{"id": "232865", "revid": "1543377", "url": "https://it.wikipedia.org/wiki?curid=232865", "title": "Z\u00fcndapp", "text": "La Z\u00fcndapp ovvero Z\u00fcnder-Apparatebau-Gesellschaft m.b.H. (poi Z\u00fcndapp-Werke GmbH) fu una grande casa motociclistica tedesca attiva nel periodo 1917-1984 e parte della N\u00fcrnberger Motorradindustrie. Dopo la vendita della fabbrica di Norimberga nel 1958 la sede giuridica venne trasferita a Monaco di Baviera, gi\u00e0 sede dagli inizi degli anni cinquanta di una fabbrica.\nStoria.\nZ\u00fcndapp \u00e8 l'abbreviazione di \"Z\u00fcnder-Apparatebau-Gesellschaft m.b.H.\" ovvero \"Societ\u00e0 di apparati di accensione\", produttrice di spolette per bossoli, lavorazione nella quale inizialmente era concentrata tutta la produzione sul nascere della casa tedesca durante il conflitto bellico della Prima guerra mondiale.\nVenne fondata nel 1917 a Norimberga da Fritz Ludwig Neumeyer, nonno dell'ultimo presidente della societ\u00e0, con la costruzione agli inizi di macchine a vapore e giocattoli. Assieme alla Friedrich Krupp AG (Essen) e con la \"Gebr. Thiel GmbH\", un costruttore di orologi e macchine utensili di Ruhla in Turingia, Neumeyer nel 1917 pose le basi della societ\u00e0 in Lobsingerstra\u00dfe\u00a08 a Norimberga come \"Z\u00fcnder-Apparatebau-GmbH\", e nel 1918 ne divenne il solo proprietario.\nLa sconfitta nel 1918 e la crisi economico-industriale seguente, costrinse l'Azienda, pur mantenendo il suo nome originario, a diversificare ovvero stravolgere la produzione, che si specializz\u00f2 nella costruzione di mezzi di trasporto leggeri, quali motocicli con piccoli, ma robusti motori a due tempi. Alla Berliner Automobil- und Motorradausstellung del 1921 Neumeyer, si concentr\u00f2 sulle motociclette usate. Con produzione a catena di montaggio costru\u00ec la Z\u00a022 la prima macchina della casa, con 1.500 pezzi venduti fino al 1922. Nel 1928 la nuova fabbrica di Norimberga fu posta in Dieselstra\u00dfe. Il successo dell'azienda non si s'interruppe con la morte di Neumeyer nel 1935, alla fine degli anni '30 Z\u00fcndapp era uno dei cinque maggiori costruttori di motociclette d'Europa.\nNel 1924 a Monaco-Freimann fu costruita su licenza la vettura utilitaria della Rover. Nel maggio 1931 venne svelato dalla stampa un progetto. La costruzione di una automobile popolare 4 posti. Costruita solo in due prototipi da Ferdinand Porsche, sarebbe stata alla base della KdF-Wagen, ossia il Maggiolino.\nIl logo fino al 1938 era costituito da una \"Zeta\" gotica inscritta in uno scudo, il tutto in oro su campo nero. Dal 1938, in epoca nazista, dopo la nascita di due nuovi motori per aerei leggeri a 4 cilindri quattro tempi (Z90/Z91-Z92), furono aggiunte allo scudo due ali laterali schematiche che simboleggiavano il nuovo corso della produzione.\nLa prima motocicletta prodotta dalla Z\u00fcndapp \u00e8 stata la \"Z22\" del 1921. Questa moto era stata pensata come \"moto per tutti\" ( \"Motorrad f\u00fcr Jadermann\"). Era quindi un progetto che faceva della semplicit\u00e0 e della affidabilit\u00e0 i suoi cardini. La moto ebbe successo e venne prodotta in grandi numeri.\nNel 1933 inizi\u00f2, con la serie \"K\", la produzione di moto pi\u00f9 grandi. Su queste moto, una novit\u00e0 per l'epoca, il motore era completamente chiuso. La \"K\" che identificava la serie stava a significare \"Kardanantrieb\", cio\u00e8 trasmissione a cardano, altra caratteristica di queste moto. Il progettista di tali mezzi furono Richard e Xaver K\u00fcchen.\nLa serie comprendeva un modello a motore monocilindrico due tempi di 200\u00a0cm\u00b3 e altri modelli i cui motori, a quattro tempi, avevano cilindrate da 400 fino agli 800\u00a0cm\u00b3. I modelli di cilindrata maggiore (600 ed 800\u00a0cm\u00b3) erano 4 cilindri doppio boxer, gli altri erano bicilindrici sempre a pistoni contrapposti, tutti erano dotati di un solo carburatore. Anche queste moto si rivelarono un successo tanto che la quota di mercato della ditta pass\u00f2 dal 5 per cento del 1931 al 18 per cento del 1937.\nSuccessivamente furono introdotti i modelli KS (la sigla KS stava per \"Kardan Sport\", ovvero \"sportiva con cardano\") a motore due cilindri boxer nelle cilindrate 500 e 600\u00a0cm\u00b3 con un carburatore per cilindro \nA partire dal 1940 la produzione della Z\u00fcndapp si concentr\u00f2 sulle moto destinate alla Wehrmacht ed in particolare alla KS 750 sidecar, con ruota del carrozzino motrice. La produzione della Z\u00fcndapp durante il conflitto fu di 18.000 esemplari.\nA fine guerra, con pochissimi mezzi e stabilimenti distrutti, i fratelli Elisabeth e Friedrich Neumayer, figli del fondatore, si specializzarono nelle tecniche di pressofusione di precisione di leghe d'alluminio con le quali spaziarono in molti campi commerciali: dalle macchine da cucire, caratterizzate da un moderno design compatto, ai mulini per farina, ai rasaerba, ai gruppi elettrogeni motorizzati a scoppio e, contemporaneamente, si dedicarono allo sviluppo delle motociclette di nuova generazione che costituirono poco dopo il \"main business\" dell'Azienda.\nDopo la fine della seconda guerra mondiale la produzione della ditta cambi\u00f2 gradualmente verso veicoli pi\u00f9 piccoli quali lo scooter \"Bella\".\nTra il 1953-1954 venne costruito, su disegno di Ernst Schmidt il prototipo \"B 250\" con motore boxer due cilindri quattro tempi di 250\u00a0cm\u00b3, distribuzione a catena, trasmissione cardanica, forcellone anteriore e parafango sospeso che non entr\u00f2 mai produzione serie; venne per\u00f2 prodotto il B 250 dalla giapponese \"Marusho\" con 73 pezzi \"LILAC Dragon\"; il motore non fu lo Z\u00fcndapp da 18 HP a 7000 giri/min, ma il 10-12 HP di 338\u00a0cm\u00b3. Marusho fu specializzata nel copiare modelli inglesi e tedeschi di motociclette.\nL'ultima motocicletta di rilevante cilindrata venne prodotta nel 1958: la KS 601 con motore bicilindrico da 598\u00a0cm\u00b3. Tra le altre cose questa moto \u00e8 forse la pi\u00f9 famose moto prodotta dalla Z\u00fcndapp, la \u201eGr\u00fcner Elefant\u201c ( \"elefante verde\"), specialmente con il sidecar.\nA differenza dei modelli K e KS anteguerra, la KS601 (il cui motore era di stretta derivazione dai precedenti) aveva il telaio a doppia culla chiusa in tubi piegati e giuntati per saldatura, anzich\u00e9 in lamiera stampata, la sospensione elastica posteriore a ruota guidata con molle elicoidali ed ammortizzatori idraulici e la forcella anteriore telescopica con ammortizzatori idraulici, il cambio a pedale a 4 rapporti con preselettore. Per il mercato americano fu introdotta nel 1955 la versione \"K601 Elastik\", con sospensione posteriore a forcellone oscillante, il braccio destro del quale costituiva il fodero dell'albero di trasmissione.\nIl nome \u201eGr\u00fcner Elefant\u201c rimane per la Elefantentreffen.\nCon il nome \u201eWehrmachtsgespann\" \u00e8 nota anche la Z\u00fcndapp KS 750 quattro cilindri a V 170\u00b0.\nTra il 1957 e il 1958 la ditta produsse anche la \"vetturetta\" Janus. Sempre nel 1958 gli stabilimenti di produzione vennero spostati da Norimberga a Monaco. Vennero sviluppati nuovi modelli sempre di moto leggere anche se lo sviluppo del motore a 4 tempi venne interrotto per concentrare gli sforzi su quello a 2 tempi (celebri la \"GS 125\" da Regolarit\u00e0 e la \"KS 125\" stradale).\nAnche in Portogallo esistette una fabbrica consociata; la societ\u00e0 CASAL produsse dei motori Z\u00fcndapp, su licenza. Fino agli anni '90 vennero prodotti ancora motocicli su base Z\u00fcndapp.\nNegli anni'60 la Casal e la Famel che poi si unirono in \"Casal und Famel\" produssero mezzi che vennero commercializzati in Germania come \"Solo\" e \"Mars\". La base era quella dei modelli Z\u00fcndapp. Famel costru\u00ec parti su licenza come motori, ruote, trasmissioni, freni, basati sul modello KS-50; questo modello fu venduto solo in Spagna, Portogallo e Francia. Molti dei pezzi di ricambio ancora esistenti sono stati prodotti dalla Famel. La Famel fabbrica ancora veicoli con pezzi Sachs sotto il nome di S.I.S. solo per il mercato iberico.\nLa quota di mercato della Z\u00fcndapp nelle motociclette in Germania era fino a 100\u00a0cm\u00b3 del 33% nel 1967; la fabbrica aveva 1.700 dipendenti.\nDopo i primi importanti successi sportivi della squadra corse Z\u00fcndapp, specie nelle gare di \"Gelaende Sport\" (Regolarit\u00e0, oggi Enduro) il logo aziendale fu definitivamente modificato in un marchio circolare di 60mm di diametro, con Zeta Gotica -scudo e ali laterali, accerchiati da foglie di alloro, il tutto in color oro su sfondo nero o rosso.\nNel 1974 con la Royal Enfield venne aperta una fabbrica a Ranipet (India), dove la CS 25, un M\u00f2f\u01ce, fu prodotto fino agli anni '90. Dopo l'acquisizione del gruppo Royal-Enfield da parte della Eicher Goodearth la fabbrica fu chiusa.\nAlla met\u00e0 anni settanta vennero dati per il montaggio su motocross motori alla italiana Gerosa.\nLa fine.\nInizialmente le vendite di scooter e di motocicli andarono bene ma poi iniziarono a declinare. La ditta rest\u00f2 sul mercato fino al 1984, anno nel quale venne dichiarata bancarotta e quindi venne chiusa.\nIl 10 agosto 1984, dopo una trattativa che perdurava da due anni, Dieter Neumeyer (1931-1989), presidente dal 1971 e nipote del fondatore, dovette ammettere l'insolvenza, che venne dichiarata il 20 settembre 1984. Il 26 ottobre 1984 venne ceduta la fabbrica, know how, macchine e stampi, venne venduta dal fallimento, alla Tjian Jin, fabbrica di motocicli nell'omonima citt\u00e0 cinese, oggi assorbita dalla Honda per 16 milioni di DM (8,2 milioni di Euro). Pi\u00f9 di 120 treni merci speciali e svariate navi da trasporto misto, traslocarono in Cina tutte le attrezzature e le macchine per la produzione dei motocicli Z\u00fcndapp. Il marchio per\u00f2 non fu di interesse commerciale per gli acquirenti, che optarono per la trasformazione del nome nell'assonanza cinese \"Xun-da\" e quindi fu lasciato al libero mercato.\nAnche dopo 25 anni dalla chiusura della societ\u00e0, vi sono numerosi fan Z\u00fcndapp in Germania e nel resto d'Europa. Sono organizzati in club. Pezzi di ricambio si trovano ancora, mentre fornitori non pi\u00f9.\nReparto corse.\nIl reparto corse invece, che nel ventennio precedente aveva acquisito centinaia di allori nelle varie specialit\u00e0 motoristiche (Trial, regolarit\u00e0 e velocit\u00e0), poich\u00e9 non rientrava tra gli interessi dei nuovi acquirenti, venne messo interamente all'asta presso appassionati e interessati del settore. Vinsero due amici olandesi che, con circa 15.000 Marchi, ebbero la possibilit\u00e0 di rilevare tutto il materiale giacente nel cosiddetto Sport Entwicklung. \nLa curiosit\u00e0 fu che tale vendita era condizionata dal ritiro della merce in un solo giorno, dalle ore 09.00 alle ore 17.00. La quantit\u00e0 di materiale e la variet\u00e0 era tanta, che i due fortunati, riempito il loro camion, corsero alla ricerca di un altro camion in affitto, ma inesorabilmente le saracinesche alle 17.00 si chiusero, precludendo loro la possibilit\u00e0 di ritirare gran parte delle moto da corsa ancora l\u00ec giacenti, le fusioni speciali e parti svariate che vennero distrutte e portate al rigenero in una fonderia a Monaco di Baviera.\nRestano oggi circa 12 motocicli della serie GS521 seguiti e progettati dall'ing. Heiner Wieditz (aggiornati fino al 1979, con due ammortizzatori e 6 della serie Monoshock progettati dall'ing Ladislav Gorgos) completi e funzionanti, originali custoditi da appassionati del settore.\nCuriosit\u00e0.\nLa rock band bavarese Gsindl ha dedicato una canzone in \"Z\u00fcndapp fahr'n\".\nIn Italia ebbe grande fama per essere la moto simbolo dei giovani \"paninari\", movimento giovanile degli anni '80. Viene citata nella canzone Cumuli degli 883.\nModelli.\nTosaerba.\nAgli inizi degli anni 70 Z\u00fcndapp entr\u00f2 nel nascente mercato dei tosaerba, venduti esclusivamente nei negozi concessionari Z\u00fcndapp. Il marchio di fabbrica era la colorazione gialla dello chassis con ruote rosse e unit\u00e0 motore rossa. All'epoca furono molto innovativi sia nel design che nella tecnica. Con basso numero di giri e silenziatore di volume notevole i modelli furono molto silenziosi. Con il motore due tempi a lungo intervallo di manutenzione e senza serbatoio olio separato. Accensione elettronica, trasmissione sulle ruote e elettrostart.\nSprengpanzer Goliath V.\nDal 1943 al 1944 Z\u00fcndapp produsse il Sprengpanzers \"Goliath V\" della Wehrmacht; versione due cilindri due tempi (Z\u00fcndapp SZ\u00a07) di 703\u00a0cm\u00b3 con 9,2\u00a0kW (12,5 HP) a 4500 giri/min, velocit\u00e0 10\u00a0km/h.\nMotori aeronautici.\nNel 1936 Z\u00fcndapp fu incaricata dal Reichsluftfahrtministerium per lo sviluppo di un motore leggero. Ernst Schmidt progett\u00f2 un quattro cilindri in linea raffreddato ad aria e due litri di cilindrata, il \"Z\u00fcndapp Z 9-092\". Questo motore da 50 HP fu impiegato su Klemm Kl 105, Gotha Go 150, B\u00fccker B\u00fc 180, Siebel Si 202B, Fieseler Fi 253. Dettagli costruttivi furono impiegati sul motore della Z\u00fcndapp DS 350.\n\u201eZ\u00fcndapp\u201c come esportatore.\nA cavallo degli anni' 50 - '60 la Horex-Imperator-Motorr\u00e4dern commercializz\u00f2 a marchio \u201eZ\u00fcndapp\u201c e con logo Z\u00fcndapp sul serbatoio, negli USA.\nNel 2014 il marchio Z\u00fcndapp - con emblema classico - \u00e8 apparso in un supermercato discount su dei caschi.\nMusei.\nMuseum Industriekultur.\nUn'esposizione dei modelli Z\u00fcndapp si trova nel Museum Industriekultur di Norimberga; anche modelli in scala 1:5 dei prototipi Z\u00fcndapp.\nMattes Z\u00fcndapp-Museum a Sigmaringen.\nNel 2007 e 2008 a Sigmaringen in Baden-W\u00fcrttemberg nella gi\u00e0 Flaschenf\u00fcllerei del birrificio Zoller-Hof viene allestito il Z\u00fcndapp-Museum. Due milioni di Euro furono investiti per il nuovo museo, con circa 100 esemplari Z\u00fcndapp \u00e8 il pi\u00f9 grande museo della marca Z\u00fcndapp. La pietra di fondazione fu messa da Adolf Mattes, collezionista Z\u00fcndapp di K\u00f6nigsheim sulla Gro\u00dfer Heuberg nel Circondario di Tuttlingen. Ha collezionato nei 50 anni precedenti motociclette e macchine da cucire cos\u00ec come le \u201eJanus\u201c. L'apertura ufficiale del museo risale all'8 giugno 2008. Dalle macchine da cucire ai generatori di corrente Z\u00fcndapp e poi i motori aeronautici, vi sono esemplari unici.\nZ\u00fcndapp-Motorradmuseum a K\u00f6nigswiesen.\nA K\u00f6nigswiesen in Ober\u00f6sterreich si trova il \"Z\u00fcndapp-Motorradmuseum\". \u00c8 presente la storia dell'azienda attraverso motociclette del tipo KS 500, KS 600, K 800, KS 750 e KS 601 e altre."}
{"id": "232867", "revid": "54193", "url": "https://it.wikipedia.org/wiki?curid=232867", "title": "Procreazione medicalmente assistita", "text": ""}
{"id": "232868", "revid": "124796111", "url": "https://it.wikipedia.org/wiki?curid=232868", "title": "Hyoscyamus niger", "text": "Hyoscyamus niger (giusquiamo nero) \u00e8 una pianta erbacea velenosa, annua o bienne, della famiglia Solanacee, la pianta in passato \u00e8 stata usata per i suoi effetti farmacologici.\nNell'antichit\u00e0 e nel Medioevo aveva fama di erba magica ed era usato come narcotico o per favorire la pioggia.\nDescrizione.\nLa pianta \u00e8 alta da 40 a 60\u00a0cm, presenta radici lunghe e fusiformi, fusto eretto, semplice o pi\u00f9 spesso ramificato, rivestito di lunghi peli molli vischiosi che sono presenti anche nelle altre parti verdi della pianta; tali parti sono maleodoranti se stropicciate.\nLe foglie sono ovato-oblunghe, acutamente lobate di color verde-grigiastro opaco; quelle superiori sono amplessicauli, le inferiori sono picciolate.\nI fiori sono solitari o in gruppi poco numerosi, eretti o portati un po' obliquamente, all'ascella delle foglie nella parte superiore della pianta e poich\u00e9 non sbocciano simultaneamente, alla fine della fioritura risultano densamente raggruppati all'apice dei fusti e dei rami, in diverse fasi di fioritura. I fiori posseggono calice persistente a guisa di orciulo con 5 denti; la corolla \u00e8 gamopetala, tubuloso\u2013imbutiforme, un po' irregolare a lembo espanso in 5 lobi petaliformi arrotondati: \u00e8 di color giallo pallido con reticolo di venature e interno del tubo di color violetto-vinoso scuro.\nIl frutto \u00e8 una capsula a pisside racchiusa nel calice, che si apre superiormente per permettere la disseminazione dei numerosi piccoli semi che vi sono contenuti.\nHabitat.\nSi trova presso le case di campagna, dove sono frequenti le condizioni di terreno smosso ed alquanto ricco, presso concimaie o presso ruderi, oppure lungo le strade campestri dove fiorisce in piena estate.\nPrincipi attivi.\nLe parti in passato impiegate in terapia erano le foglie e i semi. Hanno propriet\u00e0 sedative, spasmolitiche, analgesiche e narcotiche; danno luogo a midriasi, che \u00e8 pericolosa in condizioni operative anche a bassi dosaggi, perch\u00e9 compromette, con la sedazione, la percezione visiva, ed i tempi di riflesso nervoso.\nIl giusquiamo bianco (Hyoscyamus albus), con fiori pi\u00f9 piccoli, anche questi anulati di violetto, ha le medesime propriet\u00e0.\nData la notevolissima tossicit\u00e0, l'uso farmacologico per autodosaggio di parti della pianta \u00e8 assai pericoloso, e lo stesso uso con dosaggi farmaceutici pi\u00f9 rigorosi \u00e8 comunque rischioso. La valutazione del contenuto in sostanze attive \u00e8 difficile, dato che le condizioni di crescita della pianta le fanno variare in maniera molto ampia, con grave rischio di sovradosaggi.\nPer estrazione, dalla pianta si ricava la ioscina.\nNella cultura di massa.\nIl giusquiamo \u00e8 menzionato come una medicina nel Papiro di Ossirinco, datato 1 secolo d.C.\nNell\"Amleto\" di William Shakespeare il re, padre di Amleto, viene ucciso per avvelenamento da giusquiamo versatogli nell'orecchio durante il sonno.\nNel romanzo Salammb\u00f4 (it. Salamb\u00f2), al cap. XIII, Gustave Flaubert si riferisce ai \u00abbevitori di giusquiamo\u00bb come i pi\u00f9 feroci difensori della citt\u00e0 di Cartagine, assediata dai suoi ex-mercenari: inaffidabili, per\u00f2 \u2013 perch\u00e9, \u00abquando erano assaliti da una crisi, si credevano bestie feroci e balzavano sui passanti, sbranandoli\u00bb.\nNel Romanzo di Nostradamus scritto da Valerio Evangelisti: bevendo un infuso a base di Giusquiamo miscelato alla Pilosella, Michel de Nostre-Dame, riusciva ad accedere all'Ottavo Cielo, l'Abrasax, fonte meravigliosa ed altrettanto terribile delle sue funeste profezie.\nNel romanzo 'Paziente 64' del danese Jussi Adler-Olsen, \u00e8 usato in varie occasioni come veleno.\nNella serie tv \"Spartacus\" viene utilizzata dal medicus per ristorare i gladiatori feriti.\nNel film \"La papessa\" viene somministrato, insieme al colchico, dalla protagonista al papa affetto da gotta.\nNella serie tv Merlin viene usata dalla regina Ginevra, incantata dalla sacerdotessa Morgana Pendragon, per avvelenare il re dopo avergli somministrato della valeriana, pianta che fa perdere i sensi.\nNel libro \"War Day\" di W. Streiber e J. Kunetka viene usata come veleno per l'eutanasia dei colpiti da radiazioni."}
{"id": "232871", "revid": "123948292", "url": "https://it.wikipedia.org/wiki?curid=232871", "title": "Saint Andrew's Church of Scotland", "text": "St. Andrew's Church of Scotland \u00e8 una chiesa presbiteriana di Roma (situata in via XX Settembre 7; culto ogni domenica alle ore 11), parte della Chiesa di Scozia.\nQuesta chiesa \u00e8 stata costruita fra il 1880 ed il 1885. Prima del 1885, la Chiesa di Scozia si trovava fuori delle mura della citt\u00e0, non lontano da Piazza del Popolo e vicino alla Via Flaminia. All'interno della chiesa \u00e8 possibile vedere una targa di marmo in ricordo del dottor Gordon Gray, il pastore che ha acquistato l'area per la chiesa e ne ha seguito la costruzione.\nL'interno della chiesa \u00e8 molto semplice: non ci sono dipinti n\u00e9 sculture, come in qualsiasi altro luogo di culto calvinista. Il pulpito si trova davanti in posizione centrale, perch\u00e9 la Chiesa di Scozia crede che la parola di Dio sia centrale nella fede.\nIl pulpito \u00e8 di legno, e su di esso c'\u00e8 il simbolo della Chiesa di Scozia, il \"rovo ardente\", di cui si legge nel libro dell'Esodo. Si pu\u00f2 vedere questo simbolo anche sopra il portone principale, attraverso il quale si entra nella chiesa.\nDietro il pulpito c'\u00e8 una piccola croce di legno, intagliata in stile celtico da un architetto scozzese, morto prima di terminare l'opera. La sua famiglia l'ha donata alla Chiesa in suo ricordo.\nDavanti al pulpito si trova il tavolo della Comunione. Nella Chiesa di Scozia si parla di tavolo della Comunione invece che di altare in quanto si crede che la comunione sia un sacramento e non un sacrificio.\nElizabeth Bowes-Lyon, madre della regina Elisabetta II del Regno Unito, prese parte alla consacrazione del fonte battesimale e del leggio che si trovano ai lati del tavolo della Comunione. Essi sono un dono in ricordo dei reggimenti scozzesi che hanno combattuto in Italia e in Sicilia durante la Seconda guerra mondiale. Se si guarda attentamente si possono vedere su di essi le decorazioni di questi reggimenti. Alla destra dell'ingresso un'altra targa di marmo onora la memoria dei soldati caduti in quella campagna."}
{"id": "232872", "revid": "767487", "url": "https://it.wikipedia.org/wiki?curid=232872", "title": "Girolamo Bellarmato", "text": "Si form\u00f2 ad Urbino ed insegn\u00f2 matematica in diverse citt\u00e0 italiane. A Siena ebbe la cattedra di matematica, architettura militare e cosmografia.\nNel 1536, a Roma, usc\u00ec la prima edizione di un'eccezionale carta della Toscana, la \"Chorographia Tusciae\", che venne pi\u00f9 volte ristampata. Dopo essere stato esiliato part\u00ec per la Francia, dove Francesco I lo nomin\u00f2 ingegnere reale. Qui progett\u00f2 la cittadella di Chalon-sur-Sa\u00f4ne in Borgogna nel 1547 e disegn\u00f2 il primo piano urbanistico di Le Havre in Normandia."}
{"id": "232876", "revid": "124523229", "url": "https://it.wikipedia.org/wiki?curid=232876", "title": "Ignavi", "text": "Ignavi \u00e8 il termine solitamente attribuito alla categoria dei peccatori incontrati nel regno dell'oltretomba all'interno della Divina Commedia.\nEssi sono aspramente descritti nel Canto III dell\"'Inferno\". Dante colloca tra loro figure drammatiche. Ci sono gli angeli che quando Lucifero si ribell\u00f2 non si schierarono n\u00e9 con lui, n\u00e9 con Dio: per questo non li vuole nessuno, n\u00e9 il Cielo, n\u00e9 l\u2019Inferno profondo; e spiacciono a tutti, al Signore e ai suoi nemici. \nLessico dantesco.\nQuesti peccatori sono coloro che durante la loro vita non hanno mai agito n\u00e9 nel bene n\u00e9 nel male, senza mai osare avere un'idea propria, ma limitandosi ad adeguarsi sempre a quella del pi\u00f9 forte. Tra essi sono inseriti anche gli angeli che non si schierarono nella battaglia che Lucifero perse contro Dio.\nDante li inserisce qui perch\u00e9 li reputa indegni di meritare sia le gioie del \"Paradiso\", sia le pene dell\"'Inferno\", a causa proprio del loro non essersi schierati n\u00e9 a favore del bene, n\u00e9 a favore del male. Sono costretti a girare nudi per l'eternit\u00e0 inseguendo una insegna \u2013 che corre velocissima e gira su se stessa \u2013 punti e feriti da vespe e mosconi. Il loro sangue, mescolato alle loro lacrime, viene succhiato da fastidiosi vermi. Gli ignavi sono quindi rimasti inerti nella vita per le loro scelte. Qui c\u2019\u00e8 la cosiddetta Legge del Contrappasso. \nDante definisce queste anime come quelle di peccatori \"che mai non fur vivi\". Il disprezzo del poeta verso questa categoria di peccatori \u00e8 massimo e completo. Tanto accanimento si spiega, dal punto di vista teologico, perch\u00e9 la scelta fra Bene e Male deve obbligatoriamente essere fatta. Dal punto di vista sociale, inoltre, nel Medioevo lo schieramento politico e la vita attiva all'interno del Comune erano quasi sempre considerate tappe fondamentali ed inevitabili nella vita di un cittadino. Se l'uomo \u00e8 un essere sociale, chi si sottrae ai suoi doveri verso la societ\u00e0 non \u00e8 degno, secondo la riflessione dantesca, di alcuna considerazione. \nDante cita anche misteriosamente, fra le schiere degli ignavi, l'anima di un personaggio che, in vita, \"fece per viltade il gran rifiuto\". Gran parte degli studiosi suoi contemporanei identifica questo personaggio con papa Celestino V (Pietro da Morrone), un eremita che ha raggiunto il Soglio Pontificio nel 1294, ma ritenendosi incapace di sostenere la carica di papa, rinunci\u00f2 all'ufficio, consentendo quindi l'ascesa al potere di Bonifacio VIII, pontefice che Dante fermamente disprezzava. Gi\u00e0 dal secolo successivo questa interpretazione ebbe minor considerazione presso i critici, e da allora l'identit\u00e0 dell'anima di colui che fece \"il gran rifiuto\" ha generato un non indifferente problema interpretativo. Sono molte le altre interpretazioni possibili, infatti, circa l'identit\u00e0 di questa anima: ivi compresa la possibilit\u00e0 di identificarla con l'anima di Ponzio Pilato, il prefetto romano che, secondo i Vangeli, rifiut\u00f2 di giudicare Cristo nei momenti successivi la sua cattura, o con Esa\u00f9, che rifiut\u00f2 la sua primogenitura barattandola con un piatto di lenticchie.\nIl discorso di Virgilio si chiude con il verso definitivo: \u00abNon ragioniam di lor, ma guarda e passa\u00bb."}
{"id": "232882", "revid": "124249224", "url": "https://it.wikipedia.org/wiki?curid=232882", "title": "Passo Valles", "text": "Il passo Valles (\"Dof de Val\u00e9s\" nel ladino di Falcade) \u00e8 un valico alpino delle Dolomiti, situato a quota 2.032\u00a0m s.l.m., al confine fra Veneto e Trentino. Collega le valli del Biois e del Travignolo, facendo cos\u00ec da punto di confine tra i comuni di Falcade nel versante est e Primiero San Martino di Castrozza nel versante ovest, quindi tra le province di Belluno e Trento ed \u00e8 percorso dalla strada provinciale 25, che va da Paneveggio a Falcade.\nDescrizione.\nIl luogo \u00e8 sede di attivit\u00e0 turistiche e pastorizie, infatti \u00e8 presente un albergo-ristorante e degli impianti da sci, mentre i pascoli sono sfruttati dalle malghe, nelle quali vengono tenuti dei bovini per il periodo estivo.\nDal punto di vista turistico il luogo \u00e8 interessante anche perch\u00e9 pu\u00f2 essere partenza o arrivo di escursioni in montagna, in particolare nel settore settentrionale delle Pale di San Martino.\nQuesta \u00e8 una zona di confine anche dal punto di vista geologico, infatti a sud \u00e8 presente la roccia dolomitica delle Pale di San Martino ed a nord i porfidi di cima Bocche e cima Juribrutto; in particolare, nei dintorni, si pu\u00f2 vedere una roccia arenaria di colore rossastro.\nLa chiesetta del passo \u00e8 quella un tempo presente nel cimitero militare di Paneveggio. Smontata dopo la guerra \u00e8 stata ricostruita nel luogo dove si trova oggi nel 1948 su un edificio preesistente datato 1914.\nCiclismo.\nIl valico \u00e8 stato pi\u00f9 volte affrontato dal Giro d'Italia, spesso insieme ai vicini passi Rolle e San Pellegrino. La prima volta fu scalato nel 1963, dopo che l'anno precedente ne era stato annullato il transito a causa della troppa neve. Nell'edizione 1978 il Valles \u00e8 stato Cima Coppi, dopo l'annullamento del transito sul passo Pordoi per maltempo. Nell'occasione transit\u00f2 per primo in vetta Gianbattista Baronchelli."}
{"id": "232899", "revid": "21371", "url": "https://it.wikipedia.org/wiki?curid=232899", "title": "Sviluppi di Taylor", "text": ""}
{"id": "232901", "revid": "4", "url": "https://it.wikipedia.org/wiki?curid=232901", "title": "Mei Long", "text": ""}
{"id": "232908", "revid": "3368", "url": "https://it.wikipedia.org/wiki?curid=232908", "title": "Differenziabilit\u00e0", "text": ""}
{"id": "232911", "revid": "122255682", "url": "https://it.wikipedia.org/wiki?curid=232911", "title": "Periodo J\u014dmon", "text": "Il \u00e8 il periodo di storia giapponese che va da circa il 10000 a.C. fino al 300 a.C.\nCon \"J\u014dmon\" ci si riferisce al popolo e alla cultura giapponese di quell'epoca; occorre comunque tener ben presente che, data la vastit\u00e0 del periodo temporale coperto, non sono esistiti un popolo e una cultura \"J\u014dmon\" monolitici, quanto piuttosto pi\u00f9 popoli e culture accomunati dall'uso di certe tecniche (in particolare dalla tecnica di produzione di vasellame).\nLe ceramiche ritrovate in alcuni siti archeologici del Giappone, in particolare Odayamamaoto n1 Iseki, datate con la tecnica AMS (Spettrometria di massa con acceleratore) risalgono a 16.500 anni fa. Questa datazione sposta il periodo J\u014dmon ben pi\u00f9 indietro nel tempo.\nI popoli di cultura J\u014dmon non erano semplici cacciatori-raccoglitori: Tsukuda cita i ritrovamenti archeologici di Itazuke, sull'isola di Ky\u016bsh\u016b. Secondo questi ritrovamenti, 3.200 anni fa, (quindi centinaia di anni prima dell'invasione degli Yayoi) a Itazuke esistevano gi\u00e0 delle risaie.\nQueste scoperte dimostrano che la cultura J\u014dmon conosceva gi\u00e0 l'agricoltura.\nOrigine del nome.\nIl termine \u00abJ\u014dmon\u00bb \u00e8 una traduzione in giapponese del termine inglese \"cord-marked\" (\u00absegnato dalle corde\u00bb) e si riferisce ai motivi con cui era decorato la maggior parte del vasellame di argilla tipico di questo periodo, che veniva creato utilizzando corde o bastoni con corde avvolti intorno ad essi. Il termine \u00e8 stato introdotto nel 1879 da Edward Sylvester Morse, studioso statunitense e professore di zoologia presso l'Universit\u00e0 di Tokyo, che nel libro \"Shell Mounds of Omori\" descrisse i ritrovamenti del \"kaizuka\" (\u00abcumuli di conchiglie\u00bb - resti degli scarti, principalmente conchiglie, di insediamenti preistorici) di Omori (da lui scoperto due anni prima).\nIl popolo J\u014dmon produsse vasellame e figure d'argilla decorati con disegni ottenuti imprimendo nell'argilla umida bastoncini, corde intrecciate o non intrecciate con una sofisticazione in continua crescita. Le decorazioni a corda, pur avendo una funzione decorativa, avevano in realt\u00e0 anche la funzione pratica di impedire la formazione di crepe sul vaso quando veniva posto sul fuoco. In generale il vasellame di questo periodo viene detto .\nSuddivisione dei periodi J\u014dmon.\nIl periodo J\u014dmon viene ulteriormente suddiviso in sei sottoperiodi (a loro volta ulteriormente suddivisi) e caratterizzati dalla tipologia del vasellame prodotto, le date sono da considerare in maniera indicativa, dato che non esiste un preciso accordo tra gli archeologi e che i periodi sono identificati dal tipo di vasellame prodotto.\nJ\u014dmon Incipiente.\nCirca dal 10000 al 7500 a.C.: condizioni di vita pi\u00f9 stabili fecero sorgere nel periodo intorno al 10000 a.C. una cultura mesolitica, o - come argomentano alcuni studiosi - neolitica. I membri dell'eterogenea cultura J\u014dmon sono forse i distanti antenati degli Ainu, il popolo aborigeno del Giappone moderno.\nSecondo le prove archeologiche, il popolo J\u014dmon cre\u00f2 i primi esemplari di vasellame al mondo, datati a circa l'XI millennio a.C. (ritrovamenti del sito di Odai-Yamato), cos\u00ec come i primi manufatti in pietra levigata. L'antichit\u00e0 di questi esemplari venne stabilita per la prima volta dopo la seconda guerra mondiale mediante il metodo di datazione del carbonio 14.\nLa produzione di vasellame tipicamente implica un qualche tipo di vita sedentaria, poich\u00e9 il vasellame \u00e8 molto fragile e pertanto inutile ad una societ\u00e0 di cacciatori-raccoglitori in costante movimento. Pertanto gli J\u014dmon furono probabilmente la prima popolazione sedentaria o perlomeno semisedentaria del mondo. A causa di ci\u00f2 le prime forme di agricoltura sono a volte attribuite al Giappone (Ingpen &amp; Wilkinson) nel 10000 a.C., duemila anni prima della loro diffusione nel Medioriente.\nI pi\u00f9 antichi esemplari di vasellame ritrovato sono privi di decorazioni (\"mumon\") successivamente compaiono vasellami con decorazioni in successione \"bean applique\" (\"toryumon\"), \"linear applique\" (\"ryukisenmon\") e simili a unghie (\"tsumegatamon\"). Per la fine del periodo compare un quinto tipo di decorazione (\"oatsu\"), quest'ultima ha segni di corda su tutta la superficie e una base piatta con un bordo spesso (a differenza della base appuntita o arrotondata dei tipi precedenti). La tecnologia di produzione del vasellame non \u00e8 comunque ancora ben sviluppata, non si ritrova in tutti i siti del J\u014dmon Incipiente e quelli ritrovati non sono solitamente di buona fattura.\nLa caccia \u00e8 la principale fonte di cibo e i siti sono stati ritrovati in corrispondenza di caverne.\nJ\u014dmon Iniziale.\nCirca dal 7500 al 4000 a.C. Cominciano a comparire siti con case in legno costruite su fosse poco profonde. Inizia lo sfruttamento delle risorse marine (i primi ritrovamenti di cumuli di conchiglie risalgono a questo periodo).\nPrimo J\u014dmon.\nCirca dal 4000 al 3000 a.C.\nNel Primo J\u014dmon, grazie ad un clima lievemente pi\u00f9 caldo aumenta la popolazione. Il livello dei mari \u00e8 pi\u00f9 alto di 2-3 metri di quello odierno, pertanto la linea costiera si spingeva pi\u00f9 all'interno. I villaggi assumono una natura maggiormente a lungo termine, aumentano le dimensioni delle case e delle staccionate, anche se pare che venissero occupate stagionalmente. Il vasellame diventa pi\u00f9 elaborato e compaiono stili regionali. La maggior parte hanno fondo piatto.\nMedio J\u014dmon.\nDal 3000 al 2000 a.C. circa.\nGrazie al periodo di clima favorevole iniziato nel periodo precedente la cultura J\u014dmon raggiunge il suo apice, a questo periodo risalgono gli insediamenti pi\u00f9 grandi ritrovati e molti tipi elaborati di vasellame. Non \u00e8 certo che gli insediamenti fossero occupati tutto l'anno o solo su base stagionale (alternando la residenza nelle montagne nei mesi estivi e autunnali con le pianure nell'inverno e primavera).\nAl periodo J\u014dmon Medio appartengono i pezzi pi\u00f9 appariscenti e barocchi, grazie all'affinamento della tecnica vengono prodotti vasi con orli sporgenti e grandemente decorati, decorazioni in rilievo, forme sinuose che rappresentano fiamme. Il vasellame che presenta questo tipo di orli viene detto \"suien doki\" (\u6c34\u7159\u571f\u5668) - \"suien\" significa \u00abspumeggiante\u00bb (perch\u00e9 ricorda gli spruzzi delle onde che si infrangono a riva). A causa di questi stili elaborati si \u00e8 ipotizzato che avessero un significato simbolico o rituale.\nMolti elementi della cultura giapponese risalgono a questo periodo e riflettono un'immigrazione mista dall'Asia continentale, settentrionale e dalle zone meridionali dell'Oceano pacifico. Tra questi elementi ci sono la mitologia Shintoista, i costumi matrimoniali, gli archetipi architettonici e sviluppi tecnologici come la laccatura, la tessitura, la metallurgia e la produzione del vetro.\nTardo J\u014dmon e J\u014dmon Finale.\nIl numero di insediamenti e la popolazione declina bruscamente. Aumenta l'attivit\u00e0 rituale e in tutto il Giappone diventano pi\u00f9 numerosi i siti di sepolture e vengono ritrovati molti manufatti rituali (bastoni, falli in pietra e statuette). Anche se l'incisione e la scultura di statutette in forme decorative era popolare nel Medio J\u014dmon ritorna l'uso delle decorazioni a corda, ma in questo caso porzioni delle decorazioni dopo essere state applicate vengono rimosse e la superficie lisciata. Viene sviluppata la tecnica di cottura del vasellame in un'atmosfera riducente.\nMentre ci sono evidenze dello sviluppo dell'agricoltura durante lo J\u014dmon Finale, il suo impatto sulla popolazione \u00e8 minimo: le piante coltivate sono solo un'integrazione della dieta, mentre la maggior parte del cibo proviene dalla caccia e dalla raccolta. Lo sviluppo dell'agricoltura (con la diffusione della coltivazione del riso) segner\u00e0 il successivo Periodo Yayoi.\nFonti di sussistenza.\nAll'inizio del periodo J\u014dmon le principali fonti di sussistenza sono la raccolta, la caccia e la pesca. Alla fine del periodo comincer\u00e0 a diffondersi l'agricoltura.\nRaccolta.\nL'arcipelago giapponese offre diversi tipi di piante commestibili, pi\u00f9 circa un centinaio di funghi. La loro disponibilit\u00e0 dipende per\u00f2 dal periodo stagionale. Nei siti Jomon sono stati ritrovati finora circa una cinquantina di specie di piante diverse, in gran parte noci, nocciole, castagne, castagne d'India, ma anche resti di grano saraceno, felci, zucche, ofioglosso comune e funghi. Bisogna tener presente per\u00f2 che il terreno acido del Giappone non si presta alla conservazione dei resti di materiali organici.\nA partire dal Medio J\u014dmon cominci\u00f2 a svilupparsi una forma rudimentale di agricoltura e orticoltura: sono state ritrovate indicazioni in alcuni siti della coltivazione intenzionale di alberi di castagne. Nei siti della prefettura di Nagano sono stati ritrovati attrezzi in pietra utilizzati per scavare tuberi e radici: dato che questa regione \u00e8 coperta da dense foreste, si \u00e8 ipotizzato che venissero tagliate delle radure per permettere loro di crescere meglio.\nCaccia.\nLe specie pi\u00f9 cacciate erano il cinghiale (tutto l'anno) e il cervo (in primavera). Venivano anche cacciati animali di dimensioni minori (come scoiattoli volanti, volpi, scimmie e conigli). La caccia veniva effettuata con arco e frecce, oppure utilizzando trappole. Le trappole sono state molto utilizzate nel Jomon Incipiente (ma apparentemente in maniera poco organizzata) e man mano sempre meno (ma sono stati ritrovati resti di quelle che probabilmente erano staccionate usate per guidare la selvaggina fino alla trappola).\nL'unico animale domestico pare che sia stato il cane, usato probabilmente nella caccia. Era un importante membro della societ\u00e0 e sono state ritrovate numerose tombe di cani.\nPesca.\nSoprattutto nelle regioni del Kant\u014d e dell'Hokkaid\u014d sono stati ritrovati grandi cumuli di conchiglie, gli scarti della pulitura dei molluschi pescati. L'analisi dei resti indica che la maggior parte venivano pescati in primavera. A causa della grandi dimensioni di alcuni mucchi si \u00e8 ipotizzato che ci potesse essere un commercio in carne di mollusco. Sono stati anche ritrovati ossi di tonno, salmone, testuggini, foche e delfini, cos\u00ec come ami d'osso, punte d'arpione dentellate, resti di reti e pesi per le reti.\nKaizuka.\nI sono mucchi di scarti lasciati da insediamenti preistorici, in questo caso cumuli di gusci e di residui di conchiglie, nelle cui vicinanze si sono ritrovati oggetti d'uso domestico, manufatti in pietra, ossa di cacciagione (cervi e cinghiali) e i primi vasi in ceramica. Il primo \"Kaizuka\" fu scoperto da Morse nel 1877.\nDog\u016b.\nA partire dalla fine del J\u014dmon iniziale (circa 5000 a.C.) cominciano ad essere prodotte anche delle \"statuette\" in argilla dette , probabilmente collegate al senso religioso dell'epoca. Rappresentano animali o figure antropomorfe, generalmente femminili dai fianchi e seni esagerati, con occhi rotondi e cerchiati.\nLe prime \"dog\u016b\" sono tozze e spesso prive di arti superiori, nel J\u014dmon medio l'aspetto si evolve, compare la caratteristica testa a forma di cuore, il corpo ha un aspetto cruciforme e le decorazioni sono generalmente semplici incisioni che evidenziano la zona del ventre. Vengono dette \u30cf\u30fc\u30c8\u5f62\u306e\u571f\u5076 (\"dog\u016b a forma di cuore\").\nFunzione delle \"dog\u016b\".\nEsistono diverse teorie sulla funzione di queste statuette e forse pi\u00f9 d'una \u00e8 vera:\nMiti della fondazione.\nLe origini della civilt\u00e0 giapponese sono sepolte nella leggenda. Tradizionalmente si fa risalire la fondazione del Giappone all'11 febbraio 660 a.C., ad opera dell'Imperatore Jinmu. Questo almeno \u00e8 quanto riportano i primi documenti scritti (che risalgono a un periodo compreso tra il VI secolo e l'VII secolo, dopo che il Giappone ebbe adottato il sistema di scrittura cinese, introdotto dai coreani.\nSecondo il mito della creazione riportato nel \"Kojiki\" (\"Memorie degli eventi antichi\" risalente al 712) e nel \"Nihongi\" o \"Nihon-shoki\" (\"Cronache del Giappone\" risalenti al 720), le isole giapponesi vennero create da due dei, il maschio Izanagi e la femmina Izanami, discesi dal cielo. Essi portarono con loro altri esseri, i \"kami\" (divinit\u00e0 o forze sovrannaturali), come quelli che influenzano il mare, i fiumi, i boschi e le montagne. Due di queste divinit\u00e0, la dea del sole Amaterasu e suo fratello, il dio della tempesta Susanoo, si combatterono l'un l'altro, fino alla vittoria di Amaterasu.\nIn questo periodo diversi imperatori lottarono per il potere. Per legittimare le proprie rivendicazioni al trono questi pretendenti commissionarono raccolte di poesie contenenti storie di eredit\u00e0 mitologiche del potere da Amaterasu (che \u00e8 ancora la divinit\u00e0 pi\u00f9 venerata del pantheon Shinto) mediante il suo nipote Ninigi-no-Mikoto fino all'imperatore Jinmu rivendicato come proprio antenato. Questo mito-propaganda venne ripreso dagli storici del XIX secolo e usato come pilastro fondamentale del Kokutai, l'ideologia nazionalistica giapponese\nFonti cinesi pi\u00f9 affidabili descrivono una nazione chiamata \u00abWa\u00bb governata da vari clan familiari che adorano le divinit\u00e0 dei propri clan.\nIl Kojiki fino a Jinmu.\nDi seguito la sintesi del Kojiki fino a Jinmu:\nNel Takamagahara (il prato nel pi\u00f9 alto livello dei cieli) nacquero molte divinit\u00e0. Al di sotto si trovava una massa liquida in tempesta. Due divinit\u00e0, Izanagi, \"Colui che invita\", e Izanami, \"Colei che invita\", furono inviate per trasformare la massa liquida in terra. Izanami immerse la sua lancia nel liquido e le gocce che caddero si solidificarono, creando l'isola di Onogoro, l'\"Isola che si solidific\u00f2 da sola\". Successivamente i due dei furono inviati a popolarla. Da queste due divinit\u00e0 ne nacquero molte altre nei modi pi\u00f9 diversi, ma uno, il Dio del Fuoco, mentre veniva alla luce da Izanami bruci\u00f2 la stessa madre che mor\u00ec.\nIzanagi, disperato, si rec\u00f2 nel regno dei morti per riportare in vita la sua amata. Ma quando vide il corpo di lei cosparso di vermi fu cacciato da Izanami che, piena di rabbia e vergogna, lo cacci\u00f2 dallo Yomi. Izanagi si rec\u00f2 presso un fiume per purificarsi dopo quella esperienza e mentre si lavava con l'acqua del fiume da varie parti nacquero divinit\u00e0. Tra queste vi erano Amaterasu, \"Luce del paradiso\", e il dio del mare e delle tempeste Susanoo, \"Maschio impetuoso\".\nIzanagi mand\u00f2 Amaterasu nel Takamagahara, a regnare nei cieli, mentre a Susanoo venne affidato il mare. Ma questo disobbed\u00ec al padre e per questo motivo fu cacciato. Prima di andare in esilio per\u00f2 convinse la sorella ad avere tanti figli con lei, ma presto iniziarono i litigi sul perch\u00e9 li avessero fatti e Susanoo, in preda all'ira, costrinse Amaterasu a rifugiarsi in una grotta. Ci\u00f2 fece piombare l'universo nell'oscurit\u00e0. Le altre divinit\u00e0 preoccupate dalla situazione tesero alla dea una trappola, attraverso uno specchio e dei gioielli, per farla uscire dalla grotta la cui entrata fu chiusa per sempre.\nA Susano-o non rimase altra soluzione che andar via. Nel suo esilio pass\u00f2 nei pressi di Izumo dove sconfisse un mostro ad otto code che mangiava i bambini. E fu proprio in una di queste code che egli trov\u00f2 la spada che offr\u00ec in segno di perdono a sua sorella. Secondo gli scritti Okuninushi, il figlio di Susano-o, riporta la pace sulla terra, ma celebrato come eroe, viene pi\u00f9 volte tradito dai fratelli gelosi e anche dal padre. Egli pi\u00f9 volte muore e pi\u00f9 volte torna in vita. Okuninushi ha dei figli i quali accolgono la richiesta di Amaterasu di lasciare che i suoi discendenti regnino sulla terra. Il figlio del pronipote di quest'ultima, Jinmu, diventa il primo sovrano del Giappone.\nGenetica.\nMolti studiosi pensano che i giapponesi odierni discendano da una miscela di cacciatori-raccoglitori dell'antica cultura di J\u014dmon e di agricoltori di riso della successiva cultura di Yayoi.\nSecondo questa teoria i due grandi gruppi ancestrali vennero in Giappone seguendo diversi percorsi in momenti diversi. Recenti test sugli aplotipi Y-DNA hanno portato all'ipotesi popolarmente accettata che l'aplogruppo Y-DNA D-M55 e C1a, che \u00e8 stato trovato in alcune percentuali di campioni di giapponesi moderni, pu\u00f2 riflettere la discendenza patrilineare da membri appartenenti alla cultura di J\u014dmon. Mitsuru Sakitani ha affermato che il tipo ancestrale di C1a1 ha raggiunto il Giappone dall'Asia occidentale. Sebbene la sua et\u00e0 di arrivo sia sconosciuta, la diffusione del sottogruppo esistente \u00e8 di circa 12.000 anni fa, il che \u00e8 quasi coerente con l'inizio del periodo J\u014dmon. C1a1 potrebbe essere il gruppo che ha portato la cultura J\u014dmon in Giappone.\nInsieme al D2, C1 \u00e8 un altro aplogruppo Y-DNA unico in Giappone. \u00c8 opinione comune che entrambi siano presenti nell'arcipelago giapponese fin da quando i primi esseri umani hanno raggiunto la regione 35.000 anni fa, venendo dalla Siberia, probabilmente utilizzando il ponte di terra di Sachalin attraverso le attuali Hokkaid\u014d. La presenza di aplogruppo D in una minoranza di persone indonesiane conferma il legame paleolitico tra i due paesi.\nL'aplogruppo C3, che rappresenta il 3% della popolazione, \u00e8 tipico dei mongoli e siberiani. Potrebbe essere entrato in Giappone con gli Ainu attraverso l'isola di Sakhalin e Hokkaido, o con i contadini Yayoi provenienti dalla Corea. C3 \u00e8 infatti trovato in entrambe le estremit\u00e0 del paese, ma \u00e8 raro nel Giappone centrale, suggerendo due entrate distinte.\nIn conclusione, circa il 46% dei giapponesi moderni porta un aplogruppo Y-DNA di origine J\u014dmon. Le percentuali pi\u00f9 alte di aplogruppi Y-DNA C e D si trovano nel nord del Giappone (oltre il 60%) e le pi\u00f9 basse in Giappone occidentale (25%). Questo \u00e8 concorde con la storia del Giappone; il popolo Yayoi di origine sino-coreana si stabil\u00ec prima e in maniera pi\u00f9 cospicua a Kyushu e Ch\u016bgoku, in Giappone occidentale. L'aplogruppo O invece, attribuito alle successive migrazioni dei coltivatori di riso Yayoi, \u00e8 presente in circa il 51% dei lignaggi paterni giapponesi totali.\nAnalisi sul DNA mitocondriale di scheletri rinvenuti a Hokkaido nel periodo J\u014dmon indicano che gli aplogruppi N9b e M7A possono riflettere il contributo materno che le popolazioni J\u014dmon diedero al moderno bacino genetico mitocondriale giapponese.\nAntropologia fisica.\nMark J. Hudson dell'Universit\u00e0 di Nishikyushu ipotizza che il Giappone sia stato colonizzato da una popolazione paleo-mongoloide nel Pleistocene, che divenne poi J\u014dmon, e che le loro caratteristiche fisiche si possono vedere negli Ainu e nella gente di Okinawa. Le popolazioni J\u014dmon condividono alcune caratteristiche fisiche con i caucasici, come ad esempio i peli sul corpo relativamente abbondanti, ma le analisi genetiche mostrano che essi derivano da una stirpe separata da quella degli europei.\nL'antropologo Joseph Powell dell'Universit\u00e0 del New Mexico ha detto che gli Ainu discendono dal popolo J\u014dmon, che \u00e8 una popolazione dell'Asia orientale con un'affinit\u00e0 biologica pi\u00f9 vicina agli asiatici nordorientali, piuttosto che ai popoli eurasiatici occidentali. Gli studi genetici mostrano che i resti di popolazioni J\u014dmon del Giappone facevano parte del popoli asiatici nordorientali come gli Nivchi, i Coriachi, i Nativi americani, e i Ciukci."}
{"id": "232915", "revid": "2225", "url": "https://it.wikipedia.org/wiki?curid=232915", "title": "Canadian brass", "text": ""}
{"id": "232919", "revid": "767487", "url": "https://it.wikipedia.org/wiki?curid=232919", "title": "Live in New York City (Bruce Springsteen)", "text": "Live in New York City, uscito nel 2001, \u00e8 il diciottesimo album di Bruce Springsteen, e il quarto dal vivo.\nIl disco.\nRegistrato nel corso di due serate consecutive al Madison Square Garden di New York, \u00e8 stato pubblicato anche come doppio DVD. L'album contiene anche due canzoni inedite: \"Land of Hope and Dreams\" e \"American Skin (41 shots)\", quest'ultima dedicata allo scomparso Amadou Diallo, ragazzo immigrato liberiano, ucciso per errore dalla polizia di New York.\nTracce.\nDisco 1\nDisco 2"}
{"id": "232921", "revid": "125090975", "url": "https://it.wikipedia.org/wiki?curid=232921", "title": "Radu Lupu", "text": "Biografia.\nRadu Lupu aveva 6 anni quando inizi\u00f2 a studiare il pianoforte con Lia Busuioceanu e fece il suo debutto pubblico con un programma di sue composizioni all'et\u00e0 di 12 anni. Ha continuato i suoi studi per diversi anni con Florica Muzicescu e Cella Delavranca, prima di vincere una borsa di studio nel 1961 per il Conservatorio di Mosca, dove ha studiato con Galina Eghyazarova, Heinrich Neuhaus e, pi\u00f9 tardi, con Stanislav Neuhaus.\nHa vinto il primo premio in tre competizioni: il Concorso pianistico internazionale Van Cliburn del 1966, l'Enescu International nel 1967 e il Leeds International nel 1969. Nel 1989 ha vinto il Premio Franco Abbiati della Critica Musicale Italiana, consegnatogli dall'Associazione Nazionale Critici Musicali italiani.\n\u00c8 regolarmente invitato a suonare con tutte le pi\u00f9 grandi orchestre del mondo, compresi i Berliner Philharmoniker diretti da Karajan (con cui ha fatto il suo debutto al Festival di Salisburgo) nel 1978, i Wiener Philharmoniker diretti da Riccardo Muti (con cui ha aperto il Festival di Salisburgo nel 1986 con il \"Concerto per pianoforte e orchestra n. 27\" di Mozart), la Royal Concertgebouw, la Filarmonica della Scala nel 1992 e tutte le maggiori orchestre di Londra e americane.\nLa sua prima e importante apparizione negli Stati Uniti fu nel 1972, con la Cleveland Orchestra con Daniel Barenboim a New York e con la Chicago Symphony Orchestra diretta da Carlo Maria Giulini. Ha suonato in tutti i maggiori festival musicali ed \u00e8 stato ospite regolare dei festival di Salisburgo e Lucerna.\nAncora, a Salisburgo esegue il \"Concerto per pianoforte e orchestra n. 24\" di Mozart con la London Symphony Orchestra nel 1988, il \"Concerto per pianoforte e orchestra\" di Grieg nel 1990, il \"Concerto per pianoforte e orchestra n. 25\" di Mozart con l'Orchestra filarmonica d'Israele diretta da Zubin Mehta nel 1991, le 2 \"Sonate\" di Franz Schubert nel 1996 e il \"Concerto per pianoforte e orchestra n. 4\" di Beethoven diretto da Muti. Nel 1999 tiene un recital e nel 2012 esegue il \"Concerto per pianoforte e orchestra n. 3\" di Beethoven diretto da Christoph Eschenbach.\nPer il Teatro alla Scala di Milano, nel 1992, esegue il \"Concerto per pianoforte e orchestra n. 4\" di Beethoven diretto da Muti, nel 1995 il \"Concerto per pianoforte e orchestra n. 27\" di Mozart e si esibisce in un recital, nel 1997 un concerto con il Quartetto Accardo, nel 2001 si esibisce in un recital, nel 2002 il \"Concerto per pianoforte e orchestra n. 3\" di Beethoven diretto da Muti al Teatro degli Arcimboldi trasmesso da Rete 4 e nel 2008 il \"Concerto per pianoforte e orchestra n. 3\" di B\u00e9la Bart\u00f3k diretto da Daniel Barenboim.\nAl Teatro La Fenice di Venezia nel 1993 tiene un concerto con musiche di Robert Schumann.\nNel 2005 si esibisce in un recital al Teatro comunale Luciano Pavarotti di Modena."}
{"id": "232922", "revid": "34222", "url": "https://it.wikipedia.org/wiki?curid=232922", "title": "St Andrew's Church of Scotland, Roma", "text": ""}
{"id": "232924", "revid": "2110845", "url": "https://it.wikipedia.org/wiki?curid=232924", "title": "Carl Thompson (liutaio)", "text": "\u00c8 noto soprattutto per la costruzione di bassi elettrici di altissima qualit\u00e0, utilizzati tra gli altri da Stanley Clarke e Les Claypool (Primus).\nNel 1967 Thompson si trasfer\u00ec a New York dalla natia Pennsylvania per tentare la carriera di chitarrista jazz. Per mantenersi lavor\u00f2 prima in un negozio di chitarre, poi si mise in proprio dedicandosi alle riparazioni. Nel 1974 costru\u00ec il suo primo strumento e in breve tempo divenne famoso per le sue realizzazioni."}
{"id": "232926", "revid": "2153076", "url": "https://it.wikipedia.org/wiki?curid=232926", "title": "The Essential Bruce Springsteen", "text": "The Essential Bruce Springsteen \u00e8 la ventesima uscita ufficiale dell'artista americano, e la sua seconda raccolta dopo il Greatest Hits del 1995.\nDescrizione.\nL'opera \u00e8 un cofanetto di 3 Cd, due di pezzi gi\u00e0 pubblicati e il terzo di brani inediti. Alcuni brani sono in versione live.\nTracce.\nPer i primi due dischi a fianco di ogni traccia viene riportato l'anno di pubblicazione che pu\u00f2 essere usato come riferimento univoco all'album originale (vedi la discografia di Bruce Springsteen). Nel caso in cui nello stesso anno siano stati pubblicati pi\u00f9 album all'anno viene fatta seguire una lettera dell'alfabeto.\nDisco 1\nDisco 2\nDisco 3\nVersione 2015.\nNella versione del 2015 la tracklist \u00e8 stata modificata: "}
{"id": "232930", "revid": "1627355", "url": "https://it.wikipedia.org/wiki?curid=232930", "title": "Guerra del Golfo (disambigua)", "text": "Con guerra del Golfo Persico o guerra del Golfo si intende identificare alcuni conflitti avvenuti negli ultimi due decenni del XX secolo e nella prima parte degli anni 2000 che hanno avuto come teatro il Medio Oriente ed in particolare alcuni dei Paesi che si affacciano sul Golfo Persico, ossia Iran, Iraq, Kuwait e Arabia Saudita:"}
{"id": "232934", "revid": "466539", "url": "https://it.wikipedia.org/wiki?curid=232934", "title": "Understatement", "text": "Understatement \u00e8 un termine della lingua inglese, che indica una figura retorica che consiste nello sminuire il peso o la gravit\u00e0 di un certo fatto oltre i limiti della verosimiglianza, in modo ironico o per creare un effetto di comicit\u00e0 che nasce dal paradosso. Non sempre un \"atteggiamento understatement\" \u00e8 da ritenersi intenzionale, anzi molto spesso \u00e8 del tutto involontario.\nTraduzione italiana.\nIn lingua italiana \"understatement\", derivante dal verbo inglese \u00abto understate\u00bb (attenuare, minimizzare), pu\u00f2 essere tradotto con \"sottostima\".\nTecnica.\nIl termine \u00e8 stato introdotto nel panorama linguistico dagli studi di linguistica cognitiva. Pu\u00f2 essere considerato l'esatto contrario della figura retorica nota come iperbole, quindi potrebbe essere chiamata \"ip\u00f2bole\". Non deve invece essere confuso con la figura retorica dell'eufemismo, che consiste nell'uso di una parola o di una perifrasi al posto di un'altra parola pi\u00f9 dura, finalizzato ad attenuare l'offensivit\u00e0 o la crudezza di ci\u00f2 che si dice.\nEsempio.\nUn esempio d'uso dell'\"understatement\" \u00e8 riscontrabile nella frase \u00abMi sento un po' affamato - non mangio da tre giorni!\u00bb, dove \"un po\"' sottostima l'essere \"molto\" affamato."}
{"id": "232936", "revid": "57342", "url": "https://it.wikipedia.org/wiki?curid=232936", "title": "Giancarlo Cobelli", "text": "Biografia.\nInizialmente attore e mimo (formatosi nel primo corso della neonata scuola del Piccolo Teatro di Milano, fondata da Giorgio Strehler), \u00e8 regista dal talento visionario, famoso per le sue graffianti e originali \"letture\" dei testi che mette in scena.\nHa realizzato alcuni dei pi\u00f9 belli e significativi spettacoli degli ultimi quarant'anni, avvalendosi di attori di grande profilo quali Rossella Falk, Valeria Moriconi, Piera Degli Esposti, Giorgio Albertazzi, Alida Valli, Carla Gravina, Gigi Proietti, Ottavia Piccolo, Turi Ferro, Umberto Orsini, Marisa Fabbri, Giulia Lazzarini, Kim Rossi Stuart, Elisabetta Pozzi, Giuseppe Pambieri, Corrado Pani.\nTra i suoi numerosi successi nel teatro di prosa si ricordano \"Gli uccelli\", \"La figlia di Iorio\", \"Le Trachinie\", \"La Venexiana\", \"La pazza di Chaillot\", \"Aminta\", \"La locandiera\", \"Sei personaggi in cerca d'autore\", \"Il racconto d'inverno\", \"Antonio e Cleopatra\", \"Il matrimonio di Figaro\", \"Il mercante di Venezia\", \"Romeo e Giulietta\", \"Il dialogo nella palude\", \"Un patriota per me\" (nel 1991 Premio Ubu miglior regia), \"Troilo e Cressida\" (Premio Ubu nel 1993 come miglior regista), \"Turandot\" (Premio Ubu nel 1981 per la miglior regia, per il miglior spettacolo, per la migliore scenografia, Paolo Tommasi, e per la migliore attrice protagonista, Valeria Moriconi), \"Re Giovanni\".\nNel 2003 cura la dodicesima edizione dell'\u00c9cole des Ma\u00eetres (avvalendosi della collaborazione di Giovanna Marini, che ha firmato le musiche). Il laboratorio teatrale, con giovani attori provenienti da tutta Europa, \u00e8 stato incentrato su \"Woyzeck\" ed \u00e8 sfociato nella messa in scena di questo testo di Georg B\u00fcchner.\nParallelamente (affiancato da celebri direttori d'orchestra, come Riccardo Muti, Roberto Abbado, Massimo de Bernart, Spiros Argiris e Riccardo Chailly), si \u00e8 dedicato alla regia operistica, con lavori rappresentati in tutto il mondo quali \"Tosca\", \"Rigoletto\", \"La dannazione di Faust\", \"L'angelo di fuoco\", \"Salom\u00e8\", \"Simon Boccanegra\", \"Tristano e Isotta\", \"Ifigenia in Tauride\", \"Un ballo in maschera\". \nIn Italia ha realizzato regie d'opera anche per il Teatro alla Scala di Milano, il Teatro La Fenice di Venezia, il Teatro Carlo Felice di Genova, il Teatro San Carlo di Napoli, il Teatro Massimo Bellini di Catania e lo Sferisterio di Macerata.\nPer il cinema dirige \"Fermate il mondo... voglio scendere!\" (1970) e \"Woyzeck\" (1973), ed \u00e8 tra gli interpreti principali di vari film, tra cui \"Lo svitato\" (1955) di Carlo Lizzani (sceneggiatura di Dario Fo), \"Bianco, rosso, giallo, rosa\" di Massimo Mida (1964), \"Gli eroi di ieri... oggi... domani\" di Enzo Dell'Aquila (1964), \"La bisbetica domata\" di Franco Zeffirelli (1967), \"H2S\" di Roberto Faenza (1968), \"Barbarella\" di Roger Vadim (1968) e \"Jus primae noctis\" di Pasquale Festa Campanile (1972).\nPer la Rai realizza lo sceneggiato televisivo \"Teresa Raquin\" (1985) tratto dall'omonimo romanzo di \u00c9mile Zola, con Marina Malfatti nel ruolo della protagonista. Altra riduzione teatrale arriva nel 1986 con \"La locandiera\" di Carlo Goldoni, con Carla Gravina, Pino Micol, Massimo Belli.\nNell'aprile del 2007 cura la regia dell'opera \"Die V\u00f6gel\" \"(Gli uccelli)\" musicata da Walter Braunfels (nel 1920) che scrisse anche il libretto ispirandosi all'omonima commedia di Aristofane. L'opera, prima di allora mai rappresentata in Italia, debutta nel Teatro Lirico di Cagliari con Roberto Abbado direttore d'orchestra."}
{"id": "232938", "revid": "201394", "url": "https://it.wikipedia.org/wiki?curid=232938", "title": "Paolo Benvegn\u00f9", "text": "Biografia.\nInizi con gli Scisma e collaborazioni.\nNel 1993 \u00e8 tra i fondatori degli Scisma, gruppo di rock alternativo gardesano in cui \u00e8 chitarrista e cantante. Con gli Scisma ha registrato, prodotto e composto tre dischi (\"Bombardano Cortina\" nel 1995, \"Rosemary Plexiglas\" nel 1997 e \"Armstrong\" nel 1999) ed inoltre ha partecipato a numerosi festival, anche di levatura internazionale, come \"Europa connection\" e \"Le primtemps de Bourges\" (Francia). La band ha anche vinto il Premio Ciampi nel 1998 ed ha tenuto concerti in tutta Europa.\nDopo lo scioglimento degli Scisma, avvenuto nel 2000, Benvegn\u00f9 si trasferisce a Firenze, dove collabora con Marco Parente nelle registrazioni dell'album \"Trasparente\", pubblicato da Mescal/Sony. Riprende alcune performance recitative, partecipando a \"Le Avventure Di Pinocchio\", della compagnia Mannini &amp; Dall'Orto. Collabora con gli \u00dcstmam\u00f2 nell'album \"Tutto Bene\" (2001). e soprattutto con gli Otto'p'notri, la band di Massimo Fantoni, Fabrizio Orrigo (entrambi poi confluiti nel progetto \"Piccoli Fragilissimi Film\") David Bindi, Claudio Mangionello e Umberto Bartolini per i quali produrr\u00e0 l'album \"Senza Pelle\" e con i quali condivider\u00e0 il palco come supporto per il tour promozionale dell'album stesso\nDiventa poi uno dei quattro cantanti nel \"Presepe Vivente\", spettacolo teatrale di e con David Riondino e Stefano Bollani. Inizia a trovare quindi un suo legame con la scena artistica fiorentina, e riesce a costruire un suo studio di registrazione a Prato.\nScrive il brano \"\u00c8 solo un sogno\", inserito da Irene Grandi nell'album \"Prima di partire\" (2003) e incluso poi nella successiva raccolta live \"Irenegrandi.hits\", in una versione eseguita con Stefano Bollani.\nEsordi da solista.\nNel frattempo, Benvegn\u00f9 si accorda con le label toscane Santeria e Stoutmusic, che pubblicano il suo primo singolo da solista \"Suggestionabili\" e l'album di debutto \"Piccoli fragilissimi film\" (2004) composto insieme a Massimo Fantoni e Fabrizio Orrigo degli Otto'p'notri con la produzione artistica di Massimo Fantoni e gli arrangiamenti di Massimo Fantoni, Orrigo, Andrea Franchi e Matteo Buzzanca per un solo brano, \"il mare verticale\"; con Orrigo e Massimo Fantoni Benvegn\u00f9 condivide il palco durante il lungo tour di presentazione dell'album. Il disco viene subito apprezzato dagli appassionati del panorama musicale indipendente italiano e riceve ottimi riscontri anche dalla critica, che pubblica recensioni entusiastiche e che lo colloca tra i migliori dischi dell'anno.\nIl disco segna una svolta nella musica di Benvegn\u00f9, che si lascia alle spalle le sperimentazioni e le incursioni in altri generi per una proposta scarna ed intimista, un cantautorato estremamente raffinato. L'album viene presentato dall'ufficio stampa Audioglobe che ne cura la distribuzione, come il progetto collettivo di un ensemble: \"L'ensemble, nato inizialmente come cellula anarco-insurrezionalista e poi trasformatasi in Ipersensibilista, fa capo a Firenze e Paolo Benvegn\u00f9, Gionni Dall'orto, Massimo Fantoni, Andrea Franchi, Fabrizio Orrigo ne sono gli esponenti principali\". In alcune interviste lo stesso Paolo Benvegn\u00f9 conferma lo spirito collettivo del progetto: \"Ho capito tante cose lavorando con Massimo Fantoni e Fabrizio Orrigo, mi hanno fatto venir voglia di incidere un nuovo album\"\nIn seguito ad un lungo tour di oltre 150 date, che vince il premio del Meeting delle Etichette Indipendenti come \"Miglior tour 2004\" e che si conclude a Firenze nell'ottobre 2005, Benvegn\u00f9 si dedica nuovamente al teatro, con lo spettacolo \"Piccoli fragilissimi sport\" festa conclusiva di una lunga stagione di concerti, pi\u00f9 di 170 date legate a \"Piccoli Fragilissimi Film\", e che si conclude all'Auditorium Flog di Firenze il 12 novembre 2005\nNel giugno 2005 pubblica un nuovo EP: \"Cerchi nell'acqua\", contenente l'omonima canzone, tre inediti (\"Il vento incalcolabile del sud\", \"Rosa Lullaby\" e \"Piccoli fragilissimi film\") ed una cover di \"In a Manner of Speaking\" dei Tuxedomoon. Nell'EP \u00e8 presente anche il video di \"Cerchi nell'acqua\" di Tommaso Cerasuolo dei Perturbazione, gruppo amato da Paolo Benvegn\u00f9 al punto che ne ha prodotto artisticamente l'album \"Canzoni allo specchio\", ultima di una serie di produzioni di gruppi italiani e stranieri quali Otto'P'Notri, Terje Nordgarden, Brychan, Endura, Gianmarco Martelloni, Gestalt, Maril\u00f9 Lor\u00e8n, Muriel, Soloincasa, Miriam e Moleskin. Tra le partecipazioni, invece, lo ricordiamo alla voce nel brano \"Via Dante\" dei Marta sui Tubi (inserito in \"C'\u00e8 gente che deve dormire\", 2005). Tra il 2006 e il 2007, inoltre, collabora come artista e produttore al disco \"Cime domestiche\", reinterpretazione di brani folk insieme a Petra Magoni e Ares Tavolazzi.\nArtista dalle tante sfaccettature, nel 2007 ha anche portato in scena alcune pi\u00e8ce teatrali all'interno di luoghi insoliti, come ristoranti o salotti di case private, dando cos\u00ec vita alla \"trilogia dell'acqua\" o \"trilogia dei lavori umili\" con \"Idraulici\", \"Marinai\" e \"Camerieri\".\n\"Le labbra\" e \"Dissolution\".\nNell'ottobre 2007 viene pubblicato un nuovo EP, dalla nuova etichetta La Pioggia Dischi, intitolato \"14-19\". Il disco anticipa il successivo album del cantautore, ossia \"Le labbra\", che viene pubblicato nel febbraio del 2008 dalla stessa etichetta e distribuito da Venus. Anche questo lavoro viene ottimamente recensito e viene accompagnato dal singolo \"Il nemico\", presentato anche nella trasmissione televisiva \"Scalo 76\" di Rai Due. Un nuovo tour impegna l'artista, che viene ospitato in numerosi festival e appuntamenti vari, come il \"V-Day\" di Torino e l\"'Ypsigrock\" con i dEUS.\nNel 2008 crea con Marco Parente il progetto \"Proiettili buoni\" che pubblicher\u00e0 appunto l'album \"Proiettili buoni\".\nAd inizio 2009 partecipa al progetto \"Il paese \u00e8 reale\" ed alla relativa compilation \"\", voluto da Manuel Agnelli degli Afterhours per sostenere e promuovere le realt\u00e0 indie rock della scena underground italiana, con il brano \"Io e il mio amore\".\nIl 3 aprile 2009 lancia il suo EP \"500\", grazie al progetto virale \"liveCASTour\", prodotto dal webzine indie-eye.it, che diffonde su cinque portali (\"xL\", \"Music Zone\", \"Tgcom\", \"Mtv.it\" e \"Yahoo Musica\") cinque video live registrati a porte chiuse, per la regia di Michele Faggi.\nAnticipato dal singolo \"Nel silenzio\", il disco \u00e8 stato prodotto da Fabrizio Barbacci (Ligabue, Roy Paci) e viene seguito da un tour che porta Benvegn\u00f9 ad esibirsi, tra l'altro, al concerto del Primo Maggio a Roma, all'Italia Wave di Livorno e al Circolo degli Artisti di Roma nel concerto chiamato \"Dissolution\", registrato e pubblicato su CD in versione live nel giugno 2010.\nNel 2009, la sua canzone \"Il mare verticale\" viene ricantata prima da Marina Rei, e poi da Giusy Ferreri per i rispettivi album \"Musa\" e \"Fotografie\". Nello stesso anno duetta con il gruppo C.F.F. e il Nomade Venerabile nel brano \"Amore\", presente nel disco \"Lucidinervi\". Nel frattempo, Mina reinterpreta il brano \"Io e te\" (contenuto in \"Piccoli fragilissimi film\") e lo inserisce nel suo disco \"Caramella\", pubblicato nel maggio 2010.\nIl video di \"Io e il mio amore\", gi\u00e0 presente nella compilation \"Il paese \u00e8 reale\" e diffuso come singolo inedito del CD \"Dissolution\", vince il \"Premio Miglior Fotografia\" al PIVI 2010 (premio promosso dal MEI di Faenza). Il brano si aggiudica anche il premio come \"Miglior brano indipendente 2010\" nel concorso \"TOP INDIES 2010\", indetto dallo stesso MEI. Per tutto il 2010 Benvegn\u00f9 \u00e8 impegnato con il suo ennesimo tour, che lo porta a partecipare al \"Woodstock 5 Stelle\" di Beppe Grillo e a \"La citt\u00e0 Aromatica\" di Mauro Pagani.\n\"Hermann\" e \"Earth Hotel\".\nNel febbraio del 2011 viene pubblicato \"Hermann\" (La Pioggia Dischi/Venus). Il disco ottiene ancora una volta i favori della critica e viene presentato in numerose trasmissioni di Radio 1 (\"Start\", \"Steronotte\"), Radio 2 (\"Radio 2 live\", \"Moby Dick\", \"Twilight\") e Rai Tre (\"Parla con me\"). Nell'autunno 2011 Benvegn\u00f9 riceve prestigiosi riconoscimenti: vince il premio Radioindie Music Like, (nell'ambito della \"Indie Music Like\"), vince il PIMI 2011 (Premio Italiano Musica Indipendente) nella categoria \"Miglior solista dell'anno\", che gli viene conferito il 27 novembre a Bari nell'ambito del \"Medimex\" e si classifica al secondo posto nella Targa Tenco 2011, nella categoria \"Miglior disco in assoluto dell'anno\".\nNel 2012 collabora con Marina Rei come coautore e cantante nel brano \"Nei fiori infranti\", contenuto nel disco della cantante romana \"La conseguenza naturale dell'errore\", e partecipa alla compilation \"Tributo a Ivan Graziani\".\nNel 2013 Paolo Benvegn\u00f9 alterna l'attivit\u00e0 di produttore artistico in numerosi dischi, con una serie di concerti in duo con Andrea Franchi.\nNel 2014 collabora con i Lettera 22 come produttore artistico del loro nuovo album \"Le nostre domeniche\", suonandovi anche la chitarra e partecipando agli arrangiamenti. Il 2 ottobre 2014 pubblica il video del brano inedito \"Una nuova innocenza\", diretto da Mauro Talamonti. Si tratta di un vero e proprio cortometraggio girato a Bangkok e interpretato dallo svedese Ulf Pilblad e da Pimlux Muaypim. Il brano anticipa la pubblicazione del quarto LP del cantautore, ossia \"Earth Hotel\" uscito il 17 ottobre seguente.\nNel 2015 pubblica per l'etichetta Woodworm l'EP \"Mr Newman\", insieme ai riformati Scisma. L'EP viene presentato dal vivo in un breve tour in Italia.\nI Racconti Delle Nebbie.\nNel marzo del 2018 inizia la collaborazione con Nicholas Ciuferri, scrittore ed autore italiano, con il quale fonda il progetto I Racconti delle Nebbie che riscuote subito un successo di pubblico e critica. Il duo interseca le narrazioni di Nicholas Ciuferri con i brani di Paolo Benvegn\u00f9 con continui rimandi e scambi delle parti tra cantato e narrato creando un grande ambiente evocativo.\nIl primo album \"omonimo\" del duo esce il primo marzo dell'anno seguente per Woodworm Label e vede la partecipazione di Nicola Cappelletti al violino ed elettronica, Alessio Avallone alle illustrazione (questi due presenti anche in molte performance live), oltre che delle attrici Micol Pavoncello e Anna Bonaiuto.\nNel maggio del 2019 la formazione passa sotto la Black Candy Records con cui pubblica a marzo 2020 il nuovo album \"Dell'odio dell'innocenza\".\nNell'autunno del 2019 il duo diventa ufficialmente un quartetto con l'ingresso di Nicola Cappelletti e Riccardo Tesio (Marlene Kuntz).\nNel 2020 usc\u00ec per la BlackCandy l'album \"Dell\u2019odio dell\u2019innocenza\".\nNel 2021 esce \"Delle inutili premonizioni\" (BlackCandy), un album registrato in presa diretta nell'arco di una giornata, che presenta delle esecuzioni in acustico di vecchi brani di Benvegn\u00f9."}
{"id": "232944", "revid": "125464255", "url": "https://it.wikipedia.org/wiki?curid=232944", "title": "Metropoli", "text": "Una metropoli (in greco antico \"\u03bc\u03ae\u03c4\u03b7\u03c1\" = madre e \"\u03c0\u03cc\u03bb\u03b9\u03c2\" = citt\u00e0/popolazione) \u00e8 una citt\u00e0 di grandi dimensioni con pi\u00f9 di 1 milione di abitanti con un'area comunale fortemente popolata, centro economico e culturale di una regione o di un Paese, e spesso nodo di comunicazioni internazionali.\nNell'antica Grecia il termine veniva usato nelle colonie per riferirsi alla citt\u00e0 da cui erano partiti i fondatori, dal tempio della quale era stato portato il fuoco sacro che avrebbe arso nel primo dei templi edificati. Successivamente, in latino la parola venne a designare il capoluogo di una provincia o di un'arcidiocesi importante, sede di provincia ecclesiastica. \nNell'uso moderno la parola pu\u00f2 designare un'area metropolitana, un insieme di citt\u00e0 interconnesse tramite servizi di trasporti metropolitani intorno a un centro maggiore. Il termine \"metropolitano\" assume il significato di \"inerente all'intera metropoli\", \"proprio della metropoli\", in contrapposizione a ci\u00f2 che \u00e8 esterno, provinciale.\nIn francese e portoghese la parola sta a identificare la porzione di territorio del Paese sul continente europeo, in opposizione ai territori d'oltremare.\nStoria.\nLa prima metropoli della storia fu Roma antica che super\u00f2, fino all'epoca della Londra vittoriana unica citt\u00e0 della storia, il milione di abitanti; le successive citt\u00e0 di oltre un milione di persone furono il frutto della rivoluzione industriale che portava gli abitanti delle campagne a trasferirsi in citt\u00e0. . In Italia, dopo l'unificazione, la prima citt\u00e0 a superare il milione di abitanti \u00e8 stata Napoli.\nMetropoli d'Italia.\nIn Italia nel 2019 erano due le citt\u00e0 con popolazione residente superiore al milione di abitanti, Roma e Milano. Ci\u00f2 nonostante, La nozione di metropoli intesa come citt\u00e0 di oltre un milione di abitanti non coincide con quella, di carattere amministrativo, di citt\u00e0 metropolitana cos\u00ec come descritta nell'art. 114 della costituzione, che prevede modifiche di carattere amministrativo ai preesistenti enti provinciali. Le citt\u00e0 metropolitane previste dalla legge sono dieci, a cui si aggiungono le quattro appartenenti alle regioni a statuto speciale di Sicilia e Sardegna."}
{"id": "232948", "revid": "1652635", "url": "https://it.wikipedia.org/wiki?curid=232948", "title": "Follia", "text": "In psicologia, psichiatria e nel senso comune con il termine follia o pazzia si indica genericamente una condizione psichica che identifica una mancanza di adattamento, che il soggetto esibisce nei confronti della societ\u00e0, spesso in maniera anche non pienamente consapevole, tipicamente attraverso il suo comportamento, le relazioni interpersonali e stati psichici alterati ovvero considerati anormali fino a causare stati di sofferenza psicologica per il soggetto. La definizione di follia \u00e8 influenzata dal momento storico, dalla cultura, dalle convenzioni, quindi \u00e8 possibile considerare \"folle\" qualcosa o qualcuno che prima era normale e viceversa. Spesso in ambito filosofico e sociologico si preferisce il termine alienazione e devianza.\nDescrizione.\nLa follia pu\u00f2 manifestarsi come violazione delle norme sociali, compresa la possibilit\u00e0 di diventare un pericolo per se stessi e gli altri, anche se non tutti gli atti sono considerati follia. Nell'uso moderno \"follia\" \u00e8 pi\u00f9 comunemente usato come termine informale che denota instabilit\u00e0 mentale, o nel contesto pi\u00f9 ristretto giuridico dell'instabilit\u00e0 mentale. Nella professione medica il termine \u00e8 ora evitato, in favore di diagnosi pi\u00f9 specifiche di malattie mentali. La branca della medicina che si occupa delle malattie mentali \u00e8 la psichiatria, mentre lo studio di queste in termini generali \u00e8 argomento della psicopatologia. Ad oggi in senso medico si considerano tali tutte le psicopatologie affini alle psicosi.\nA volte si suole parlare anche di follia morale ovvero il mancato rispetto di norme morali ritenute tali dalla comunit\u00e0.\nEziologia.\nAnnoveriamo una causa biologica legata al codice genetico; una psicologica dovuta alle relazioni riguardanti il primo anno di vita, che incidono nella formazione della personalit\u00e0 dell'individuo; una ambientale-sociale, in funzione alle relazioni interpersonali con il mondo circostante, possibili cause di un problematico adattamento ambientale.\nI sistemi di disadattamento.\nQuando l'adattamento non avviene sorgono nell'individuo i sistemi di disadattamento, ovverosia meccanismi che tendono ad escludere il soggetto dalla societ\u00e0. Tra i pi\u00f9 diffusi vi \u00e8 la scissione, ovvero l'interpretazione alterata della realt\u00e0 per uscire fuori dal mondo (schizofrenia); la fuga come distacco graduale dal mondo, dagli affetti, dalle relazioni e dagli interessi sociali (depressione); le ossessioni, i ritualismi e la maniacalit\u00e0 del potere.\nL'interpretazione psicoanalitica.\nLa \"follia\" in psicoanalisi potrebbe essere definita come una sovrapposizione della parte istintuale su quella razionale.\nSecondo Sigmund Freud il comportamento ordinario non \u00e8 altro che il risultato di un continuo processo dialettico tra la parte pi\u00f9 selvaggia e disorganizzata del cervello, l\"Es\", e quella pi\u00f9 pesata e razionale, il \"Super-io\". Nel momento in cui una delle due parti prevale in maniera eccessiva sull'altra il comportamento pu\u00f2 apparire irrazionale e privo di logica.\nInvece la follia, ossia questa eccessiva razionalit\u00e0 o irrazionalit\u00e0, ha dinamiche latenti e proprie logiche.\nNella storia.\nIl termine follia deriva dal latino \"follis\", di origine onomatopeica, significava \"vuoto\" o \"mantice\".\nNel corso dei millenni \u00e8 profondamente variato sia il concetto di follia sia la sua interpretazione.\nNel mondo classico la follia era imprescindibilmente legata alla sfera sacra: il folle rappresentava la voce del divino, quindi da ascoltare per interpretarla.\nUn'interpretazione diametralmente opposta si ebbe nel Rinascimento, basti pensare all'Elogio della follia di Erasmo da Rotterdam; in questa epoca il folle venne considerato una persona diversa, sia per i valori sia per la sua filosofia di vita, e quindi andava rispettato, lasciato libero. Questa corrente di pensiero getter\u00e0 le basi per la moderna fenomenologia, sviluppata dal filosofo Husserl, ma anche dallo psichiatra Jaspers che influenzer\u00e0 la psichiatria trasformandola in una disciplina di incontro con l'altro (il folle), per vivere insieme con il malato e comprenderlo.\n, , poich\u00e9 mancavano le strutture sanitarie specifiche; proprio in questo periodo, in Francia, in Germania e in Inghilterra si mise in moto un processo lento che consentir\u00e0 entro una cinquantina di anni, grazie alla promulgazione delle prime leggi apposite, di consegnare i folli ai familiari, o in caso di mancanza, anche inserirli negli ospedali oppure nei primi istituti specializzati nascenti in quell'epoca.\nPer quanto riguarda l'approccio terapeutico ai malati, solamente verso la fine del XVIII secolo, il medico chirurgo Jacques Ren\u00e9 Tenon rivoluzion\u00f2 la mentalit\u00e0 medica dell'epoca cercando di imporre il concetto di inviolabilit\u00e0 della persona umana e di libert\u00e0, seppur all'interno della struttura, per il malato, distinguendo la terapia medica, da quella solamente repressiva di tipo carcerario in vigore fino a quel momento.\nUn altro medico francese di fine XVIII secolo, Pierre Jean Georges Cabanis, port\u00f2 avanti il lavoro di Tenon, progettando il primo regolamento degli istituti per malati di mente: tra le altre innovazioni, Cabanis, abol\u00ec le catene per sostituirle con corpetti di tela (camicia di forza), introdusse un diario medico informativo sul malato e sugli effetti delle terapie e soprattutto regolament\u00f2 l'ingresso e l'eventuale fuori uscita del malato per guarigione avvenuta. Le cronache giudiziarie di quegli anni, per la prima volta, descrissero l'arresto, per omicidio, di \"infermi di mente\" da indirizzare nei manicomi.\nIn Inghilterra, invece, la gestione dei malati di mente era stata abitualmente appannaggio dei Quaccheri, e verso la fine del Settecento, l'ospedale di York venne ristrutturato ed adibito a questo compito. Oltre all'introduzione della semilibert\u00e0 vigilata, emersero due aspetti caratteristici: l'uso dei principi religiosi come metodo di cura e il lavoro come valore terapeutico.\nNello stesso periodo, invece, in Francia si impose una visione laica nella gestione dei malati di mente, e grazie all'opera fondamentale del dottor Philippe Pinel le ideologie democratiche dell'epoca si riversarono sulla mentalit\u00e0 e sul tipo di controllo da applicare ai folli. Questo fu il periodo in cui la conoscenza delle malattie mentali acquist\u00f2 una credibilit\u00e0 scientifica, e le innovazioni apportate da Pinel esalteranno l'importanza del rapporto paziente/terapeuta e l'importanza del transfert nella psicoterapia.\nIn tempi pi\u00f9 recenti, dall'Ottocento in poi, emerse la visione, influenzata dal Positivismo, del folle come \"macchina rotta\", ovverosia lesionata nel cervello.\nNel Novecento Freud con l'intuizione della guarigione perseguibile tramite una ricerca interiore ed un rapporto pi\u00f9 umano con il terapeuta, con tutta la architettura della psicoanalisi nel suo complesso, e Jung, con la sua indagine dei contenuti simbolici degli elementi della follia e l'introduzione degli archetipi per definirla con pi\u00f9 chiarezza, mutarono nuovamente la storia del folle e del significato della follia.\nNella cultura.\nLa follia nella cultura moderna ha un ruolo importante, specialmente nelle opere liriche, dove occupa grandi scene, note come appunto scene \"della follia\" (\"Lucia di Lammermoor\", \"Anna Bolena\", \"Il pirata\", \"Semiramide\", \"Nabucco\").\nNella letteratura restano ancora oggi memorabili ed emblematici Don Chisciotte della Mancia di Cervantes, affresco romanzesco della schizofrenia efficace quanto geniale; il dramma pirandelliano \"Enrico IV\", nel quale si intrecciano i temi della solitudine, dell'incomprensione, dei confini assurdi tra il vero ed il falso, tra la follia e la saggezza. Le tragedie greche e quelle shakespeariane mettono in scena, talvolta, le follie vere o presunte di esseri umani schiacciati dalle forti emozioni oltre che dal destino. A rappresentare la depressione come follia, si pu\u00f2 citare Bartleby lo scrivano di Herman Melville.\nNel Medioevo il frate e poeta Jacopone da Todi nelle sue laudi cant\u00f2 il disprezzo del mondo (\"contemptus mundi\") e l'esaltazione mistica che conduce ad una \"santa pazzia\" (\"Senno me par e cortesia / empazzir per lo bel Messia\"; laude LXXXVII).\nNel XVI secolo il filosofo Erasmo da Rotterdam scrisse il gi\u00e0 citato saggio \"Elogio della follia\" in cui la Pazzia, personificata, mostra quanto sia presente nei comportamenti umani.\n\"Kefka Palazzo\", celebre personaggio di \"Final Fantasy VI\", \u00e8 un ottimo esempio della follia nel panorama dei videogiochi.\nIn ambito musicale si pu\u00f2 citare la controversa figura di Syd Barrett, cofondatore e leader del gruppo Rock psichedelico Pink Floyd, che \u00e8 noto per aver sviluppato una malattia mentale in seguito ad assunzioni frequenti di LSD, fino a quando non \u00e8 stato allontanato dalla band."}
{"id": "232951", "revid": "1318658", "url": "https://it.wikipedia.org/wiki?curid=232951", "title": "Mini Moke", "text": "La Mini Moke \u00e8 una piccola vettura scoperta per il tempo libero, tipologia d'auto anche conosciuta come spiaggina, basata sulla Mini. Venne progettata da Sir Alec Issigonis ed era costruita nello stabilimento di Longbridge della British Motor Corporation, nelle vicinanze di Birmingham, tra il 1964 e il 1968.\nIn questa fabbrica ne verranno realizzate 15.000 ma la produzione continu\u00f2 in Australia, Portogallo e Italia raggiungendo alla fine un totale di oltre 40.000 esemplari.\nStoria.\nLa \"Mini Moke\" nacque a seguito di una richiesta per un veicolo militare leggero, paracadutabile, ispirato alla Jeep della seconda guerra mondiale. Le gomme di piccolo diametro e la ridotta altezza da terra la resero per\u00f2 poco adatta all'impiego in fuoristrada.\nNe venne quindi realizzata una versione, pensata come veicolo da lavoro, destinata al mercato civile. Le caratteristiche di questo veicolo erano il basso prezzo di acquisto e la ridotta manutenzione. Il motore era quello di 850\u00a0cm\u00b3 che equipaggiava la Mini. La vettura nel Regno Unito per\u00f2 non ottenne un grande successo, nonostante un regime di tassazione favorevole in quanto considerata appunto un veicolo destinato all'uso commerciale. Il problema principale con il quale si dovette confrontare la Moke fu il clima che non rendeva molto comodo l'utilizzo di una vettura scoperta. Inoltre sulle prime Moke il sedile posteriore e la copertura erano degli optional che venivano consegnati a parte ed era poi il proprietario della vettura a doverli montare. La cosiddetta \"Mark I\" (prima serie), fabbricata nel Regno Unito, \u00e8 basata sulla Mini \"Mark I\", che fu prodotta sino al 1967. Tuttavia la Moke fu prodotta sino al 1968 con \"base\" della prima serie della Mini, nonostante ci sia una nuova versione della Moke, la \"Mark II\", che in pi\u00f9 offriva due tergicristalli (ora anche per il passeggero), un nuovo colore (\"bianco inglese\", unito al sempre disponibile \"Spruce Green\"), e i cerchi in colore alluminio/argento, in sostituzione di quelli della prima serie, che erano in bianco antico.\nNel 1967 la Moke venne riclassificata e venne considerata un veicolo destinato a uso privato. Il regime di tassazione favorevole scomparve e il prezzo di acquisto sal\u00ec determinando in pratica la fine della produzione, nel 1968, di questa vettura in Gran Bretagna. Per dare una idea dell'insuccesso che la vettura ebbe in patria si pensi che delle 15.000 unit\u00e0 prodotte solo 1.500 furono vendute nel Regno Unito.\nNe fu tentata la vendita anche negli USA dove per\u00f2 ottenne uno scarso successo.\nNel 1966 era iniziata la produzione in Australia, paese che per il suo clima si prestava meglio all'utilizzo di un'auto di questo genere. La vettura era realizzata presso gli stabilimenti della British Motor Company di Sydney. Il motore utilizzato aveva una cilindrata di 1.000\u00a0cm\u00b3 ed era conosciuta come \"Morris Mini Moke\". Nel 1969 venne introdotta la versione \"Mark II\", con il nome di \"BMC Mini Moke\". La vettura pur mantenendo il motore da un litro di cilindrata presentava miglioramenti ai freni, al sistema di raffreddamento, al sistema di guida e delle ruote pi\u00f9 grandi. Nel 1970 la parola \"Mini\" scomparve e la vettura divenne la \"BMC Moke\" e in seguito \"Leyland Moke\". La produzione in Australia termin\u00f2 nel 1981 dopo che ne erano stati realizzati 26.000 esemplari. Inoltre erano state prodotte anche delle versioni speciali quali la versione pick-up (1974) e la \"Californian\" dotata di un motore da 1.300\u00a0cm\u00b3 che venne venduta per un paio d'anni. In seguito (1977) venne riproposta ma con il motore da 1.000\u00a0cm\u00b3. Tra i miglioramenti introdotti sulle vetture prodotte in Australia c'era anche la \"capote\" removibile che veniva fissata con chiusure lampo.\nNel 1980 era cominciata, con parti provenienti dall'Australia, la produzione in Portogallo sotto l'egida della British Leyland. Queste vetture venivano vendute come auto da utilizzare nel tempo libero, impiego che aveva dimostrato di incontrare i favori della clientela. Venne anche realizzata una vettura \"Anniversario\", la \"Moke 25\", per festeggiare i 25 anni di produzione. Ma nonostante questo, e le altre 10.000 vetture prodotte, la costruzione di questa auto venne interrotta.\nI diritti furono ceduti nel 1992 alla casa motociclistica italiana Cagiva, che ne continu\u00f2 la produzione costruendone altre 1.500.\nNel 2012 Moke International collabora con il designer Michael Young, con Sicar Engineering e la cinese Chery Motors per progettare una nuova versione che verr\u00e0 presentata nel dicembre del 2014, al Thai Motor Expo di Bangkok. Questa nuova versione conserva la stessa architettura, con piattaforma rinforzata dai due grandi longheroni scatolati laterali (che formano in pratica la carrozzeria), opportunamente modificata per rispondere alle norme di sicurezza. Il motore \u00e8 un 4 cilindri benzina 1.0 di origine Chery, con alimentazione a iniezione e 50 CV di potenza, accoppiato a un cambio a 5 marce. All'inizio viene commercializzata solo nei Caraibi, in Australia, nell'isola di Mauritius, in Nuova Zelanda, alle Seychelles e in Tahilandia.Parallelamente la casa francese NosMoke presenta la Moke EV, versione elettrica della Mini Moke. La vettura \u00e8 alimentata da batterie agli ioni di litio da 12 kWh, monta un motore elettrico da 20 CV, raggiunge i 70 km/h e ha un\u2019autonomia di 145 km.\nNel 2016 la societ\u00e0 Moke America ha introdotto il veicolo elettrico eMoke negli Stati Uniti."}
{"id": "232953", "revid": "984922", "url": "https://it.wikipedia.org/wiki?curid=232953", "title": "Massimo Belli", "text": "Biografia.\nInizia la sua carriera giovanissimo con il regista Giancarlo Cobelli negli spettacoli del quale interpreter\u00e0 ruoli quali Romeo (\"Romeo e Giulietta\"), Illo (\"Le Trachinie\"), Julio (\"La Venexiana\"), Il Figlio (\"Sei personaggi in cerca d'autore\"), Fabrizio (\"La locandiera\"), Alfred Redl (\"Un patriota per me\") e tanti altri sempre a fianco di grandi interpreti del teatro italiano come Valeria Moriconi, Alida Valli, Giorgio Albertazzi.\nHa ricevuto il premio Efebo d'oro come miglior attore televisivo dell'anno per la sua interpretazione nello sceneggiato televisivo tratto dal romanzo \"Teresa Raquin\" di \u00c9mile Zola con la regia di Cobelli.\nDebutta come regista nel 1995 a Roma mettendo in scena \"Quai Ouest\" di Bernard-Marie Kolt\u00e8s, e in seguito partecipa a festival quali Taormina Arte, Borgio Verezzi, La Versiliana con gli spettacoli: \"Ai No Fuan\" di Yukio Mishima, \"Regine\" di Giacomo Carbone, \"La bottega del caff\u00e8\" di Rainer Werner Fassbinder, \"L'impresario delle Smirne\" di Carlo Goldoni, \"La fiaccola sotto il moggio\" di Gabriele D'Annunzio; lavorando con artisti quali: Aldo Giuffr\u00e9, Sandra Milo, Flavio Bucci, Caterina Vertova, Nino Castelnuovo, David Sebasti.\nMette in scena anche opere liriche quali: Tosca, Rigoletto, La locandiera (musicata da Antonio Salieri), Manon Lescaut."}
{"id": "232956", "revid": "1201341", "url": "https://it.wikipedia.org/wiki?curid=232956", "title": "Doc Savage", "text": "Doc Savage \u00e8 uno dei pi\u00f9 famosi ed imitati personaggi dei \"pulp magazine\" statunitensi. Fu ideato da Lester Dent che scrisse la maggior parte delle 181 storie uscite tra il 1933 ed il 1949, tutte pubblicate dalla Street and Smith. Fino al 1947 la periodicit\u00e0 fu mensile, mentre nei due anni successivi divenne a cadenza irregolare. Dopo i primi due anni a Dent si alternarono autori come Norman Danberg, Alan Hathway e William Bogart.\nConosciuto anche con il soprannome di \"Uomo di bronzo\", il vero nome di Doc Savage \u00e8 Clark Savage, Jr. \u00c8 un medico chirurgo, scienziato, avventuriero, esploratore, ricercatore e, come rivelato in \"The Polar Treasure\", un musicista.\nLester Dent dovette usare lo pseudonimo di Kenneth Robeson, imposto dalla casa editrice, per pubblicare le avventure di questo precursore di Superman.\nIl personaggio.\nUn gruppo di scienziati finanziato da suo padre lo ha appositamente allenato fin dalla nascita nel corpo e nella mente per dargli abilit\u00e0 quasi superumane: grande forza e resistenza, memoria fotografica, maestria nelle arti marziali e vaste conoscenze scientifiche, da cui il soprannome \"Doc\". Per mantenere le sue capacit\u00e0 egli si dedica ogni giorno a due ore di intenso allenamento psicofisico. Doc \u00e8 inoltre un maestro del travestimento e un eccellente imitatore delle voci. \"Egli raddrizza torti e punisce i malvagi.\" Dent descrisse il suo eroe come un misto delle capacit\u00e0 deduttive di Sherlock Holmes, delle eccezionali doti fisiche di Tarzan, dell'istruzione scientifica di Craig Kennedy e della bont\u00e0 di Abraham Lincoln. Dent descrive Doc Savage come dotato di \"spirito cristiano\" (\"Christliness\"). Il carattere e la visione del mondo di Doc sono mostrati nel suo giuramento, che \u00e8 il seguente:\nIl suo quartier generale \u00e8 all'ottantaseiesimo piano di un grattacielo. Anche se non viene mai detto, lo si identifica generalmente con l'Empire State Building a Manhattan, New York che per\u00f2 conta 85 piani escludendo l'osservatorio. Inoltre in un magazzino in riva al fiume tiene numerosi veicoli che usa nelle sue missioni: auto, aerei, elicotteri (inizialmente un autogiro), un dirigibile e varie imbarcazioni, fra cui un sommergibile.\nPossiede in Alaska una base dove ogni tanto si ritira e che ha ribattezzato la Fortezza della solitudine. Nelle storie del Superman pre-Crisis viene mostrata spesso un analogo posto dove il kriptoniano colleziona i reperti delle sue avventure, un omaggio neanche tanto velato al padre putativo di tutti i supereroi.\nNei combattimenti corpo a corpo \u00e8 solito neutralizzare gli avversari con una stretta sui centri nervosi alla base del collo precedendo di trent'anni la \"stretta Vulcaniana\" di Star Trek mentre nel romanzo \"The Vanisher\" (\"L'uomo che scompariva\") il villain di turno si serve di un apparecchio di teletrasporto.\nComprimari e avversari.\nDoc \u00e8 fiancheggiato nelle sue avventure dai \"favolosi cinque\", che sono nell'ordine:\nTutti questi risultano essere stati suoi commilitoni durante la prima guerra mondiale cui partecip\u00f2 giovanissimo. Saltuariamente compare poi la sua affascinante cugina Patricia, che di solito gestisce un lussuoso salone di bellezza.\nIl suo arcinemico, o meglio l'unico ad apparire pi\u00f9 di una volta, \u00e8 \"John Sunlight\", uno dei tanti scienziati pazzi che vogliono conquistare il mondo. Spesso i criminali venivano sottoposti a un delicato intervento chirurgico per curare i loro impulsi malvagi ed essere reintegrati nella societ\u00e0 americana.\nStorie di altri autori.\nAltri autori si sono cimentati con l'uomo di bronzo. Tra questi Philip Jos\u00e9 Farmer ne ha scritto una pseudo biografia apocrifa, \"Doc Savage: una biografia apocalittica\" (\"Doc Savage, His Apocaliptyc Life\", 1973) dopo averlo fatto scontrare con Tarzan nel romanzo \"Festa di morte\" (\"A Feast Unknow\", 1969, primo di una trilogia, dove i personaggi sono ribattezzati Lord Tiger e Doc Caliban per evitare problemi di copyright) in cui si scopre che entrambi sono fratelli e frutto di esperimenti alieni.\nAltri media.\nCinema.\nNel 1975 il regista Michael Anderson gira il film . Il protagonista era interpretato da Ron Ely, famoso per aver avuto il ruolo di Tarzan in una serie televisiva. La sceneggiatura venne scritta da George Pal che si era ispirato proprio alla biografia fantastica di Philip Jos\u00e9 Farmer ed il personaggio diventa una sorta di superuomo nicciano con una spiccata fisionomia ariana. Si \u00e8 parlato pi\u00f9 volte di un remake del film da produrre con un budget miliardario, ma il progetto non \u00e8 stato realizzato. Il 30 maggio 2016 Dwayne Johnson annuncia tramite la sua pagina Facebook di essere il prossimo interprete del personaggio.\nFumetti.\nA Doc Savage si ispirano dichiaratamente sia il personaggio Tom Strong, creato da Alan Moore per la sua linea di fumetti ABC, sia Warren Ellis che nel serial \"Planetary\" lo omaggia con il personaggio di Axel Brass.\nSono stati tratti anche vari fumetti dedicati all'Uomo di Bronzo. Ricordiamo in particolare le serie \"Doc Savage\" di soli 8 numeri (ottobre 1972 - gennaio 1974) della Marvel Comics (pubblicata in Italia dall'Editoriale Corno) disegnata da Ross Andru, con l'eccezione dell'ultimo numero realizzato da Rick Buckler, e scritta da Roy Thomas e vari altri scrittori. Anche la DC Comics negli anni ottanta ha pubblicato una serie di quattro parti scritta da Dennis O'Neil e disegnata dai fratelli Andy e Adam Kubert, a cui fece seguito l'anno dopo una serie regolare di 23 numeri.\nDoc Savage \u00e8 stato protagonista anche di alcune rare apparizioni sulle testate regolari della Marvel, diventando estemporaneo compagno di avventure della Cosa (\"Marvel Two-In-One\" n. 21, 1976) e dell'Uomo Ragno (\"Giant-Size Spider-Man\" n. 3, 1975). La sua esistenza nell'universo \"principale\" della Marvel ci viene confermata dall'Uomo Ragno stesso che ricorda di averne letto le gesta come avventuriero ed eroe operante negli anni trenta. Probabilmente il personaggio non \u00e8 stato ulteriormente impiegato per questioni legate ai diritti di pubblicazione in quanto detenuto su licenza.\nLa casa editrice Millennium ha poi pubblicato diverse miniserie dedicate all'Uomo di Bronzo negli anni ottanta senza grande successo. Nella prima met\u00e0 degli anni novanta la Dark Horse Comics ha pubblicato una miniserie dal titolo \"Curse of fire God\" disegnata da Gary Gianni e scritta da Steve Vance, che firma anche il \"team-up\" con l'Uomo Ombra, un'altra icona degli eroi \"pulp\".\nNel marzo del 1976 il fumetto del film \u00e8 ospitato nel primo albo della serie \"Superfumetti in Film\" della Editoriale Corno, come traduzione italiana dell'albo originale \"Doc Savage - Man of Bronze\" pubblicato da Marvel nell'ottobre del 1972, assieme ad altre storie inedite. \nNel romanzo di fantascienza \"Strada senza fine\" scritto da Roger Zelazny il dottore infine compare in un breve cameo.\nPubblicazioni in Italia.\nIn Italia Doc Savage fu pubblicato per la prima volta nel 1937 dalla Casa Editrice Moderna con il romanzo \"Quest of The Spider\" (1935), per la traduzione di Enzo Gemignani. Nel 1974 la Arnoldo Mondadori Editore gli ha dedicato una sottocollana della collana fantascientifica \"Urania\" (detta \"Urania Doc Savage\"), per un totale di 18 volumi, dal 1\u00ba luglio 1974 al 1\u00ba dicembre 1975.\nDi seguito si riporta l'elenco delle uscite italiane. Fra parentesi la data dell'uscita originale dei vari titoli, che per scelta editoriale sono usciti in Italia senza rispettare l'ordine cronologico, e il numero della serie originale."}
{"id": "232975", "revid": "697352", "url": "https://it.wikipedia.org/wiki?curid=232975", "title": "Jomon", "text": ""}
{"id": "232986", "revid": "259021", "url": "https://it.wikipedia.org/wiki?curid=232986", "title": "Baliato e siniscalcato", "text": "Un baliato o baliaggio (\"bailliages\" nell'espressione originale in lingua francese) \u00e8 l'area di giurisdizione di un balivo (\"bailli\"); il siniscalcato (\"s\u00e9n\u00e9chauss\u00e9e\") invece \u00e8 retto dal siniscalco.\nStoria.\nCreate alla fine del XII secolo, tali istituzioni, che erano molte centinaia alla fine del XVIII secolo, conservavano un mero ruolo giudiziario, avendo perso la loro antica importanza rispetto ai governi e soprattutto alle generalit\u00e0 e intendenze.\nNel XVI secolo, alcuni baliati sono divenuti dei baliati presidiali, sotto Enrico II.\nCaratteristiche.\nLa corte o tribunale del baliato era presieduta da un luogotenente generale del balivo. Giudicava in prima istanza questioni penali o nelle quali erano chiamati in causa membri della nobilt\u00e0, e in appello le sentenze delle giurisdizioni inferiori.\nUn baliaggio poteva essere di propriet\u00e0 di molti cantoni sovrani: per esempio, il baliaggio di Baden apparteneva a otto cantoni sovrani. In questo caso, il baliaggio prendeva il nome di \"baliaggio comune\". \nInoltre, i cantoni proprietari vi inviavano a turno un landfogto, che aveva una carica di due anni, in seguito toccava a un altro cantone mandare un landfogto. Le tasse prelevate dai baliaggi venivano spartite equamente tra i cantoni proprietari. Le tasse consistevano, per i contadini, nel pagamento della decima, ovvero un decimo del raccolto annuo andava sempre consegnato al landfogto che in cambio offriva una certa protezione.\nNel mondo.\nFrancia.\nPrima della Rivoluzione francese, erano una circoscrizione amministrativa, finanziaria e giudiziaria. Il termine \"baliaggio\" fu usato pi\u00f9 frequentemente al Nord della Francia, mentre il \"siniscalcato\" a Sud. Ma non solo: siniscalcati si formarono in Linguadoca, in Bretagna, nel Poitou, in Artois, nel Boulonnais e nel Ponthieu.\nIl termine era applicato anche a un territorio nel quale le funzioni di sceriffo erano esercitate da un balivo o siniscalco di nomina regia.\nL'amministrazione era a sua volta suddivisa in prevosture reali (con a capo un prevosto nominato e pagato dal bailli) o in viscontee come in Normandia (con un visconte, funzionario pubblico talvolta plebeo).\nItalia - Regno di Sicilia.\nMagistratura importata dai Normanni nel Regno di Sicilia nell'XI secolo, costituisce uno dei cardini dell'amministrazione regia in sede periferica. Le competenze del baiulo si articolavano sostanzialmente in due ambiti, quello giudiziario e quello fiscale. In linea con una struttura amministrativa e funzionariale dai confini sempre sfumati e caratterizzata da una studiata flessibilit\u00e0, i baiuli rappresentavano, almeno in linea teorica, uno dei terminali dell'azione regia; il loro compito principale era quindi quello di costituire, insieme ad altri funzionari periferici \u2012 giustizieri, camerari e castellani \u2012 il supporto necessario all'azione di governo in qualsiasi direzione essa si indirizzasse.\nRegno Unito.\nIl termine ebbe origine in Francia (\"bailie\" era il termine in francese arcaico per balivo) e fu usato su entrambe le sponde della Manica. \nIl termine sopravvive nell'uso amministrativo nelle Isole del Canale, che per scopi amministrativi sono raggruppate nei due baliati di Jersey (comprendente l'isola di Jersey e le isolette note come Minquiers e Ecr\u00e9hous) e Guernsey (comprendente le isole di Guernsey, Sark, Alderney, Brecqhou, Herm, Jethou e Lihou). Ogni baliato dell'arcipelago \u00e8 guidato da un Balivo.\nNel dicembre del 2008 l'isola di Sark ha abolito il baliato. Successivamente si sono svolte le prime elezioni che hanno visto trionfare il partito dell'ex balivo, che quindi continua a governare ma non pi\u00f9 secondo il sistema feudale.\nSvizzera.\nI baliaggi erano una forma dell'organizzazione del territorio usata in Svizzera nel periodo della Vecchia Confederazione, ovvero fino al 1798, anno in cui la Svizzera sub\u00ec l'invasione francese che decret\u00f2 la nascita della Repubblica Elvetica. Prendevano il nome di baliaggio i paesi soggetti di una certa dimensione. Ogni baliaggio era di propriet\u00e0 di un cantone sovrano che si occupava dell'amministrazione di quel territorio grazie a un \"landvogt\": una persona che veniva mandata nel baliaggio per amministrare la giustizia e per riscuotere le tasse. "}
{"id": "232994", "revid": "123979889", "url": "https://it.wikipedia.org/wiki?curid=232994", "title": "Gerarchia di Chomsky", "text": "La gerarchia di Chomsky \u00e8 un insieme di classi di grammatiche formali che generano linguaggi formali. La gerarchia di queste grammatiche, chiamate anche grammatiche a struttura sintagmatica (\"phrase structure grammars\"), fu descritta da Noam Chomsky nel 1956.\nGrammatiche formali.\nUna grammatica formale formula_1 \u00e8 una quadrupla formula_2, dove formula_3 \u00e8 un insieme finito e non vuoto di simboli detto \"alfabeto non terminale\", formula_4 \u00e8 un insieme finito e non vuoto di simboli detto \"alfabeto terminale\" (le lettere di una parola nel linguaggio formale), formula_5 \u00e8 una relazione binaria di cardinalit\u00e0 finita, in altre parole un insieme di \"regole di produzione\" (con un lato sinistro ed un lato destro), ed infine formula_6 appartenente a formula_3 \u00e8 detto Assioma, e rappresenta il simbolo non terminale di inizio (\"simbolo non terminale iniziale).\" Una regola di produzione pu\u00f2 essere applicata ad una parola rimpiazzando il lato sinistro con il lato destro. Una derivazione \u00e8 una sequenza di applicazioni di regole di produzione. In questo modo una grammatica definisce un linguaggio formale con tutte le parole costituite dai soli simboli terminali che possono essere raggiunti dal simbolo iniziale attraverso derivazioni.\nI simboli non terminali sono genericamente rappresentati da lettere in maiuscolo, i terminali da lettere in minuscolo, e il simbolo iniziale da formula_6. Per esempio, la grammatica con simboli terminali formula_9, e simboli non terminali formula_10, e regole di produzione\ne il simbolo iniziale formula_6, definisce il linguaggio composto da tutte le parole nella forma formula_20 (Ovvero tutte le stringhe formate da formula_21 ripetizioni di formula_22 seguite da formula_21 ripetizioni di formula_24, come ad esempio formula_25 per formula_26 o formula_27 per formula_28).\nQuella seguente \u00e8 una semplice grammatica che definisce un linguaggio simile: simboli terminali formula_29, simboli non terminali formula_30, simbolo iniziale formula_6, regole di produzione\nLa gerarchia.\nLa gerarchia di Chomsky \u00e8 composta dai seguenti livelli:\nNota che l'insieme delle grammatiche corrispondente ai linguaggi ricorsivi non \u00e8 un membro di questa gerarchia.\nLa grammatica di tipo-0 \u00e8 l'unica che pu\u00f2 generare la stringa vuota. \u00c8 possibile estendere le grammatiche di tipo-1, 2 e 3 in modo tale che possono generare lo stesso linguaggio arricchito della stringa vuota. La regola di produzione formula_55 \u00e8 permessa se formula_6 non appare nel lato destro delle regole di produzione. L'introduzione delle \u03b5-produzioni ha conseguenze diverse a seconda del tipo di grammatica. Nel caso delle grammatiche di tipo-2 o 3 le \u03b5-produzioni non aumentano il potere espressivo della grammatica. Viceversa le grammatiche di tipo-1 si trasformano in grammatiche di tipo-0, i.e. aumenta il potere espressivo della grammatica.\nOgni linguaggio regolare \u00e8 libero dal contesto, ogni linguaggio libero dal contesto \u00e8 dipendente dal contesto (\u00e8 infatti un caso particolare dove le stringhe formula_36 e formula_37 sono obbligatoriamente vuote) e ogni linguaggio dipendente dal contesto \u00e8 ricorsivo, ed infine ogni linguaggio ricorsivo \u00e8 enumerabile ricorsivamente.\nQueste sono inclusioni proprie, nel senso che esistono linguaggi enumerabili ricorsivamente che sono non ricorsivi, linguaggi ricorsivi che sono non dipendenti dal contesto, linguaggi dipendenti dal contesto che sono non liberi dal contesto e linguaggi liberi dal contesto che sono non regolari."}
{"id": "232998", "revid": "287204", "url": "https://it.wikipedia.org/wiki?curid=232998", "title": "T\u00fapac Yupanqui", "text": "Fu il decimo sovrano Inca, il quinto della dinastia \"Hanan\". Da quando il Tahuantinsuyo divenne un impero vero e proprio, si pu\u00f2 considerare il secondo imperatore.\nOrigini.\nT\u00fapac Yupanqui (conosciuto anche come Topa Inca Yupanqui) era figlio legittimo del grande Pachac\u00fatec, il riformatore del mondo e della Coya Mama Anarhuaque sua consorte ufficiale.\nNon era per\u00f2 l'erede predestinato essendo il minore dei figli maschi del sovrano. In effetti Pachac\u00fatec, seguendo una pratica instaurata da suo padre Viracocha aveva associato al trono, negli ultimi anni del suo regno, il figlio Amaru Topa Inca. \nQuesta precauzione era stata adottata per evitare le inevitabili lotte intestine che si scatenavano ad ogni successione. Nello stesso tempo Pachac\u00fatec si riprometteva di saggiare l'attitudine del figlio prescelto alla conduzione del vasto impero in cui aveva trasformato l'antico regno degli inca.\nAmaru era un principe dotato di elevate qualit\u00e0 e amato da tutti i sudditi del Cuzco, ma si rivel\u00f2 poco portato alla politica militaristica che gli inca avevano adottato sotto il nuovo imperatore. Dopo aver sofferto inutilmente l'esperienza di alcune campagne di conquista il principe, volontariamente, rinunci\u00f2 ai suoi diritti di successione e si dichiar\u00f2 disposto ad accettare un altro fratello come suo futuro sovrano.\nCoreggenza.\nLa scelta cadde sul giovane T\u00fapac Yupanqui che aveva fino ad allora ricevuto una rigida educazione all'interno del Coricancha. Il principe venne messo, senza por tempo in mezzo, a capo di una armata ed inviato a provare le sue qualit\u00e0 di fronte al nemico. Pachac\u00fatec, ovviamente, non volle correre rischi e affid\u00f2 il comando in seconda ad alcuni suoi fratelli, di provata esperienza, con il compito di vigilare sull'operato del figlio, ma questi, dimostr\u00f2 ben presto di non avere bisogno di tutori e di essere naturalmente portato per il mestiere delle armi.\nNella successiva campagna T\u00fapac esercit\u00f2 il comando da solo e ottenne dei risultati memorabili che inorgoglirono il suo augusto genitore. Pachac\u00fatec aveva trovato il successore desiderato.\nDa quel momento T\u00fapac Yupanqui venne ufficialmente associato al regno con una fastosa cerimonia in cui comparve di fronte al padre, assieme al fratello Amaru, per mostrare a tutti il passaggio di responsabilit\u00e0 e, insieme, per suggellare la concordia familiare che era a capo di questa scelta.\nPer meglio evidenziare l'autorit\u00e0 del futuro sovrano, insieme alla investitura si celebr\u00f2 il suo matrimonio che, solitamente, veniva contratto dall'Inca al momento della sua elevazione al trono.\nLa sposa scelta per T\u00fapac Yupanqui fu Mama Ocllo, sua sorella da parte di padre e di madre, per ribadire l'esclusivit\u00e0 della stirpe con un legame che, da allora sarebbe stato riservato solo al sovrano regnante ed interdetto a tutti gli altri sudditi, sotto pena di pesanti castighi.\nDa quel momento il futuro Qhapaq inca si dedic\u00f2 unicamente a condurre delle sempre pi\u00f9 estese campagne militari che lo avrebbero tenuto lontano dal Cuzco per svariati anni, mentre nella capitale, suo padre Pachac\u00fatec, assecondato dal fedele Amaru, procedeva nella costruzione dell'apparato strutturale del nuovo impero.\nNon \u00e8 facile ricostruire cronologicamente le campagne di T\u00fapac Yupanqui distinguendo tra quelle che condusse, vivente il padre e quelle che concluse dopo la morte di questi, dopo essere diventato l'Inca supremo. Vi \u00e8 molta confusione tra gli \u201c\"historiadores\"\u201d spagnoli al riguardo ed alcuni attribuiscono alcune conquiste al regno di Pachacutec in aperta contraddizione con altri che le assegnano a quello di T\u00fapac Yupanqui.\nLa vita di questo sovrano inca fu relativamente breve e le \u201cinformaciones\u201d raccolte da Francisco de Toledo dicono che la sua morte avvenne in una classe di et\u00e0 tra \u201c\"mozo y viejo\"\u201d ossia intorno ai quarantacinque anni.\nConsiderato che venne chiamato alle funzioni di correggente all'et\u00e0 di circa vent'anni e che le esercit\u00f2 per altri quindici anni, il suo regno non dovette passare i dieci anni. La maggior parte delle sue conquiste furono quindi esercitate in nome di Pachac\u00fatec, ma il loro merito venne ovviamente attribuito dai suoi discendenti all'effettivo autore, mentre gli storici della panaca di Pachac\u00fatec le registrarono ad onore del loro patrono. \nA seconda della panaca di appartenenza dell'informatore indigeno gli storici spagnoli registrarono quindi dati differenti che spiegano la confusione esistente nelle loro cronache.\nConquiste da coreggente.\nJauja, Huaillas e Cajamarca.\nLe prime campagne dell'allora principe T\u00fapac Yupanqui si svolsero a Nord del Cuzco ed ebbero come teatro degli scontri, dapprima la regione di Jauja, per poi estendersi ai territori intorno al lago di Bomb\u00f3n e concludersi con la conquista delle terre degli Huaillas ed il possesso di Cajamarca.\nRegno di Chim\u00f9.\nSuccessivamente il giovane conquistatore tent\u00f2 un audace attacco al regno di Chim\u00f9, la cultura allora pi\u00f9 avanzata dell'America meridionale. Nella lussuosa citt\u00e0 di Chan Chan il locale sovrano, \"Chim\u00f9 Capac\", conduceva una vita raffinata allietata da agi e mollezze e non era in grado di opporsi a delle armate rozze, ma combattive come apparivano ai suoi occhi gli inca. \nNon ci fu bisogno di combattere; fu sufficiente che le truppe del Cuzco minacciassero di distruggere i condotti che irrigavano le vallate costiere perch\u00e9 i \"Chim\u00f9\" accettassero di arrendersi. Private dell'acqua che scendeva dai monti e che da lunghi anni era stata laboriosamente incanalata, le loro fertili terre si sarebbero presto trasformate in deserti e la loro vita ne sarebbe stata sconvolta. Non rest\u00f2 altro da fare, agli evoluti costruttori dei mirabili templi di \"Chan Chan\" se non di accettare il dominio degli Inca. \nChachapoyas.\nSegu\u00ec poi la conquista dei territori dominati dai \"Chachapoyas\", una forte etnia che comandata da un abile guerriero, \"Chuqui Sota\", offr\u00ec una accanita resistenza, asserragliandosi nella fortezza di \"Piajajalca\", ma che infine dovette arrendersi.\nT\u00fapac Yupanqui attu\u00f2 ancora una rapida incursione fino ad Huancabamba, poi decise di rientrare al Cuzco per rendere partecipe Pachac\u00fatec delle sue imprese.\nIl suo ingresso nella capitale fu grandioso e numerosi festeggiamenti salutarono il principe vittorioso, ma questi fremeva per riprendere le conquiste che aveva interrotto e finalmente ottenne di comandare una nuova campagna.\nBracamoros e Ca\u00f1ari.\nIl punto di partenza era \"Huancabamba\", l'ultima localit\u00e0 conquistata e la direzione era ancora il Nord, verso Ayabaca e i territori della Regione di Piura. Era la terra dei \u201c\"Bracamoros\"\u201d, genti selvagge che impegnarono duramente, ma non arrestarono gli eserciti del Cuzco. \nPi\u00f9 oltre si estendeva la zona di influenza dei \u201c\"Ca\u00f1ari\"\u201d, un potente popolo che dominava la regione. T\u00fapac Yupanqui tent\u00f2 un accordo, ma i fieri indigeni rifiutarono di sottomettersi e stipulata una alleanza con gli altrettanto combattivi \u201c\"Quillaco\"\u201d di Quito, diedero apertamente battaglia.\nPer la prima volta nella sua vita T\u00fapac Yupanqui rischi\u00f2 la sconfitta e solo il suo coraggio decise la giornata. Accortosi del cedimento delle sue truppe il principe non esit\u00f2 a gettarsi, con la sua guardia personale, nella mischia e capovolse l'esito dello scontro. I capi dei \"Ca\u00f1ari\" perirono nella battaglia e il capo dei \u201c\"Quillaco\"\u201d, \"Pillaguaso\" venne catturato. L'intera regione era ormai nelle mani degli Inca che occuparono \"Ca\u00f1aribamba\" e \"Tumibamba\" portandosi anche fino alla stessa Quito.\nT\u00fapac Yupanqui si install\u00f2 nella regione badando ad assimilarla alle consuetudini dell'impero e, a tal fine, introdusse le tecniche di costruzione degli Inca, edificando sontuosi palazzi in \"Tumibamba\", eletta, per l'occasione, capitale delle truppe in campagna. Stando qui in attesa di intraprendere nuove iniziative, ebbe il piacere della nascita di un figlio, Tito Cusi Gualpa che sarebbe poi diventato il suo successore con nome di Huayna C\u00e1pac.\nHuancavilcas.\nLa campagna del Nord non era per\u00f2 terminata e T\u00fapac Yupanqui si diresse verso il litorale scontrandosi con i signori della regione, gli animosi \u201c\"Huancavilcas\"\u201d. I soldati del Cuzco dovettero imparare a combattere anche sul mare, su delle balse improvvisate, ma ebbero comunque ragione dei loro nemici e in breve il dominio degli Inca si estese fino a Tumbez e all'isola di \"La Pu\u00f1a\".\nSpedizione oceanica.\nMentre erano sulla costa gli Inca vennero a conoscenza dell'esistenza di isole nel mezzo dell'Oceano e questa notizia colp\u00ec la fantasia del loro comandante. L'audacia di T\u00fapac Yupanqui non poteva essere limitata neppure dall'immensit\u00e0 dell'Oceano Pacifico e il temerario principe decise di tentare l'impresa.\nSarmiento de Gamboa e Cabello de Balboa sono i cronisti spagnoli che hanno raccolto queste notizie. Secondo i loro racconti ben ventimila guerrieri accompagnarono il loro principe su delle balse, costruite per l'occasione e ben presto sparirono alla vista dei loro camerati rimasti sul litorale. La loro assenza dur\u00f2 nove mesi, a capo dei quali, ritornarono con felici notizie ed alcuni trofei. Recavano con loro della gente di razza nera, una sella di ottone, la pelle e una mascella di cavallo e raccontarono di aver raggiunto due isole di nome \"Auachumbi\" e \"Ni\u00f1achumbi\".\nNon sappiamo di quali isole si tratti, ma i ricercatori moderni propendono per le Gal\u00e1pagos o per quelle di Juan Fern\u00e1ndez. Un'impresa memorabile se dobbiamo dar credito ai racconti riportati.\nDeciso, infine, a tornare al Cuzco, T\u00fapac Yupanqui si ferm\u00f2 a visitare il famoso oracolo di Pachacamac che sua madre gli aveva raccomandato di onorare. Il principe si assoggett\u00f2 ad un lunghissimo digiuno e le sue devozioni furono ricompensate perch\u00e9 dichiaro di aver avuto la visione del dio che gli avrebbe ingiunto di costruire un tempio in suo onore.\nCarico di onori e di spoglie T\u00fapac Yupanqui rientr\u00f2 infine nella capitale in festa per godere di un meritato trionfo.\nInca supremo.\nL'accoglienza di Pachac\u00fatec alle sue armate vittoriose fu grandiosa. L'anziano imperatore ebbe tra l'altro la piacevole sorpresa di conoscere il giovanissimo Huayna C\u00e1pac e ne rest\u00f2 estasiato, al punto di raccomandarlo al figlio come suo futuro erede. La celebrazione comprendeva lo svolgimento di una battaglia simulata e il sovrano volle affidare il comando di uno squadrone proprio al nipote che pur era un fanciullo di circa dieci anni. \nTerminate le festivit\u00e0, l'anziano sovrano, che ormai si sentiva vicino alla fine, raccomand\u00f2 al figlio le sorti dell'impero e, poco dopo, si spense pianto da tutti i suoi congiunti. La sua morte, per\u00f2, venne tenuta nascosta finch\u00e9 le famiglie rappresentative dell'impero si furono pronunciate sulla sua successione.\nLa scelta cadde, senza opposizioni, sull'erede designato e T\u00fapac Yupanqui venne incoronato ufficialmente Qhapaq Inca a conferma dell'investitura che aveva gi\u00e0 ricevuto anni addietro.\nNuove campagne.\nIl nuovo signore del Cuzco era, per\u00f2, pi\u00f9 portato alla vita militare che alla conduzione di un impero, con tutte le necessarie implicazioni burocratiche. Fidando sull'aiuto del fratello Amaru, che sapeva fedelissimo e capace, si apprest\u00f2 pertanto a proseguire l'attivit\u00e0 a cui si sentiva maggiormente portato: quella di conquistatore.\nLa selva amazzonica.\nL'Ovest e il Nord del Cuzco erano gi\u00e0 stati sottomessi; restavano i territori del Sud e dell'Est. T\u00fapac Yupanqui pens\u00f2 bene di cominciare dall'Est. \nAd oriente della catena delle Ande si stendeva la giungla amazzonica con le sue foreste immense ed inesplorate, ma l'animoso sovrano non si fece intimidire neppure dall'insidia della natura. Le sue armate avevano sfidato le distese azzurre dell'Oceano e potevano confrontarsi anche con il mare verde delle giungle tropicali. In breve un potente esercito si inoltr\u00f2 nella profondit\u00e0 delle foreste alla ricerca di territori da conquistare.\nLa vera difficolt\u00e0 non erano i nativi, pochi e intimiditi anche se provvisti di frecce velenose, quanto l'intrico delle liane e la mancanza di strade. L'Inca invent\u00f2 nuove strategie. I suoi uomini pi\u00f9 agili salivano sugli alberi pi\u00f9 alti e segnalavano il cammino orientandosi con i fiumi, ma anche cos\u00ec la marcia procedeva lentissima e difficoltosa.\nPur decimata dalle malattie, l'armata del Cuzco riusc\u00ec comunque ad occupare la regione del fiume \"Paititi\", l'attuale Madre de Dios ed ottenne l'obbedienza delle trib\u00f9 degli \"Opataris\", dei \"Manosuyos\", dei \"Manar\u00edes\" e dei \"Chuncos\". \nIn quel frangente giunse la notizia che il Collao era in rivolta e che si rendeva indispensabile il ritorno sull'altopiano andino. T\u00fapac Yupanqui non pose tempo in mezzo e, a marce forzate, riguadagn\u00f2 la frescura delle montagne natie, probabilmente grato dell'occasione per abbandonare quelle selve malsane che cos\u00ec male si addicevano alla natura dei suoi soldati avvezzi a vivere alle grandi altezze.\nRepressione della rivolta del Collao.\nLa sua campagna fu micidiale e i rivoltosi passarono da sconfitta in sconfitta. \n\"Llallahua\", Asillo, Arapa e \"Pucara\" furono successivamente conquistate e i loro difensori definitivamente debellati. \nPoich\u00e9 si trattava di ribelli T\u00fapac Yupanqui non mostr\u00f2 alcuna piet\u00e0 e i loro capi furono immediatamente giustiziati. Per sommo spregio vennero scorticati e con le loro pelli vennero confezionati dei tamburi di guerra lasciati in dotazione all'esercito. \nSolo dopo aver definitivamente eliminato ogni focolare di rivolta ed aver ottenuto la sottomissione dei potenti Charcas, i signori della regione pi\u00f9 tardi conosciuta come Alto Per\u00f9, l'Inca fece ritorno al Cuzco.\nL'avventura cilena.\nLa natura indomita del sovrano non doveva per\u00f2 permettergli un lungo riposo. Rimanevano degli immensi territori a Sud dell'impero, pressoch\u00e9 inesplorati e l'Inca decise di recarvisi con le sue truppe.\nT\u00fapac Yupanqui segu\u00ec la via delle Ande, la stessa che pi\u00f9 tardi avrebbe percorso Diego de Almagro. Le sue armate non conobbero per\u00f2 le vicissitudini provate dai \"conquistadores\" spagnoli ed arrivarono agevolmente fino al rio Maule. \nQui si trovarono confrontati alla potente etnia degli Araucani, gente fiera e indomita che avrebbe difeso le loro terre dal dominio degli Spagnoli fino al 1800. Gli inca li sconfissero in battaglia e i loro capi \"Michimalongo\" e \"Tangolongo\" furono costretti ad arrendersi, ma la loro resistenza fu talmente aspra da convincere T\u00fapac Yupanqui a non proseguire pi\u00f9 a Sud.\nPer la verit\u00e0, secondo Crist\u00f3bal de Molina, l'Inca avrebbe inviato un corpo di spedizione fino allo Stretto di Magellano, ma la descrizione di questa terra fredda e desolata lo avrebbe convinto a fissare i confini dell'impero al Rio Maule e a far ritorno al Cuzco dopo aver installato una guarnigione sul fiume.\nCongiura al Cuzco.\nDurante le campagne militari, il regno di T\u00fapac Yupanqui ebbe uno sviluppo piuttosto tranquillo, all'interno dei suoi confini, essendo il Cuzco controllato dal fedele fratello Amaru che, tra l'altro, era stato anche insignito del compito di guidare la panaca Capac Ayllo istituita dal sovrano regnante. Era questa una anomalia perch\u00e9, a rigore, Amaru Topa Inca avrebbe dovuto far parte di quella di Pachac\u00fatec, ma si presume che si trattasse di una specie di riconoscimento per la sua rinuncia al trono e per la sua attivit\u00e0 di garante del regno durante le numerose assenze del sovrano conquistatore.\nVi era stata, per la verit\u00e0 una sorta di sommossa, segnalata dall'attento Cieza de Leon nella sua opera, ma doveva essersi trattato di un episodio minore perch\u00e9 era stato risolto senza bisogno dell'intervento del sovrano.\nMentre questi era intento a celebrare i riti di pubert\u00e0 di un suo recente figlio, avvenne, per\u00f2, un fatto di ben pi\u00f9 ampia gravit\u00e0. Successe che un suo fratello, Topa Capac, tent\u00f2 di sollevarsi e di estrometterlo dal regno. \nQuesto fratello era stato sempre ben considerato da T\u00fapac Yupanqui che aveva avuto per lui un trattamento di riguardo. \nGli era stato compagno d'armi nella prima campagna quando era ancora un giovane inca ed era stato da lui nominato, dopo l'avvento al trono, ispettore generale di tutte le terre recentemente conquistate. Nell'espletamento delle sue funzioni Topa Capac aveva raccolto in tutte le contrade dell'impero dei fedeli alla sua causa e con il loro apporto si era ripromesso di scalzare il fratello dal trono.\nI suoi propositi erano per\u00f2 stati scoperti prima che i suoi partigiani potessero raggiungere il Cuzco e il sovrano, prontamente accorso, riusc\u00ec a sedare la ribellione sul nascere. Il colpevole venne immediatamente giustiziato assieme ai principali responsabili della congiura. Per quanto riguardava i partecipanti meno compromessi, T\u00fapac Yupanqui ag\u00ec, invece, in modo differente. Tutti costoro vennero spogliati delle loro prerogative di nascita e trasformati in \"yanacona\" ovvero in servi dell'imperatore senza diritto di cittadinanza autonoma.\nMorte di T\u00fapac Yupanqui.\nNegli ultimi anni della sua vita T\u00fapac Yupanqui si dedic\u00f2 alla costruzione di numerosi palazzi di cui si ricorda quello di \"Pucamarca\" nel Cuzco e quello di \"Chinchero\", nella valle sacra degli Inca. Fu appunto in quest'ultima reggia che il sovrano si spense quando era ancora nel fiore dell'et\u00e0. \nLa sua fine \u00e8 avvolta nel mistero. Alcune cronache parlano di infermit\u00e0, altre di un colpo di freccia, ma non mancano le allusioni all'uso del veleno.\nPare in effetti che T\u00fapac Yupanqui si sia compromesso con una moglie secondaria, ancorch\u00e9 nobile, di nome \"Chiqui Ocllo\", promettendo di eleggere per suo successore, \"Capac Guari\", un figlio avuto dalla medesima.\nVolendo il sovrano rivedere la sua decisione, in favore di Huayna C\u00e1pac, l'erede gi\u00e0 designato, \"Chiqui Ocllo\" lo avrebbe avvelenato prima che potesse esprimersi ufficialmente sollevando, nel contempo, i suoi parenti in difesa dei diritti del figlio.\nNella contesa che segu\u00ec i parenti di Huayna Capac ebbero la meglio e \"Chiqui Ocllo\" venne giustiziata, ma stranamente non venne presa alcuna misura contro \"Capac Guari\" se non quella di confinarlo nel palazzo di \"Chinchero\" con l'interdizione di rientrare al Cuzco.\nCome personaggio T\u00fapac Yupanqui appare nel dramma precolombiano in lingua quechua \"Ollantay\".\nDiscendenza.\nI numerosi figli di T\u00fapac Yupanqui si raggrupparono nella panaca fondata dal sovrano. Si trattava del prestigioso C\u00e1pac ayllu che per la sua ricchezza e per la sua potenza avrebbe disputato il potere nell'impero all'altra grande panaca, quella di Pachac\u00fatec, detta Hatun ayllu.\nDurante la guerra civile tra Hu\u00e1scar ed Atahuallpa, i componenti di C\u00e1pac ayllu presero posizione per Huascar e quando sopraggiunse la sconfitta di quest'ultimo furono severamente puniti. Tutti i loro principali rappresentanti vennero trucidati, le propriet\u00e0 della famiglia confiscate e la stessa mummia di T\u00fapac Yupanqui oltraggiata e data alle fiamme.\nCi\u00f2 malgrado alcuni riuscirono a fuggire e dopo l'instaurazione della colonia si rivolsero al Re di Spagna lamentando la loro miserevole condizione.\nSarmiento de Gamboa ha raccolto i nomi dei loro principali rappresentanti. Nel 1572 essi erano: \"Andr\u00e9s Topa Yupanqui\", \"Crist\u00f3bal Pisac Topa\", \"Garcia Bilcas\", \"Felipe Topa Yupanqui\", \"Garcia Ayache\" e \"Garcia Pilco\". Erano tutti \"Hanan-Cuzco\".\nCronologia.\nIl regno di T\u00fapac Yupanqui si colloca sicuramente in un'epoca storica, tuttavia non \u00e8 facile ricostruire con esattezza le date di riferimento delle vicende a lui legate.\nGli inca, come \u00e8 noto, non avevano una forma per noi intelligibile di scrittura e, inoltre, non tenevano conto degli anni in funzione cronologica. La maggior parte degli indigeni interrogati dagli storici spagnoli non sapevano esattamente neppure la loro et\u00e0 e fornivano indicazioni diverse circa le date degli avvenimenti che narravano.\nIn questo contesto ricostruire le date di eventi riferiti a due o tre generazioni passate \u00e8 problematico, tuttavia, muovendosi al contrario, ossia scendendo all'indietro partendo da una data certa \u00e8 possibile, sia pur con una certa approssimazione, avere dei riferimenti probabili.\nSappiamo, ad esempio, che la morte di Huayna Capac \u00e8 avvenuta intorno al 1525 e che il sovrano aveva all'incirca settanta anni. Doveva quindi essere nato intorno al 1455. Aveva una diecina di anni quando suo nonno Pachac\u00fatec, poco prima di morire, lo mise a capo di un'armata rappresentativa in occasione del trionfo di Tupac Yupanqui, quindi Pachac\u00fatec \u00e8 morto intorno al 1465 poco oltre l'ottantina. La coreggenza di T\u00fapac dur\u00f2 circa 15 anni e quella di Amaru altri 5, mentre il regno di Pachacutec, da solo, fu di circa 40 anni. L'avvento al trono del riformatore del Mondo dovrebbe essere fissato, di conseguenza, intorno al 1405, pi\u00f9 o meno nella stessa data dell'arrivo dei Chanca.\nIn questo contesto, Tupac dovrebbe essere nato nel 1430, avrebbe ottenuta la coreggenza nel 1450 e l'elezione ad Inca supremo nel 1465 per poi regnare fino al 1475.\nIl tutto, per\u00f2, con una approssimazione non facilmente valutabile.\nGiova comunque osservare che l'eminente storico Means ha fissato l'arrivo dei Chanca al 1400, seguito dall'altrettanto accreditata Rostworowski, mentre Jos\u00e9 del Busto Duthurburu opina per il 1438. "}
{"id": "232999", "revid": "547992", "url": "https://it.wikipedia.org/wiki?curid=232999", "title": "Alara", "text": "Generalmente \u00e8 considerato il fondatore della dinastia reale Napatan. Unific\u00f2 tutta la Nubia da Meroe alla terza cateratta e fu probabilmente attestato al tempio di Amon a Kawa . Alara istitu\u00ec inoltre Napata come la capitale religiosa della Nubia. \nViene ricordato come il diretto precursore della XXV dinastia di faraoni di origine nubiana che per circa un secolo controll\u00f2 la quasi totalit\u00e0 dell'Egitto. Tuttavia Alara non era un re della XXV dinastia, perch\u00e9 durante il suo regno non controll\u00f2 mai alcuna regione dell'Egitto, a differenza dei suoi due diretti successori: Kashta e Pianki.\nLa letteratura nubiana gli attribuisce un regno duraturo, poich\u00e9 i successivi re della Nubia pregavano di avere un regno lungo come quello di Alara. La sua persona era anche al centro del mito delle origini del regno di Kush, che fu poi ampliato con nuovi elementi col passare del tempo. Alara era una figura profondamente riverita nella cultura nubiana, ed \u00e8 stato il primo re della Nubia il cui nome \u00e8 arrivato agli studiosi.\nBiografia.\nIl nome di Alara compare in una stele, eretta da Taharqa; nell'iscrizione il nome \u00e8 preceduto dagli epiteti di \"principe\" e \"figlio di Ra\", forme che, usualmente, precedevano il \"praenomen\" nella titolatura dei sovrani egizi.\nIl regno di Kush, termine con cui gli egizi indicavano la Nubia, si era andato formando sotto la guida di dinasti locali, con il progressivo ritiro delle guarnigioni egizie durante la XXI dinastia.\nQuando, all'inizio della XXII dinastia, il tentativo della casta sacerdotale di Tebe (guidata dai discendenti di Herihor) di opporsi ai sovrani libici fall\u00ec, il regno di Kush divenne la terra d'esilio dei fuggitivi.\nIn breve tempo gli esuli dettero vita ad un regno, culturalmente egizio, fortemente teocratico e tradizionalista pur iniziando a mescolarsi, attraverso matrimoni, alla popolazione locale ed assumendone i nomi. Una delle tradizioni nubiane che la nuova dinastia assorb\u00ec fu la regola della trasmissione del regno \"da fratello a fratello\", prima che \"da padre a figlio\", ed in effetti Alara fu seguito dal fratello Kashta, considerato il \"vero\" fondatore della dinastia.\n &lt;-i-A1-E23:r -i-&gt;\nilr - Alara\nAlara nelle fonti storiche.\nL'esistenza di Alara \u00e8 documentata per la prima volta nella stele di geroglifici della regina Tabiry che era la figlia di Alara e della regina Kasaqa, sua moglie. Siccome Tabiry era la moglie di Pianki, e il diretto predecessore di costui era Kashta, Alara era molto probabilmente il predecessore di Kashta. Anche se ad Alara non viene assegnato un titolo reale all'interno della stele della regina Tabiry, il suo nome era scritto nella forma di un cartiglio, confermando che era effettivamente un re Kushita. Alara \u00e8 anche menzionato come il fratello della nonna di Taharqa nelle iscrizioni Kawa IV righe 16f (ca. 685 BC) e VI, righe 23f. (ca. 680 BC)\nUn archeologo della Nubia, Timothy Kendall, ha affermato che Alara \u00e8 il re 'Ary' Meryamun il cui Anno 23 \u00e8 scritto su una stele oggi frammentata proveniente dal tempio di Amon a Kawa. Tuttavia, l'egittologo ungherese L\u00e1szl\u00f3 T\u00f6r\u00f6k rifiuta questa visione e crede che Ary era invece Aryamani, un re Kushita della XXV dinastia si molto successivo a Alara, sulla base del testo e dello stile della stele. Le teorie di Kendall non sono accettate anche da altri studiosi.\nTomba.\nAlara fu succeduto al potere da Kashta, che estese l'influenza della Nubia a Elefantina e Tebe. Fu seppellito nel cimitero reale di El-Kurru, a valle di Napata, mentre sua moglie, la regina Kasaqa, fu seppellita nella tomba Ku.23 (El-Kurru 23). La sua tomba era posizionata a fianco alla tomba Ku.9, che si presume essere di Alara stesso.\nKendall nota che l'occupante di Ku.9 (probabilmente Alara): \nT\u00f6r\u00f6k concorda e scrive: \nriferendosi a el-Kurru, il sito di sepoltura reale dei primi re Kush."}
{"id": "233001", "revid": "775372", "url": "https://it.wikipedia.org/wiki?curid=233001", "title": "Peterhouse", "text": "Il Peterhouse \u00e8 il \"college\" pi\u00f9 antico dell'Universit\u00e0 di Cambridge. Fu fondato nel 1284 da Hugo de Balsham, vescovo di Ely. Peterhouse ha 270 \"undergraduates\", 125 \"graduate students\" e 45 \"fellows\", risultando cos\u00ec il college pi\u00f9 piccolo di Cambridge.\nStoria.\nLa fondazione del Peterhouse risale al 1280, quando Hugo de Balsham, vescovo di Ely, pens\u00f2 di costruire un collegio su terreni attualmente di propriet\u00e0 del St John's College. Nel 1284, si spost\u00f2 nel sito attuale con l'acquisto di due case per il Master e per quattordici \"fellows\" \"bravi ma poveri\", fondando cos\u00ec il Peterhouse. Balsham mor\u00ec nel 1286, lasciando una somma di denaro da usare per comprare ulteriori terreni.\nAll'inizio del XVII secolo, con Andrew Perne come master, il \"college \" era conosciuto come centro dell'Arminianismo.\nNegli anni ottanta il Peterhouse richiese un'associazione con le politiche Conservatrici di Margaret Thatcher. Maurice Cowling e Roger Scruton erano entrambi \"fellows\" influenti del \"college\" e sono spesso descritti come figure chiave della cosiddetta \"Peterhouse right\", un movimento intellettuale legato a Margaret Thatcher.\nEdifici e terreni.\nCappella.\nEntrando dall'ingresso principale in Trumpington Street, l'abside della cappella \u00e8 il primo edificio che si incontra. La cappella fu costruita nel 1628 quando l'allora Master Mathew Wren (zio di Christopher Wren) demol\u00ec le case originali del college. Lo stile della Cappella riflette le tendenze religiose del tempo verso l'arminianismo. L'architettura gotica laudiana della cappella unisce dettagli rinascimentali incorporandoli in un edificio gotico. L'architettura rinascimentale della Cappella comprende una pala d'altare rappresentante la Piet\u00e0 ed un magnifico soffitto a soli dorati. Le vetrate originali furono distrutte dalle forze di Oliver Cromwell nel 1643; solo la scena della crocifissione della finestra orientale (ispirata da \"Le Coup de Lance\" di Rubens) \u00e8 sopravvissuta. Le finestre laterali attuali sono dell'artista tedesco Max Emanuel Ainmiller, e sono state aggiunte nel 1855. I chiostri su entrambi i lati della cappella sono del XVII secolo. Nel 1709 furono adattati allo stile Neoclassico e nel 1755 fu rimosso un portico ornamentale.\nOld Court (Corte vecchia).\nLa \"Old Court\" si trova dietro i chiostri della cappella. Nella parte meridionale si trova la \"hall\" (refettorio), l'unico edificio del college risalente al XIII secolo. Fu ri-medievalizzata nel 1870 con pannelli decorati, una notevole vetrata ed un nuovo soffitto ligneo dell'architetto George Gilbert Scott. La vetrata, con opere di William Morris, Ford Madox Brown e Edward Burne-Jones, \u00e8 un tipico esempio di arte vetraria preraffaellita. Il camino del XVI secolo contiene ora piastrelle, sempre di Morris.\nI lati settentrionale ed occidentale della \"Old Court\" furono aggiunti nel XV secolo e trasformati in stile classico tre secoli pi\u00f9 tardi. La cappella chiude il quarto lato, orientale, della corte. Le stanze nella Old Court sono occupate da \"fellows\" e \"undergraduates\".\nGisborne Court.\nLa Gisborne Court \u00e8 accessibile attraverso un arco dal lato occidentale della Old Court. Fu costruita nel 1825, finanziata con parte di una donazione avvenuta nel 1817 da parte del Reverendo Francis Gisborne, un ex-\"fellow\". Quando la donazione fu annunciata, l'ammontare, 20.000 sterline, era cos\u00ec grande che i \"fellows\" inizialmente pensarono ad uno scherzo. La corte \u00e8 costruita con mattoni bianchi rivestiti in pietra in stile gotico Tudor, seguendo i disegni di William Mclntosh Brookes. Solo tre lati della corte furono costruiti. Il college sta attualmente prendendo in considerazione di costruire un quarto lato in stile simile. Le stanze nella Gisborne Court sono occupate principalmente da undergraduates.\nFen Court e Birdwood Building.\nOltre la Gisborne Court si trova la Fen Court, un edificio del XX secolo costruito principalmente su pali. La Fen Court fu aggiunta nel 1940 su progetto di H. C. Hughes e Peter Bicknell. \u00c8 stato uno dei primi edifici di Cambridge costruiti nello stile Moderno ispirato da Walter Gropius alla Bauhaus. Il pannello scolpito da Anthony Foster sopra l'ingresso rispecchia l'umore della Gran Bretagna quando l'edificio fu completato. Raffigura San Pietro salvato in mezzo al mare e riporta l'iscrizione DE PROFUNDIS CLAMAVI MCMXL (\"Dal profondo ti chiamavo (1940)\").\nNel 1933 Bicknell e Hughes progettarono anche il centro salute, noto come Birdwood Building, che costituisce il lato occidentale della Gisborne Court. Oggi viene utilizzato come palestra.\nDeer Park.\nI terreni a sud della Gisborne Court erano conosciuti come il \"Deer Park\" (Parco dei Cervi), quando alcuni cervi furono portati l\u00ec nel XIX secolo. Il quel periodo fu noto come il pi\u00f9 piccolo parco dei cervi dell'Inghilterra. Dopo la Prima guerra mondiale i cervi si ammalarono ed infettarono anche il bestiame portato dai possedimenti del Duca di Portland a Welbeck Abbey nel tentativo di migliorarae la situazione.\nWilliam Stone building.\nIl William Stone building si trova a sud del Deer Park e fu finanziato da un lascito da parte di William Stone (1857-1958), ex accademico del college. Costruito nel 1963, \u00e8 una torre di otto piani in mattoni, molto popolare negli anni sessanta e '7o dagli studenti di architettura, soprattutto giapponesi. Alloggia sia fellows che undergraduates.\nBurrough's building.\nIl Burrough's building s\u00ec trova davanti nella parte anteriore del college, parallelo alla cappella. Prende nome dal suo architetto, Sir James Burroughs, master del Caius e fu costruito nel 1736. \u00c8 uno degli edifici neo-palladiani di Cambridge progettati da Burroughs. Tra gli altri vi sono la ristrutturazione della hall e della Old Court al Trinity Hall e la cappella del Clare College.\nMaster's Lodge.\nIl Master's Lodge (appartamento del Master) si trova sul lato opposto di Trumpington Street rispetto al college e fu lasciato al college nel 1727 da parte di un fellow, Dr Charles Beaumont, figlio dell'ex master Joseph Beaumont. \u00c8 costruito in mattoni rossi in stile Regina Anna.\nStranezze, tradizioni e leggende.\nThomas Gray era un \"fellow\" del Peterhouse finch\u00e9 prese troppo sul serio uno scherzo. Terrorizzato dal fuoco, install\u00f2 una sbarra metallica alla sua finestra all'ultimo piano del Burrough's building, cosicch\u00e9 potesse legarvi le sue lenzuola e calarsi verso la salvezza in caso di incendio. Una notte gli studenti decisero di fare uno scherzo e urlarono: \"al fuoco\". Gray si cal\u00f2 dalla finestra, atterrando in un barile d'acqua messo l\u00ec sotto. Si narra che, come conseguenza, abbia attraversato la strada diventando \"fellow\" del Pembroke College.\nUna leggenda metropolitana, secondo cui i cervi del Deer Park sarebbero stati mangiati durante il razionamento nella Seconda guerra mondiale, \u00e8 apocrifa.\nNel 1998 il Peterhouse fu oggetto di interesse mediatico nel Regno Unito dopo che alcuni lavoratori della cucina dichiararono di aver visto un fantasma nella Combination Room. Si diceva che fosse il fantasma di un ex-economo che si era impiccato con una corda per campane e che \u00e8 ora sepolto nel cimitero della chiesa di Little St Mary's, confinante a nord con il college. Si narra che, dopo che il fantasma fu reso pubblico in una serie di articoli, il college abbia fatto eseguire un esorcismo."}
{"id": "233003", "revid": "729019", "url": "https://it.wikipedia.org/wiki?curid=233003", "title": "Piaggio-Douglas PD-808", "text": "Il Piaggio-Douglas PD-808 era un bireattore da nove posti, con ala bassa e impennaggio convenzionale, realizzato dall'azienda italiana Piaggio in collaborazione con la statunitense Douglas Aircraft Company. L'unico utilizzatore fu l'Aeronautica Militare che lo utilizz\u00f2 in diverse versioni. L'ultimo esemplare \u00e8 stato radiato dalla linea di volo il 17 maggio 2003.\nStoria del progetto.\nNel 1957 la Douglas inizi\u00f2 lo sviluppo di un nuovo velivolo \"executive\" imbarcato per la United States Navy e, affidato a suo ufficio tecnico sotto la supervisione del suo capo progettista Edward H. Heinemann, giunse ad un progetto preliminare chiamato D-808. La Marina per\u00f2 non era disposta a sostenere da sola il costo del progetto ma si dichiar\u00f2 disponibile ad acquistare 200 esemplari nel caso in cui ne fosse stata prima realizzata una versione civile.\nLa Douglas, che non aveva grande esperienza nello sviluppo di questo tipo di velivoli, cerc\u00f2 di coinvolgere la Northrop che non accett\u00f2 ma che indic\u00f2 la Piaggio Aero Industries come partner aziendale ideale per questo progetto.\nDopo essersi assicurata l'interesse dell'Aeronautica Militare, l'azienda genovese firm\u00f2 nell'aprile del 1961 un accordo che prevedeva la costruzione da parte sua degli esemplari destinati al mercato civile, mentre la Douglas si riservava il diritto di costruire nei suoi stabilimenti gli esemplari eventualmente ordinati dalla Marina americana ed opportunamente modificati per l'impiego sulle portaerei. L'azienda americana inoltre non avrebbe investito denaro ma avrebbe messo a disposizione il personale, i progetti e le conoscenze necessarie per lo sviluppo del velivolo.\nNel 1961 il progetto fu gradualmente trasferito dallo stabilimento di El Segundo in California a Finale Ligure (Savona) sotto la responsabilit\u00e0 dell'ingegner Alessandro Mazzoni.\nI primi due prototipi furono costruiti a Finale Ligure e il primo volo ci fu il 29 agosto 1964 all'aeroporto di Genova-Sestri Ponente, a poco pi\u00f9 di tre anni dall'avvio del progetto. La certificazione RAI/FAA fu pubblicata il 20 novembre 1966; inoltre il PD-808 fu il primo aereo italiano progettato e certificato con le severe norme FAR-25 per i velivoli da trasporto.\nNel 1967 la Douglas e la McDonnell si fusero dando vita a quella che fu una delle pi\u00f9 importanti industrie aerospaziali del mondo: la McDonnell Douglas. Uno dei primi atti della nuova societ\u00e0 fu la cancellazione del programma del PD-808, ritenendo che non interessasse pi\u00f9 la Marina americana.\nSenza un partner cos\u00ec importante, la Piaggio non si ritenne in grado di poter affrontare da sola la produzione, la vendita e il supporto sul mercato civile; l'Aeronautica Militare ne ordin\u00f2 per\u00f2 22 esemplari, risollevando cos\u00ec le sorti dell'azienda.\nVenne utilizzato per un'ampia gamma di ruoli, come l'addestramento alla guerra elettronica (versione GE, con equipaggiamento ECM), radiomisure (RM) o trasporto VIP (TP).\nImpiego operativo.\nIl PD-808 venne impiegato solamente in Italia, dall'Aeronautica Militare, ad iniziare dal 1966 e dalle I.A.M.Rinaldo Piaggio SpA con l'esemplare NC 504 I-PIAL.\nL'ultimo esemplare, un GE, vol\u00f2 il 17 maggio 2003, dopo aver raggiunto il limite di vita operativa.\nVarianti.\nComplessivamente prodotti 24 esemplari:\nUtilizzatori.\n22 esemplari cos\u00ec suddivisi: "}
{"id": "233005", "revid": "287204", "url": "https://it.wikipedia.org/wiki?curid=233005", "title": "Tupac Yupanqui", "text": ""}
{"id": "233014", "revid": "15756", "url": "https://it.wikipedia.org/wiki?curid=233014", "title": "Sufjan Stevens", "text": "La musica di Stevens, caratterizzata inizialmente da uno stile minimalista e folk, con temi riguardanti la famiglia, la fede o le piccole storie di tutti i giorni, si \u00e8 poi evoluta inglobando, tra gli altri, strumenti tradizionali come il banjo, arrangiamenti orchestrali che mischiano jazz, musical, swing e cori tradizionali, e persino musica elettronica.\nOltre ad aver realizzato una decina di album ha contribuito alla realizzazione di alcune colonne sonore ed ha ricevuto la candidatura all'Oscar alla migliore canzone 2018 per il brano \"Mystery Of Love\" presente nella colonna sonora di \"Chiamami col tuo nome\".\nBiografia.\nNato e cresciuto nel Michigan, Stevens incomincia la carriera musicale come componente dei Marzuki, una folk band di Holland, per poi passare ai Danielson Famile, dove suona diversi strumenti musicali.\nIl nome \"Sufjan\", di origine persiana, gli \u00e8 stato dato dal fondatore della dottrina Subud, alla quale i suoi genitori aderivano.\nNel 2000 avviene il suo esordio solista, con l'album \"A Sun Came\", autoprodotto per l'etichetta fondata l'anno precedente Asthmatic Kitty. Successivamente, per motivi di studio, si trasferisce a New York, dove nel 2001 pubblica il suo secondo disco \"Enjoy Your Rabbit\", dedicato agli animali dell'oroscopo cinese. Nel 2003 \u00e8 la volta di \"Greetings from Michigan: The Great Lake State\", dedicato al suo paese natale e primo disco di un progetto ambizioso (chiamato Fifty States Project), quello di pubblicare un album per ognuno dei 50 Stati che compongono gli USA.\nNel marzo 2004 Stevens, forte del successo ottenuto con \"Michigan\", pubblica \"Seven Swans\", una raccolta di vecchi pezzi folk acustici da lui composti durante l'adolescenza, dedicati a tematiche cristiane. Mentre nel 2005 continua il suo tributo agli States con \"Come on Feel the Illinoise\", album dedicato all'Illinois, considerato tra i migliori del decennio in ambito folk e indie pop.\nNell'inverno 2005 registra un album con Rosie Thomas e Denison Witmer: si tratta di \"These Friends of Mine\", pubblicato dalla Nettwerk nel marzo 2007 per conto di Rosie Thomas. Nel settembre 2006 in Tennessee Stevens presenta un nuovo brano \"Majesty Snowbird\" e nel novembre seguente pubblica il box-set \"Songs for Christmas\", costituito da cinque CD contenenti canzoni dedicate al Natale. Nel 2007 la Brooklyn Academy of Music gli commissiona un lavoro musicale e video dal titolo \"The BQE\" che esordisce nel novembre di quell'anno. Lavora come saggista collaborando con Topic Magazine, e scrivendo alcuni racconti per il \"The Best American Nonrequired Reading\". Sempre nel 2007 partecipa agli album \"Boxer\" dei The National, \"Noise in You\" di David Garland e \"All This Could Kill You\" di Ben + Vesper. Ha collaborato anche con Denison Witmer, Soul Junk, Half-handed Cloud, Brother Danielson, Danielson Famile, Serena Maneesh, Castanets, Will Stratton, Shannon Stephens e Clare &amp; the Reasons. Alcune sue canzoni compaiono nella commedia \"Driving Lessons\" del 2006.\nNel 2007 ha inoltre contribuito, con il brano \"Ring Them Bells\", alla realizzazione della colonna sonora \"I'm Not There\" per il film \"Io non sono qui\", dedicato alla vita del cantautore statunitense Bob Dylan.\nNel 2008 ha prodotto l'album di esordio dei The Welcome Wagon, intitolato \"Welcome to the Welcome Wagon\". Nel febbraio 2009 contribuisce al progetto di beneficenza \"Dark Was the Night\", realizzato dalla Red Hot Organization. Nel settembre 2009 presenta alcune nuove canzoni nel suo tour e partecipa all'album \"Music for Insomnia\" di Lowell Brams. Nello stesso periodo abbandona il progetto Fifty States Project (definito uno scherzo e un espediente promozionale) e ritorna a collaborare con i The National.\nNel 2009 vengono pubblicati \"The BQE\" (composto da brani per colonna sonora) e \"Enjoy Your Rabbit\" (ristampa riarrangiata del suo album del 2001). Nel 2010 partecipa a \"High Violet\", album dei The National pubblicato in maggio. Nell'agosto 2010 pubblica l'EP \"All Delighted People\" (solo digitale) e successivamente \"The Age of Adz\" (ottobre 2010), primo album dopo cinque anni. Si tratta di un album che riscuote un ottimo successo, posizionandosi al settimo posto della Billboard 200 e al 30\u00ba della Official Albums Chart. La causa del lungo lasso di tempo interposto tra i due diversi lavori, ha affermato Stevens in un'intervista, \u00e8 rappresentata da un misterioso virus che lo ha colpito nel 2009 e che gli ha impedito di scrivere nuovo materiale. Nel periodo 2010-2011 si dedica all'attivit\u00e0 live promuovendo i suoi lavori prima in Nord America, poi in Australia e Nuova Zelanda e infine in Europa.\nNel febbraio 2012 annuncia un EP collaborativo chiamato \"Beak &amp; Claw\", a cui partecipano Son Lux e Serengeti sotto il nome S/S/S. Distribuisce poi un 7\" (\"Hit &amp; Run Vol. 1\") con Rosie Thomas. Intraprende quindi un progetto di musica classica insieme con Nico Muhly e Bryce Dessner dal nome \"Planetarium\".\nNel novembre 2012 pubblica il suo secondo lavoro discografico dedicato al Natale: si tratta di \"Silver &amp; Gold: Song for Christmas, Vols. 6-10\". Il box-set contiene 58 canzoni che, con quelle dei primi cinque volumi, danno un totale di 100 brani. Il 31 marzo 2015 per l'etichetta Asthmatic Kitty esce \"Carrie &amp; Lowell\", album che in parte sancisce il ritorno alle atmosfere acustiche di \"Seven Swans\" dedicato alla recente scomparsa della madre Carrie e alla figura del patrigno Lowell Brams, cofondatore della stessa Asthmatic Kitty. L'album contiene testi dolorosi e di espiazione, e racconta il rapporto complesso che Stevens ha avuto con la madre e il dolore per la sua perdita.\nNel 2017 ha realizzato due brani per il film di Luca Guadagnino \"Chiamami col tuo nome\", \"Visions Of Gideon\" e \"Mystery Of Love\", oltre a una nuova versione del suo brano \"Futile Devices\", arrangiata per pianoforte e tastiere dal cantante e pianista Doveman insieme con lo stesso Stevens. Con \"Mystery Of Love\", Stevens \u00e8 stato candidato all'Oscar alla migliore canzone 2018.\nNel 2019 ha rilasciato le canzoni \"Love yourself\" e \"With my whole heart\" in occasione del \"Pride Month\". Sempre nello stesso anno la canzone , pubblicata nel 2005 nell'album \"Come on Feel the Illinoise\", il pezzo viene usato per comporre la sigla della serie Netflix The Politician.\nEtichetta Asthmatic Kitty.\nNel 1999 ha fondato con il padre adottivo Lowell Brams e l'aiuto di alcuni suoi concittadini l'etichetta discografica Asthmatic Kitty con cui ha pubblicato inizialmente solo i suoi lavori e successivamente anche quelli di altri artisti tra cui Castanets, Chris Schlarb, Linda Perhacs, My Brightest Diamond.\nIl nome dell'etichetta \u00e8 una dedica a Sara, una gatta abbandonata adottata da Stevens nel 1994 sofferente di asma felina."}
{"id": "233018", "revid": "767487", "url": "https://it.wikipedia.org/wiki?curid=233018", "title": "Elizabethtown (film)", "text": "Elizabethtown \u00e8 un film del 2005 di Cameron Crowe, interpretato da Orlando Bloom e Kirsten Dunst.\nTrama.\nOregon. Drew Baylor \u00e8 un giovane e affermato designer di scarpe, che negli ultimi anni ha dedicato anima e corpo al suo lavoro, sacrificando vita privata e affetti familiari per conseguire il successo lavorativo. Purtroppo per lui, l'ultimo suo progetto si trasforma in un colossale fiasco, capace di portare la sua azienda sull'orlo del fallimento. Drew viene presto licenziato, e anche la sua ragazza sembra non interessarsi pi\u00f9 a lui.\nTutto questo per Drew \u2013 fino ad allora abituato a vivere una vita di successo, agiata e senza problemi \u2013 \u00e8 un colpo duro e umiliante, capace di far vacillare tutte le sue certezze, tanto da fargli credere che il suicidio sia l'unica via d'uscita. Durante il suo tentativo di togliersi la vita, viene destato dalla notizia che il padre, mentre si trovava a Elizabethtown, \u00e8 improvvisamente venuto a mancare. Con la sorella in uno stato molto fragile e la madre che ancora non sembra aver elaborato la cosa, Drew si mette in viaggio per recuperare la salma del genitore, pur continuando ad avere propositi suicidi in testa.\nSull'aereo che lo sta portando in Kentucky, Drew conosce Claire, una bizzarra assistente di volo fin troppo simpatica ed espansiva, che durante il viaggio, grazie alla sua vitalit\u00e0, riesce comunque a distoglierlo un po' dai pensieri sul suo brutto periodo.\nColonna sonora.\nNella colonna sonora di \"Elizabethtown,\" oltre alle musiche originali di Ryan Adams e Nancy Wilson (moglie di Cameron Crowe), vi sono canzoni di Elton John (\"My Father's Gun\" \u00e8 il brano chiave del film), The Hollies e Tom Petty.\nAccoglienza.\nCritica.\nIl regista \u00e8 stato ispirato dalla frase, scritta da Bob Dylan per il brano musicale \"Mr. Tambourine Man\", che recita \"\u00abDance beneath the diamond sky with one hand waving free\u00bb\". Il film, cos\u00ec come le altre pellicole precedenti di Crowe, vuole essere una celebrazione del fatto di essere vivo, dell'estasi che pu\u00f2 creare un lutto, il fallimento, la rinascita."}
{"id": "233021", "revid": "2103", "url": "https://it.wikipedia.org/wiki?curid=233021", "title": "New wave (fantascienza)", "text": ""}
{"id": "233031", "revid": "287204", "url": "https://it.wikipedia.org/wiki?curid=233031", "title": "Pouet", "text": ""}
{"id": "233034", "revid": "1305772", "url": "https://it.wikipedia.org/wiki?curid=233034", "title": "Galaga", "text": " \u00e8 un videogioco arcade di tipo sparatutto a schermata fissa, successore di \"Galaxian\", pubblicato nel 1981 dalla Namco e successivamente convertito per diverse piattaforme domestiche.\nLe musiche sono di Nobuyuki Ohnogi.\nModalit\u00e0 di gioco.\n\"Galaga\" eredita dal suo predecessore gran parte delle meccaniche di gioco. Troviamo quindi ancora una volta la nostra solita navicella, limitata al solo movimento destra-sinistra alla base dello schermo, intenta a distruggere gli alieni insettoidi invasori prima che essi facciano lo stesso.\nLe differenze principali rispetto a \"Galaxian\" sono:\nPunteggio.\nIn \"Galaga\" sono presenti tre tipi di nemici, tutti con l'aspetto che ricorda gli insetti, che offriranno un punteggio diverso secondo se sono in formazione o in attacco.\nSolitamente vengono date vite bonus al raggiungimento di 20.000 punti, 70.000 punti e ogni qual volta si raggiungeranno ancora altri 70.000 punti.\nSerie.\nEsistono diversi sequel del videogame: ci sono \"Gaplus\" e \"Galaga '88\". Inoltre, per la console NEC TurboGrafx-16, viene pubblicata una versione esclusiva chiamata \"Galaga '90\", mentre per le console Sony PlayStation e Nintendo Game Boy esiste la versione di nuova grafica \"Galaga: Destination Earth\". Per Xbox 360 usc\u00ec \"Galaga Legions\" nel 2008 e per iOS \"Galaga 30th Collection\" nel 2011. Sempre nello stesso anno venne distribuito \"Galaga Legions DX\" per Xbox 360 e PlayStation 3 e nel 2012 anche per Windows Phone.\nIl \"Galaga\" originale compare anche per piattaforme pi\u00f9 recenti all'interno delle raccolte di classici \"Namco Museum\".\nNumerose furono anche le imitazioni e conversioni non ufficiali, come \"Galaga\" per Commodore 64 o \"Zalaga\" per BBC Micro."}
{"id": "233035", "revid": "124742821", "url": "https://it.wikipedia.org/wiki?curid=233035", "title": "CD1", "text": "Col termine CD1 si intende una famiglia di cinque glicoproteine di membrana eterodimeriche di peso molecolare che varia da 43 a 49 kDa appartenente alla superfamiglia delle immunoglobuline. Somigliante per struttura all'MHC di classe 1, infatti si associa con la \u03b22-microglobulina, mentre come funzione all'MHC di classe 2. Si ritiene possa presentare ai linfociti T antigeni glicolipidici o lipidici.\nOgni proteina possiede tre domini: citoplasmatico, transmembrana e extracellulare. Ciascuno presenta numerosi esoni alternativi ed ogni isoforma pu\u00f2 a sua volta avere molti sottotipi (con l'esclusione di CD1b) oppure essere prodotta in forma solubile, di secrezione o citoplasmatica derivata da CD1a.\nCD1b \u00e8 prodotta solo nella forma associata alla membrana, mentre CD1c presenta tre splicing alternativi che possono renderla solubile o di membrana. La forma \"d\" ed \"e\" sono ancora in fase di studio.\nL'isoforma \"a\" ha quattro potenziali siti di N-glicosilazione, la \"b\" e la \"c\" tre, mentre la \"d\" e la \"e\" due soltanto.\nL'antigene \u00e8 espresso fortemente nei timociti doppio-positivi mentre viene perso parzialmente durante la maturazione a singolo-positivi. Si ritrova nel citoplasma dei linfociti T attivati. CD1c identifica una sottospecie di linfociti B mentre le forme \"a\", \"b\" e \"c\" sono ritrovate su una certa percentuale di linfomi B e nelle cellule di leucemia mieloide.\nIl recettore identifica le cellule di Langerhans e le cellule dendritiche nell'epidermide. CD1d \u00e8 presente nel citoplasma delle cellule epiteliali del grosso e piccolo intestino.\nViene indotto sui monociti stimolati con GM-CSF e/o IL-4\nNon esistono informazioni riguardo a malattie correlate con questa proteina.\nAltri nomi:"}
{"id": "233041", "revid": "767487", "url": "https://it.wikipedia.org/wiki?curid=233041", "title": "Il brigante (film 1953)", "text": "Il brigante (\"O Cangaceiro\") \u00e8 un film del 1953 scritto e diretto da Lima Barreto, primo lungometraggio dell'attore e regista brasiliano che inaugur\u00f2 il cosiddetto genere \"nordestern\", unendo il movimento sociale del canga\u00e7o al western americano.\n\u00c8 stato il primo film brasiliano ad essere premiato al Festival di Cannes, dove si \u00e8 aggiudicato il riconoscimento come miglior film d'avventura e una menzione speciale per la colonna sonora.\nNel 1997 ne \u00e8 stato realizzato un remake da parte del regista e produttore Anibal Massaini Neto.\nTrama.\nGaldino Ferreira \u00e8 il capo di una banda di malviventi che saccheggia e distrugge la regione del Nordeste brasiliano. Nel corso di una delle tante scorribande prende in ostaggio la giovane maestra Ol\u00edvia di cui si \u00e8 invaghito, ma il suo luogotenente Teodoro non approva e la libera. Accortosi della fuga dei due, Galdino mette sulle loro tracce i suoi uomini. Una volta raggiunti, Teodoro si sacrifica per salvar la vita della sua innamorata.\nDistribuzione.\nIl film \u00e8 stato distribuito in Brasile dal 20 gennaio 1953 e lo stesso anno \u00e8 stato proiettato ai festival di Cannes e Berlino.\nNel 1990 \u00e8 stato mostrato di nuovo a Berlino nella retrospettiva \"40 Years Berlinale\", dedicata ai film pi\u00f9 significativi presentati nelle varie edizioni del festival.\nAccoglienza.\nCon circa 30 milioni di cruzeiros incassati in sei settimane di programmazione, \"Il brigante\" si rivel\u00f2 un grande successo al botteghino e in seguito \u00e8 diventato uno dei film brasiliani di maggior successo a livello internazionale.\nLo storico del cinema e critico francese Georges Sadoul lo ha giudicato \"il punto culminante\" degli studi Vera Cruz, aggiungendo che Lima Barreto \u00abriesce a trasmettere il senso poetico dello spazio aperto del deserto del Sert\u00e3o e rende questa storia vivace e piena di suspense\u00bb. Tuttavia, negli anni successivi parte della critica ne ha evidenziato le \"imprecisioni sociologiche\" e alcuni rappresentanti del Cinema Novo, tra cui il regista Glauber Rocha, lo hanno criticato per aver attinto troppo dallo stile dei film americani.\nColonna sonora.\nLa colonna sonora, realizzata dal compositore e pianista brasiliano Gabriel Migliori, \u00e8 stata pubblicata come EP nel 1953 dalla RCA Records. I brani sono eseguiti dall'orchestra del musicista Z\u00e9 do Norte, alias Alfredo Ricardo do Nascimento."}
{"id": "233042", "revid": "767487", "url": "https://it.wikipedia.org/wiki?curid=233042", "title": "Il brigante (film 1961)", "text": "Il brigante \u00e8 un film italiano del 1961 diretto da Renato Castellani.\nIl film \u00e8 tratto dall'omonimo romanzo di Giuseppe Berto.\nTrama.\nIngiustamente accusato di omicidio dai fascisti, Michele viene incarcerato. Fuggito, si unisce agli alleati.\nProduzione.\nRiprese.\nLa pellicola \u00e8 stata girata in Calabria nei territori di Scandale, San Mauro Marchesato, Casabona e nella frazione Zinga di Casabona. Le scene del film sono concentrate principalmente nel territorio dell'attuale comune di Scandale, in cui viveva la famiglia dei baroni Drammis.\nLa scena dell'occupazione delle terre \u00e8 stata girata in localit\u00e0 stazione di Cutro e Serra Rossa nel comune di Roccabernarda - San Mauro Marchesato."}
{"id": "233043", "revid": "767487", "url": "https://it.wikipedia.org/wiki?curid=233043", "title": "Il campione (film 1943)", "text": "Il campione \u00e8 un film del 1943, diretto dal regista Carlo Borghesio.\nProduzione.\nGirato a Torino negli stabilimenti della Fert nell'inverno tra il 1942 e il 1943, vi recitano due ex pugili: Enzo Fiermonte, il protagonista, ed Erminio Spalla, che interpreta il suo allenatore. Appaiono anche tre pugili all'epoca in piena attivit\u00e0, Beniamino Serpi, attivo dal 1938 al 1949, Elio Cecchini e Salvatore Zaetta.\nAccoglienza.\nLa pellicola non ebbe molto successo, ed anche le critiche furono negative (su La Stampa venne recensito in questo modo: \"Gli ambienti sono semplici e i personaggi sempliciotti\")."}
{"id": "233044", "revid": "767487", "url": "https://it.wikipedia.org/wiki?curid=233044", "title": "Il campione (film 1967)", "text": "Il campione \u00e8 un cortometraggio del 1967 diretto da Gianni Amelio."}
{"id": "233045", "revid": "438678", "url": "https://it.wikipedia.org/wiki?curid=233045", "title": "Il campione (film 1979)", "text": "Il campione (\"The Champ\") \u00e8 un film del 1979 diretto da Franco Zeffirelli. \u00c8 il remake di \"The Champ\", film del 1931 diretto da King Vidor. Lo sceneggiatore Walter Newman adatta per il film il soggetto originale del film di Vidor.\nTrama.\nBilly Flynn \u00e8 un ex pugile, in passato giunto anche al titolo mondiale nella sua categoria; dopo aver riportato una lesione al cervello in uno dei suoi incontri, \u00e8 stato costretto a ritirarsi dall'attivit\u00e0 agonistica. La moglie Annie, desiderosa di una vita migliore e pi\u00f9 indipendente, lo aveva lasciato quando il loro unico figlio T.J. era ancora in tenera et\u00e0 e, dopo essersi risposata, lavora con successo nel mondo della moda. Billy, invece, sbarca il lunario lavorando in una scuderia e vive insieme al figlioletto, che lo adora al punto di aver fatto di lui un idolo (lo chiama \"Champ\" anzich\u00e9 \"pap\u00e0\"), e non riesce a stare un attimo senza di lui.\nBilly ha sopperito egregiamente alla mancanza della moglie dimostrandosi un padre affettuoso, cercando di non far mancare nulla al figlio nonostante il vizio delle scommesse e le difficolt\u00e0 finanziarie, e regalandogli persino una cavalla, Contessina, che parteciper\u00e0 anche a una gara ippica, cosa che inorgoglisce ancor di pi\u00f9 il ragazzino. Quando giunge il giorno della corsa, la madre Annie rivede suo figlio e, rosa dai rimorsi, desidera averlo nuovamente con s\u00e9. Billy, che aveva sempre detto a T.J. che la madre era morta per non farlo soffrire, non \u00e8 d'accordo ma, dopo aver scommesso una grossa somma, perde tutto e il suo creditore vuole impadronirsi della cavalla del figlio (che durante la gara aveva sub\u00ecto un grave infortunio, che si tradurr\u00e0 nell'immediato ritiro dalle corse). Questo scatena l'ira di Billy, che aggredisce il creditore ottenendo soltanto il risultato di farsi arrestare e mettere in prigione. Egli si trova quindi costretto a ricorrere all'ex moglie, facendo s\u00ec che il figlio, durante la sua reclusione, rimanga con lei.\nAnnie \u00e8 felice di ci\u00f2, ma si lascia sfuggire con il figlio di essere sua madre. T.J. non le crede e la respinge e comunque, una volta che il padre esce di prigione, immediatamente ritorna da lui. Billy si sente un uomo finito agli occhi del figlio nonostante quest'ultimo sia ancor pi\u00f9 legato a lui, e viene assalito da un desiderio di rivalsa di fronte al mondo intero, oltre all'auspicio di poter dare a T.J. una vita migliore, e prende quindi la decisione di tornare sul ring nonostante la sua menomazione. Insieme al suo ex allenatore e grande amico Jackie, si prepara all'incontro, nel quale dovr\u00e0 vedersela con un pugile molto pi\u00f9 giovane di lui.\nArriva il giorno del match: il combattimento ha fasi drammatiche ed \u00e8 una lotta all'ultimo sangue ma Billy, ricorrendo a tutto il suo coraggio e a un'incredibile determinazione, alla fine manda l'avversario al tappeto e vince per KO. Ma lo sforzo sostenuto, unitamente ai colpi ricevuti, gli saranno fatali; portato a braccia nello spogliatoio, muore sotto gli occhi impotenti del suo allenatore e del figlio. T.J. si abbandona a un pianto disperato non volendo accettare che il padre, il suo eroe, non ci sia pi\u00f9; tuttavia, fra le lacrime, non trova alternativa che l'abbraccio affettuoso e amorevole della madre Annie, prontamente accorsa anche lei.\nIl film si conclude con l'inquadratura del corpo senza vita di Billy su una panca dello spogliatoio, circondato dai pochi amici, e T.J. fra le braccia della madre, che avrebbe preferito un momento senz'altro migliore per poter riabbracciare il proprio figlio.\nProduzione.\nIl film fu prodotto dalla Metro-Goldwyn-Mayer (MGM)\nDistribuzione.\nDistribuito dalla Metro-Goldwyn-Mayer (MGM), il film fu presentato in prima a Los Angeles il 20 marzo. Usc\u00ec nelle sale cinematografiche USA il 4 aprile 1979."}
{"id": "233046", "revid": "438678", "url": "https://it.wikipedia.org/wiki?curid=233046", "title": "Il capo famiglia (film 1943)", "text": "Il capo famiglia (\"Top Man\") \u00e8 un film del 1943, diretto da Charles Lamont. Di genere musicale, \u00e8 una commedia che aveva come protagonista Donald O'Connor."}
{"id": "233050", "revid": "767487", "url": "https://it.wikipedia.org/wiki?curid=233050", "title": "Il capofamiglia", "text": "Il capofamiglia (\"The Householder\") \u00e8 un film del 1963 diretto da James Ivory, all'esordio nella regia di un lungometraggio, tratto dall'omonimo romanzo di Ruth Prawer Jhabvala adattato per il cinema dalla stessa autrice.\nTrama.\nIl film \u00e8 basato su una serie di flashback del protagonista Prem, che prova raccontando al suo amico terrorizzato per le future nozze.&lt;br&gt;Dall'iniziale rifiuto per il ruolo di capofamiglia alla costruzione finale di un intenso rapporto con la moglie, Prem convincer\u00e0 l'uomo ad avere fiducia nella sua sposa."}
{"id": "233054", "revid": "767487", "url": "https://it.wikipedia.org/wiki?curid=233054", "title": "Il capro espiatorio (film 1921)", "text": "Il capro espiatorio \u00e8 un cortometraggio muto del 1921, diretto da Buster Keaton e Malcolm St. Clair.\nTrama.\nDopo essere stato inseguito dalla polizia per aver buttato un ferro di cavallo in faccia ad un poliziotto per sbaglio, aver picchiato un uomo fino a farlo svenire per difendere una donna da questo disturbata ed essersi fatto fotografare per errore al posto di un criminale evaso, Buster fugge via in treno. Arrivato, vede la sua foto segnaletica che avvisa che \u00e8 un individuo pericoloso: in realt\u00e0 \u00e8 la foto che gli \u00e8 stata scattata per errore al posto del criminale. Buster crede che sia per l'uomo che ha steso e pensa di averlo ucciso. Inseguito per tutta la citt\u00e0 dal capo della polizia locale, riesce a seminarlo. Incontrata Virginia, si rifugia a casa della ragazza che scopre essere proprio la figlia del suo inseguitore. Il capo della polizia gli corre dietro per tutto il palazzo;Buster, per\u00f2, riesce a fare volare via l'ascensore con l'uomo di legge dentro.\nProduzione.\nIl film fu prodotto dalla Joseph M. Schenck Productions e dalla Buster Keaton Productions.\nDistribuzione.\nDistribuito dalla Metro Pictures Corporation, il film - un cortometraggio in due bobine - usc\u00ec nelle sale cinematografiche USA il 15 maggio 1921."}
{"id": "233056", "revid": "438678", "url": "https://it.wikipedia.org/wiki?curid=233056", "title": "Il capro espiatorio (film 1959)", "text": "Il capro espiatorio (\"The Scapegoat\") \u00e8 un film del 1959, diretto da Robert Hamer, tratto dal romanzo \" The Scapegoat\" (1957) di Daphne Du Maurier, adattato per il cinema dal regista e da Gore Vidal.\nTrama.\nJacques De Gu\u00e9, nobiluomo francese, in vacanza in Francia, incontra casualmente John Barratt, insegnante di francese alla British University: i due scoprono di assomigliarsi e decidono di approfondire la conoscenza. Dopo alcuni bicchieri di cognac, il francese invita il suo sosia visibilmente stordito dalla bevuta, a soggiornare la notte nella sua camera d'albergo, provvista di due letti.\nil giorno seguente, Barratt si risveglia nella camera d'albergo da solo, senza i suoi vestiti e il suo passaporto. Poco dopo arriva Gaston, lo chauffeur di De Gu\u00e9, intenzionato a riportare il padrone a casa. Barratt, ingiustamente scambiato per il suo doppio, cerca di convincere il servitore di non essere il nobiluomo e lo invita a chiamare la polizia per rintracciarlo. Gaston riesce a convincere Barratt a fare ritorno nello chateau, specificando che avrebbe avuto modo di chiarire il malinteso con il suo padrone, tuttavia ad aspettarlo vi \u00e8 il dott. Aloin che lo mette al corrente della sua schizofrenia: nessuno, infatti, a parte lui sa della sua somiglianza con il padrone De Gu\u00e9 e dello scambio avvenuto.\nBarratt si ritrova quindi a far conoscenza della \"sua\" famiglia composta dalla figlia Marie-Noel, dalla moglie Fran\u00e7oise, dalla sorella Blanche e dalla madre, la Contessa, e anche in questo caso, dopo aver cercato di chiarire con la famiglia il malinteso, non viene creduto.\nAl risveglio, l'uomo decide di prendere i panni del sosia e riesce a ricostruire alcuni degli elementi della sua nuova vita apprendendo informazioni dalla madre e dalla figlia arrivando a rendersi conto quanto fosse solitaria la sua vita precedente.\nIl giorno seguente conosce la \"sua\" amante, B\u00e9la, la quale scoprir\u00e0 poco dopo che l'uomo non \u00e8 De Gu\u00e9, ma un'altra persona: egli quindi pu\u00f2 raccontare quanto successo alla donna.\nDurante il suo soggiorno, Barratt \u00e8 coinvolto anche negli affari della vetreria di famiglia e decide di rinnovare il contratto con la locale fonderia per evitare il licenziamento degli operai. La madre mostra il suo disappunto e comunica al figlio della presenza di un contratto matrimoniale. Barratt comprende che la considerevole eredit\u00e0 della moglie, lasciatole dal padre, sarebbe stata divisa tra lui e la figlia alla morte della stessa: inizia a sospettare allora il possibile motivo di questo scambio di identit\u00e0 e comunica alla moglie di voler cambiare la clausola del contratto con un avvocato il giorno seguente.\nDiversi giorni dopo, Barratt viene invitato da B\u00e9la; scoprir\u00e0, dopo aver trascorso un pomeriggio con lei, che ella non lo avesse invitato, come invece riferitogli da Gaston. Ritornato allo chateau, apprende la notizia che Fran\u00e7oise si sia suicidata, gettandosi dal balcone. Sopraggiunge l'ispettore di polizia, a cui Blanche comunica sia stato il fratello il responsabile della morte. Barratt tuttavia, supportato da Gaston, riporta di non essere stato in casa e dunque di non aver istigato il suicidio della consorte.\nPoco tempo dopo, De Gu\u00e9 chiede di reincontrare Barratt per avere la sua vita indietro, questi rifiuta; dopo un acceso scontro a fuoco, vediamo nell'ultima scena Barratt che ritorna alla sua nuova vita e a B\u00e9la."}
{"id": "233058", "revid": "438678", "url": "https://it.wikipedia.org/wiki?curid=233058", "title": "Il cardinale Lambertini (film 1934)", "text": "Il cardinale Lambertini \u00e8 un film del 1934, diretto dal regista Parsifal Bassi e tratto dall'omonima commedia (1905) di Alfredo Testoni, il cui primo interprete era stato proprio Ermete Zacconi. Il film \u00e8 in bianco e nero, ma propone anche delle riprese a colori con il Sistema Roncarolo.\nUn'altra versione del testo verr\u00e0 portato sullo schermo nel 1954 con l'interpretazione di Gino Cervi.\nTrama.\nBologna, 1739.\nParte dello Stato Pontificio, Bologna \u00e8 una citt\u00e0 dove si misurano le forze contrapposte dei cittadini e degli alleati degli spagnoli che, per ragioni politiche, praticamente la controllano, occupando il territorio con le loro guarnigioni. Ago della bilancia delle diverse fazioni, il cardinale Prospero Lambertini entra in conflitto con gli spagnoli quando si trova coinvolto suo malgrado nella storia d'amore che lega il figlio del suo cameriere alla figliastra di una nobile ambiziosa. Per salvare l'amore dei due giovani che creano un imbarazzante caso politico, il cardinale deve far sfoggio di tutta la sua abilit\u00e0, condita di simpatia, ironia e umanit\u00e0. Risolta la situazione, il cardinale riceve la notizia della morte del papa e si appresta a partire per Roma, dove diventer\u00e0 Benedetto XIV."}
{"id": "233060", "revid": "1632387", "url": "https://it.wikipedia.org/wiki?curid=233060", "title": "Guerra Iran-Iraq", "text": "La guerra Iran-Iraq, conosciuta anche come la guerra imposta (, \"Jang-e-tahm\u012bl\u012b\") in Iran e come la Q\u0101disiyya di Saddam (\u0642\u0627\u062f\u0633\u064a\u0651\u0629 \u0635\u062f\u0651\u0627\u0645, \"Q\u0101disiyyat Sadd\u0101m\") in Iraq, fu una guerra combattuta tra i due Paesi dal settembre 1980 all'agosto 1988.\nAi tempi del conflitto era chiamata dagli storiografi \"Guerra del Golfo\" (Persico), notazione sopravvissuta fino all'invasione irachena del Kuwait (2 agosto 1990).\nPremesse.\nIl \"casus belli\" fu l'invasione irachena dell'Iran, avvenuta il 22 settembre 1980 dopo una lunga storia di dispute sul confine, attriti tra i regimi in causa (dittatoriale-laico quello iracheno, teocratico-dittatoriale quello iraniano, che si trasform\u00f2 in repubblica islamica illiberale, ma multipartitica alla fine della guerra). L'Iran sostenne di esser stato vittima dell'attacco iracheno: infatti gli iracheni attaccarono per primi e di sorpresa, senza una formale dichiarazione di guerra.\nAll'inizio del settembre 1980, il dittatore iracheno Saddam Hussein sconfess\u00f2 il trattato che regolava la disputa confinaria siglato nel 1975, dal suo predecessore A\u1e25mad \u02bfAl\u012b \u1e24asan al-Bakr con lo sci\u00e0 Mo\u1e25ammad Re\u017ca Pahlav\u012b, allora regnante in Iran. Curiosamente, entrambi i contendenti non erano soddisfatti degli accordi confinari siglati dai rispettivi predecessori: l'Iraq si rifaceva al vecchio confine ottomano in vigore fino al 1920, e l'Iran avrebbe desiderato annettersi tutto l'Iraq meridionale, a predominanza sciita, la stessa confessione religiosa maggioritaria all'interno della Repubblica Islamica.\nCon lo scoppio della guerra, l'Iraq ristabil\u00ec le relazioni diplomatiche con gli Stati Uniti nel 1983, relazioni interrotte nel 1967 a seguito della Guerra dei Sei Giorni con Israele. L'Unione Sovietica, invece, aiut\u00f2 direttamente con forniture militari l'Iraq e indirettamente l'Iran tramite la Siria. Dopo i primi, brucianti successi da parte dell'esercito iracheno, la guerra si trasform\u00f2 in un'estenuante guerra di posizione e in un reciproco bagno di sangue.\nIl Consiglio di Sicurezza delle Nazioni Unite richiam\u00f2 all'ordine pi\u00f9 volte entrambi i governi, ma il cessate il fuoco non fu decretato prima del 20 agosto 1988, e lo scambio dei prigionieri di guerra non fu possibile fino al 2003. Il conflitto sconvolse irrimediabilmente gli equilibri della regione, e i suoi effetti si fecero sentire pesantemente nell'immediato dopoguerra: due anni dopo l'armistizio, infatti, l'Iraq invase il Kuwait nel tentativo di ottenere un riscatto economico e politico dallo stallo che ne era derivato.\nAntefatto.\nLa guerra del 1980-88 per l'egemonia nella regione del Golfo Persico affonda le proprie radici nella millenaria rivalit\u00e0 tra le regioni della Mesopotamia e della Persia.\nPrima della nascita dell'Impero Ottomano, l'odierno Iraq era parte dell'impero persiano sotto una quantit\u00e0 di dinastie, e vi rimase fino a che il sultano Murad IV strapp\u00f2 la regione al controllo dei Safavidi nel 1638. Le dispute sui confini proseguirono fino al termine della Prima guerra mondiale nel 1918, anno in cui l'Impero Ottomano si disciolse e la regione entr\u00f2 nella sfera britannica, che eredit\u00f2, oltre ai territori, tutte le tensioni tra Turchia e Persia.\nNel 1979 la rivoluzione iraniana sovvert\u00ec il potere dello Sci\u00e0 e invert\u00ec il ruolo della classe dirigente; l'Iraq, che aveva negoziato con l'imperatore persiano la fine del sostegno di Teheran alle attivit\u00e0 indipendentiste dei curdi iracheni, e una gestione moderata della questione sciita (che in Iraq generava aspre dissidenze tra la maggioranza seguace dello sciismo e la minoranza dominante sunnita) divenne oggetto di una quantit\u00e0 di provocazioni di frontiera. Alcuni colloqui con lo Sci\u00e0 portarono allo studio di un piano iracheno per invadere fulmineamente il Paese vicino approfittando della semi-smobilitazione delle forze armate, e strappare la ricca regione del Kh\u016bzest\u0101n e la citt\u00e0 di Susa.\nLa propaganda del partito Ba'th (in arabo: \"Rinascita\", \"Risorgimento\") cominci\u00f2 dunque a lavorare attraverso i \"mass media\" iracheni, mostrando immagini di un Khuzestan presentato come la nuova provincia \"irredenta\", e annunciando la sostituzione del nome del capoluogo in \"N\u0101siriyya\", secondo la filosofia per la quale tutte le citt\u00e0 iraniane passate sotto il controllo iracheno avrebbero preso nomi arabi. Lo stesso Golfo Persico, veniva chiamato \"Golfo Arabico\" e cos\u00ec il Mar Caspio veniva chiamato \"Lago Arabico\".\nUn altro fattore che contribu\u00ec alle ostilit\u00e0 tra le due nazioni fu il pieno controllo dei corsi d'acqua dello Shatt al-\u02bfArab all'estremo nord del Golfo Persico, che costituivano un fondamentale canale di trasporto del petrolio per entrambe le economie. Nel 1975, il Segretario di Stato Henry Kissinger ammon\u00ec di mettere un freno agli attacchi verbali all'Iraq da parte di Mohammad Rez\u0101 Pahlav\u012b, Sci\u00e0 iraniano, sulla disputa del corso d'acqua conteso. Poco tempo dopo Iran e Iraq siglarono gli Accordi di Algeri, in cui l'Iraq accett\u00f2 come linea di confine dello Shatt al-\u02bfArab la linea di massima portata del corso d'acqua (\"thalweg\"), in cambio di una normalizzazione dei rapporti diplomatici.\nL'invasione irachena.\nLa guerra incominci\u00f2 con una fulminea invasione irachena via terra nella regione meridionale (regione iraniana del Khuzestan) e nella settentrionale (Kurdistan iraniano). L'attacco a sorpresa non fu preceduto da una formale dichiarazione di guerra, appunto per conseguire il massimo vantaggio possibile. A ci\u00f2 si univa il fatto che l'esercito di professione che era il fiore all'occhiello del defunto sci\u00e0 era stato congedato e tutto lo stato maggiore languiva in prigione o era emigrato all'estero. Lo sci\u00e0 era morto in esilio qualche mese prima.\nIn quell'occasione, la televisione iraniana parl\u00f2 della scomparsa del \"vampiro\" e organizz\u00f2 preghiere pubbliche di ringraziamento. All'opposto, in una riunione del partito unico Ba\u02bfth, il dittatore iracheno disse che \"...Con la scomparsa del nostro rivale (lo sci\u00e0), e con l'esercito imperiale sostituito da imberbi ragazzini fanatici, sar\u00e0 per noi un gioco da ragazzi far fuori la vecchia mummia\" (riferendosi a Khomeyni). Dunque il calcolo iracheno si basava su questi fattori:\nInfatti, i primi due mesi furono un continuo di successi per gli iracheni: subito furono catturate le citt\u00e0 di Abadan, Khorramshahr, Dezful, Ahvaz, Susangerd.\nIl piano strategico iracheno prevedeva l'attestazione sul Fiume Ulai (Rud-e Karun) a meridione prima di penetrare in profondit\u00e0 nel cuore della Persia, e l'avanzata fino a Teheran a settentrione. Ma molti errori strategici e tattici impedirono la riuscita dell'avanzata.\nI fattori principali che fecero fallire l'impresa furono:\nIl sostegno internazionale all'Iraq.\nLo sviluppo dei rapporti con l'Unione Sovietica, con la quale l'Iraq era legata fin dal 1972 da un \"trattato di amicizia e cooperazione\" e della cui \"sfera di influenza\" faceva parte, dette un importante aiuto all'Iraq, cos\u00ec come il supporto da parte dei paesi del patto di Varsavia e l'acquisto di armi dall'Egitto, dalla Francia, dall'Italia, dalla Germania, dalla Gran Bretagna.\nL'Iraq ricevette grossi finanziamenti economici da parte dei paesi arabi del Medio Oriente, in particolar modo dall'Arabia Saudita, dagli Emirati Arabi Uniti, dalla Giordania e dal Kuwait.\nIl Sudan invi\u00f3 delle truppe a sostegno dell'esercito iracheno.\nOttenne infine dagli USA, dal 1984 fino alla fine della guerra, aiuti consistenti fondamentalmente in consiglieri militari, supporto di \"intelligence\" e in qualche misura in materiali \"a doppio uso\" (militare e civile) da parte di aziende USA che riuscirono a evadere l'embargo delle armi decretato dal Congresso, e mai rimosso. Con gli USA Baghdad riallacci\u00f2 regolari relazioni diplomatiche nel novembre del 1984, dopo una lunga interruzione risalente al 1967, epoca della guerra dei sei giorni. Tuttavia gi\u00e0 da uno-due anni prima l'Amministrazione USA di Ronald Reagan, contravvenendo in segreto agli \"emendamenti Boland\" che lo vietavano, aveva incominciato a dare qualche supporto di \"intelligence\" al regime iracheno.\nL'Iraq di Saddam Hussein ottenne inoltre la fornitura di armi chimiche che vennero ampiamente usate sia per la repressione dei curdi, sia contro le truppe e i civili iraniani.\n1981: Osirak e il ruolo di Israele.\n\u00c8 ancora da chiarire con precisione quale sia stato nell'intera vicenda il ruolo di Israele che, all'epoca dello Sci\u00e0, aveva avuto in via ufficiosa rapporti sostanzialmente amichevoli con l'Iran, forse nel quadro di possibili azioni geo-strategiche di sorveglianza dell'area vicino-orientale e del Golfo Persico.\nNel corso del conflitto Iraq-Iran, peraltro, l'aviazione dello Stato ebraico attacc\u00f2 il 7 giugno 1981 - con una manovra di elevato significato tecnologico e strategico - l'impianto nucleare iracheno di Osirak, costruito e fornito a Baghdad dai francesi nel 1972.\nL'impianto venne bombardato in un'unica ripresa dall'aviazione israeliana che, nell'occasione, aveva fatto dipingere gli aerei con colore mimetico intonato al paesaggio desertico ed esponeva i contrassegni giordani.\nAttorno a questo impianto si erano sviluppate pubblicamente polemiche e preoccupazioni, provocate dalla volont\u00e0 proclamata dallo stesso Saddam Hussein di dotarsi di armamenti nucleari.\nIn quell'occasione gli Stati Uniti condannarono il raid israeliano.\nSecondo il giornalista Nicholas Kristof, se non fosse stato per l'attacco, \"l'Iraq avrebbe ottenuto armi nucleari negli anni ottanta, avrebbe potuto avere adesso una provincia chiamata Kuwait e un pezzo dell'Iran.\"\nIl sostegno israeliano all'Iran.\nIsraele forn\u00ec all'Iran armamenti pari a un valore di 75 milioni di dollari da depositi delle industrie militari israeliane e delle forze armate israeliane, nell'Operazione Seashell del 1981. Il materiale includeva 150 cannoni anticarro M-40 con proiettili per ogni cannone, pezzi di scorta per carri armati e aerei, proiettili da , e e missili TOW. Questo materiale fu trasportato inizialmente attraverso mezzi aerei della compagnia argentina Transporte A\u00e9reo Rioplatense e in seguito attraverso mezzi navali.\nIl trafficante di armi israeliano Yaakov Nimrodi stipul\u00f2 un accordo con il Ministero della Difesa dell'Iran per vendere armi per un valore di inclusi missili MGM-52 Lance, M712 Copperhead e missili Hawk. Nel marzo 1982, il \"The New York Times\" cit\u00f2 documenti che indicavano che Israele aveva fornito met\u00e0 o pi\u00f9 di tutte le armi destinate a Tehran nei precedenti 18 mesi, ammontando ad almeno 100 milioni di dollari in vendite. Il settimanale italiano \"Panorama\" riport\u00f2 che Israele aveva venduto al regime di Khomeini mitragliatrici Uzi, missili anticarro, obici e pezzi di ricambio per aerei militari. \"Una larga parte del bottino sottratto al OLP durante la Guerra in Libano del 1982 fin\u00ec a Tehran,\" afferm\u00f2 il settimanale.\nAnche l'investitore e finanziere israeliano Marc Rich fu strumentale nella vendita di armi all'Iran. Dopo la rivoluzione, il governo iraniano incontr\u00f2 notevoli difficolt\u00e0 a vendere petrolio a mercati internazionali in quanto molte compagnie europee lasciarono l'Iran. Marc Rich invi\u00f2 i dirigenti della Glencore in Iran per una settimana dopo la rivoluzione e divenne il pi\u00f9 importante fornitore di petrolio iraniano per 15 anni. Nella sua autobiografia, \"The King of Oil\", Rich afferm\u00f2 che aveva venduto armi all'Iran in cambio della vendita di petrolio iraniano a Israele attraverso una conduttura segreta. Egli afferm\u00f2 che entrambi i governi erano a conoscenza di questa transazione. Per queste azioni, e per aver violato le sanzioni all'Iran, Rich fu inserito nella lista dei ricercati dell'FBI per molti anni fino a quando Bill Clinton gli concesse la grazia nell'ultimo giorno del suo mandato. Dirigenti del Mossad come Avner Azular e Shabbtai Shevit scrissero personalmente entrambi a Clinton per fargli concedere la grazia.\nJohn Bulloch e Harvey Morris osservano che gli israeliani progettarono e produssero gli enormi blocchi di polistirene che le forze d'assalto iraniane usavano per realizzare vie di comunicazione improvvisate attraverso le difese irachene a Bassora; Israele permise agli aerei iraniani di volare nonostante una mancanza di pezzi di ricambio; e istruttori israeliani insegnarono a comandanti iraniani come gestire le truppe.\nNonostante tutti i discorsi dei leader iraniani e le denunce contro Israele alle preghiere del venerd\u00ec, erano presenti non meno di circa cento consiglieri e tecnici israeliani in Iran in ogni momento durante la guerra, ospitati in un campo isolato e attentamente sorvegliato giusto a nord di Tehran, dove rimasero perfino dopo il cessate il fuoco.\nNell'agosto 1982 \"Aerospace Daily\" osserv\u00f2 che il supporto di Israele fu \"cruciale\" per consentire all'aviazione militare dell'Iran di volare contro l'Iraq. Le vendite israeliane includevano anche pezzi di ricambio per i caccia di fabbricazione americana F-4 Phantom. Anche \"Newsweek\" riport\u00f2 che dopo che un disertore iraniano atterr\u00f2 il suo F-4 Phantom in Arabia Saudita nel 1984, esperti dell'intelligence determinarono che molte delle sue parti erano state in origine vendute da Israele.\n1982: sostanziale equilibrio.\nNel 1982 l'esercito iraniano riconquist\u00f2 la citt\u00e0 di Khorramshahr e questo indusse l'Iraq a proporre la pace all'Iran, mentre l'Arabia Saudita si disse disposta a risarcire il Paese per i disastri del conflitto. Il governo iraniano per\u00f2 si oppose, rifiutando una pace che non restaurava la situazione anteriore allo scoppio delle ostilit\u00e0 e la guerra riprese pi\u00f9 feroce di prima, tanto che per le strade della capitale comparvero \"slogan\" bellici, come ad esempio quello che affermava:\nNella primavera del 1982 la situazione militare sul fronte orientale iracheno (occidentale iraniano) si stabilizz\u00f2 al termine di due poderose offensive e controffensive nella regione di Dezful e di Khorramshahr.\nLa situazione di sostanziale equilibrio rientrava nei \"desiderata\" di tutte le cancellerie occidentali, che vedevano da una parte con grande preoccupazione l'esperienza iraniana e ne temevano il contagio in tutto il Vicino Oriente, e dall'altra temevano l'eccessivo rafforzamento nell'area dell'Iraq del regime ba'thista di Saddam Hussein.\n1983: Iraq in difficolt\u00e0.\nDopo la primavera del 1982 l'Iraq cominci\u00f2 seriamente a considerare l'opportunit\u00e0 di rientrare nei suoi precedenti confini nazionali, sgomberando il territorio iraniano occupato nel corso della prima veemente offensiva del 1980.\nNel suo tentativo di mediazione incontr\u00f2 per\u00f2 un netto rifiuto da parte del regime iraniano, che era riuscito a risvegliare nel paese un sentimento patriottico e a sopire in tal modo non pochi contrasti interni.\nNell'ottobre 1983 l'Iran riusciva a passare alla controffensiva generale, cogliendo successi che sarebbero sembrati impossibili fino ad alcuni mesi prima, tanto da penetrare nello stesso territorio nazionale iracheno. La reazione irachena fu quella di tentare di strangolare economicamente l'Iran impedendo l'ingresso e l'uscita delle navi petroliere dirette ai terminali petroliferi iraniani, facendo venir meno il flusso di valuta pregiata indispensabile a procurarsi armi sul mercato illegale internazionale.\nNel febbraio 1984 l'Iran attacc\u00f2 le isole Majn\u016bn, al largo dello Sha\u1e6d\u1e6d al-\u02bfArab, il braccio congiunto dei fiumi Tigri ed Eufrate, poco prima dello sbocco in mare in corrispondenza pressappoco di Basra.\nL'Iraq respingeva l'offensiva facendo largo uso di armi chimiche, che saranno in seguito impiegate anche a Halabja per sedare l'insurrezione dei curdi iracheni.\nNonostante l'uso di armi chimiche sia proibito, l'Iraq durante il corso della guerra non ricevette mai alcun tipo di sanzione.\n1985: iniziative di pace ONU.\nUna missione di pacificazione del Segretario generale delle Nazioni Unite, P\u00e9rez de Cu\u00e9llar, fall\u00ec nell'aprile 1985 a causa dell'intransigenza di Teheran che esigeva la condanna dell'Iraq come aggressore, il pagamento dei danni di guerra e l'allontanamento di Saddam Hussein.\nSubito dopo la notizia irachena della riconquista delle isole Majn\u016bn nel 1986, il 9 febbraio di quell'anno l'Iran lanciava l'offensiva \"Val Fajr-8\" che mandava in rotta le difese irachene le quali perdevano il controllo del porto di F\u0101w, risultato consolidato dalla successiva offensiva iraniana denominata \"Val Fajr-9\".\nLe successive operazioni iraniane, definite Kerbel\u0101\u02be (4, 5 e 6), portarono l'Iran nella zona di Basra, impegnando le forze irachene nell'area di Qasr-e Shirin.\n1986: lo scandalo \"Irangate\" o \"Iran-Contras\".\nNel gennaio 1986 esponenti dell'amministrazione Reagan assicuravano segretamente la vendita a Teheran di importanti forniture militari (cosiddetto scandalo \"Irangate\" o \"Iran-Contras\") il cui massimo artefice fu il tenente colonnello Oliver North, membro dello staff del Consiglio per la sicurezza nazionale.\nL'operazione, che usava fondi neri creati con la vendita di armi all'Iran -in cambio del rilascio di sette ostaggi statunitensi detenuti in Libano dal gruppo paramilitare filo-iraniano Hezbollah- per finanziare i guerriglieri anti-sandinisti \"Contras\" nella guerra civile nicaraguense, violava apertamente una serie di delibere del Congresso statunitense che vietavano all'amministrazione sia di intervenire nella guerra civile nicaraguense sia di fornire armi ai contendenti del conflitto Iran-Iraq.\n1987-1988: il ruolo dell'ONU. La Risoluzione n. 598 e la fine del conflitto.\nNel 1987 dopo anni di guerra in cui il conflitto era in situazione di stallo, il Golfo Persico sal\u00ec alla ribalta dell'opinione pubblica mondiale quando Iran e Iraq estesero le ostilit\u00e0 al traffico marittimo commerciale coinvolgendo anche navi appartenenti a nazioni neutrali. Le nazioni occidentali inviarono nella zona alcune unit\u00e0 navali per garantire la protezione del traffico commerciale (operazione Earnest Will). Tra le navi coinvolte negli attacchi la motonave italiana \"Jolly Rubino\", attaccata da parte dei \"Guardiani della rivoluzione\" iraniani. L'attacco spinse la Marina Militare Italiana a inviare un contingente nell'area, formato da fregate, unit\u00e0 logistiche e cacciamine impegnate in operazioni di scorta al naviglio mercantile e di bonifica da mine navali. Al termine della missione, denominata Golfo 1, la bandiera della Marina Militare venne decorata con la croce dell'Ordine militare d'Italia, dimostrando al contempo la bont\u00e0 dell'opera di potenziamento.\nIl 20 luglio 1987 il Consiglio di Sicurezza dell'ONU chiedeva un cessate il fuoco ma la pretesa iraniana che si condannasse l'aggressione irachena fece fallire il possibile avvio di una tregua armata.\nNell'agosto del 1988, a 8 anni dallo scoppio delle ostilit\u00e0 e dopo la morte di oltre 1 milione di uomini e donne, la risoluzione n. 598 dell'ONU con la sua proposta di cessazione delle ostilit\u00e0, fu inaspettatamente accettata dai due paesi ormai ridotti in realt\u00e0 allo stremo e il 9 agosto 1988 il Consiglio di Sicurezza pot\u00e9 votare la creazione dell'UNIIMOG, incaricato di sovraintendere al rispetto della tregua.\nIl cessate il fuoco non garant\u00ec il ritorno all'Iran dei territori occupati da parte dell'Iraq: questo avvenne solamente nel dicembre 1990, alla vigilia della guerra per la liberazione del Kuwait, poich\u00e9 il dittatore iracheno desiderava garantirsi di non avere un secondo fronte aperto. L'Ayatollah Ruhollah Khomeyni (1902 - 1989), massima carica spirituale del paese, da sempre contrario alla cessazione delle ostilit\u00e0 fu indotto - come afferm\u00f2 pubblicamente - \"a bere l'amaro calice della tregua\" su pressione del delfino e Presidente del Consiglio, Ali Akbar Hashemi Rafsanjani.\nRafsanjani era, infatti, un \"pragmatico\" ed era conscio che lo stato era al collasso militare, civile, internazionale. Nel frattempo, la guerra, oltre a causare centinaia di migliaia di vittime, militari e civili, forn\u00ec il pretesto all'ala radicale della teocrazia iraniana per epurare l'ala moderata: l'ayatollah Mohammad Beheshti, capo degli intransigenti, divulga finti documenti su un ipotetico complotto contro la vita di Khomeini e per il rovesciamento della Repubblica Islamica.\nAbolhassan Banisadr fu dimissionato dalle cariche di Presidente della Repubblica e capo di Stato Maggiore dell'Esercito e dovette riparare in esilio a Parigi nel luglio 1982, mediante un rocambolesco dirottamento aereo, temendo per la propria vita. Meno fortunato fu l'altro delfino di Khomeini caduto in disgrazia, Sadegh Ghotbzadeh che, assieme a Bani Sadr, fu accanto a Khomeini al tempo del suo esilio: destituito dalla carica di Ministro degli Esteri e delle Telecomunicazioni, fu arrestato nell'aprile 1982 e costretto a un'umiliante autocritica in televisione. Il tribunale rivoluzionario, presieduto dall'ayatollah Sadegh Khalkhali (1927 - 2003) emise il verdetto di condanna a morte. All'alba del 15 settembre 1982 passa nelle mani del boia. Bani Sadr, anni dopo, pubblic\u00f2 un \"pamphlet\" dall'eloquente titolo: \"Padre, ecco la verit\u00e0!\", in cui rivolse un'attenta e ponderata critica alle degenarazioni della politica religiosa, per le quali \"la Rivoluzione aveva divorato i suoi figli\", evidente riferimento alla propria condizione e a quella del collega giustiziato."}
{"id": "233061", "revid": "767487", "url": "https://it.wikipedia.org/wiki?curid=233061", "title": "Il cardinale Lambertini (film 1954)", "text": "Il cardinale Lambertini \u00e8 un film del 1954 diretto da Giorgio P\u00e0stina, ispirato all'omonima opera teatrale di Alfredo Testoni del 1905.\nIl film, ambientato nel 1739, tratteggia la figura del cardinale di Bologna Prospero Lambertini, che nel 1740 verr\u00e0 eletto papa con il nome di Benedetto XIV.\nTrama.\n1739. Il cardinale Prospero Lambertini, molto attento alle dinamiche politiche nella Bologna presidiata dalle truppe borboniche ed alle sofferenze dei bolognesi, non esita ad interporsi tra gli spagnoli ed una nobilt\u00e0 bolognese imbelle, pilotata dalla contessa Gabriella di Roccasibalda, disinvolta avventuriera, ed il popolo, verso il quale era stata progettata una strage mascherata da tentativo di rivolta, che avrebbe dovuto essere il \"casus belli\" di una repressione e dell'instaurazione del gonfalonierato a vita di un fantoccio dei Borbone.\nIl cardinale inoltre prende a cuore la vicenda di due giovani innamorati a cui si vuole impedire il matrimonio, Carlo Barozzi, il figlio del suo lacch\u00e8, e la figliastra della stessa Gabriella di Roccasibalda, la contessina Maria (figlia della defunta prima moglie di suo marito, il conte Goffredo) promessa in sposa dalla matrigna al perfido duca di Montimar, anche questa con profonde implicazioni politiche.\nProduzione.\nIl film fu prodotto dalla Italica Vox Film e girato per gli interni a Roma e per gli esterni a Bologna ed a Ceri, piccolo borgo dell'agro romano.\nDistribuzione.\nIl film usc\u00ec nelle sale cinematografiche italiane il 23 dicembre del 1954, distribuito dalla Minerva Film.\nOpere correlate.\nL'opera teatrale di Testoni era gi\u00e0 stata trasposta al cinema nel 1934 con un'omonima pellicola diretta da Parsifal Bassi, con Ermete Zacconi nella parte del cardinale.\nNel 1963 n\u00e9 verr\u00e0 in seguito tratto anche uno sceneggiato televisivo omonimo per la Rai, diretto da Silverio Blasi ed interpretato nuovamente da Gino Cervi."}
{"id": "233063", "revid": "438678", "url": "https://it.wikipedia.org/wiki?curid=233063", "title": "Il carnevale di Venezia (film 1928)", "text": "Il carnevale di Venezia \u00e8 un film muto del 1928, diretto dal regista Mario Almirante.\nTrama.\nVenezia. Jefferson, ricco americano, acquista all'asta l'antica dimora del duca Morosin in difficolt\u00e0 economiche. Alla vendita assiste commossa Gabriella, cui da bambina la madre aveva parlato di quel sontuoso palazzo. Nell'occasione incontra casualmente Germaine, che cerca di farsi sposare da Jefferson, e le due giovani fanno amicizia. Poco dopo Gabriella si fidanza con Giorgio, ma in seguito costui l'abbandona a parte per Aix-les-Bains. Germaine parte anche lei per la localit\u00e0 termale, sempre seguendo Jefferson, a si fa accompagnare da Gabriella, che scopre il vizio del gioco di Giorgio e, in lacrime, viene confortata da Jefferson che non conosce la sua identit\u00e0.\nGermaine ospita la disperata Gabriella e in tal modo Jefferson incontra di nuovo la sconosciuta che aveva visto in lacrime. Prima la assume come assistente e poi se ne innamora. Tornati tutti a Venezia, il caso vuole che durante il Carnevale il duca Morosin riconosca in Gabriella il frutto di un amore giovanile del suo defunto figlio che egli aveva contrastato. Pentito, accoglie la ragazza nella famiglia e Gabriella, diventata adesso duchessa Morosin, pu\u00f2 sposare Jefferson. Anche il palazzo nobiliare \u00e8 salvo.\nProduzione.\n\"Il Carnevale di Venezia\" fu una delle 6 pellicole realizzate per la stagione cinematografica 1927-1928 dalla S.A.S.P. di Stefano Pittaluga, al tempo rimasta la pi\u00f9 importante societ\u00e0 italiana di produzione cinematografica dopo la profonda crisi che aveva interessato tale settore nel dopoguerra, suscitando sin dal'inizio del decennio ricorrenti, quanto vane, richieste di un suo rilancio (nella prosa del tempo definita come una \"rinascita\"). \nSul finire degli anni venti i commentatori si dividevano tra coloro che appoggiavano l'azienda torinese, definendola \u00abl'equivalente della nostra \"Paramount\" che produce in un anno solo 6 films, ma meglio che niente\u00bb ed altri che - come Blasetti ed il gruppo raccolto attorno alla rivista \"cinematografo\" - accusavano proprio Pittaluga di essere uno dei maggiori responsabili della crisi in quanto titolare di un'azienda i cui bilanci dipendevano largamente dall'import di pellicole straniere, soprattutto americane., puntando come alternativa sulla romano- fiorentina \"I.C.S.A.\", che poi invece non avr\u00e0 successo.\nIn questa situazione \"Il Carnevale di Venezia\" fu visto come un fattore \u00abdi quella ripresa della cinematografia italiana auspicata ed appoggiata da nazione e Governo di cui la Pittaluga s'\u00e8 messa alla testa [che] per il nome degli interpreti, per il soggetto e per la cura con cui \u00e8 stato studiato ed allestito segner\u00e0 una nuova tappa nella nostra [italiana n.d.r.] produzione\u00bb. In effetti il film ebbe una preparazione impegnativa e la lavorazione dur\u00f2 oltre due mesi, con interni girati nei 3 stabilimenti di cui la S.A.S.P. disponeva a Torino, tutti in vario modo provenienti dalle aziende gi\u00e0 appartenenti alla fallita U.C.I., rilevata da Pittaluga nel 1926.\nPer gli esterni si allest\u00ec nella citt\u00e0 lagunare un apposito impianto di gruppi elettrogeni per le scene notturne e si impegnarono notevoli risorse per i costumi e le comparse, come gi\u00e0 era accaduto l'anno precedente per la produzione francese di \"Casanova\". Si ricorse a due dei migliori operatori italiani quali Arata e Terzano.\nL'impegno riguard\u00f2 anche la parte artistica: per la regia si volle richiamare dalla Germania, dove s'era trasferito a lavorare, Righelli, che per\u00f2 rifiut\u00f2 l'incarico, sostituito da Almirante; dalla Germania rientr\u00f2 anche l'interprete Maria Jacobini, come fecero. sempre per la S.A.S.P. altri cineasti scritturati nello stesso periodo per altre pellicole. Confidando in una distribuzione internazionale alcuni altri ruoli vennero affidati ad attori ed attrici esteri a quel tempo noti come l'inglese Malcom Tod e la francese Josyane, nome d'arte di Marcelle Leroux.\nLa lavorazione termin\u00f2 nel dicembre 1927 e la pellicola fu approvata (non senza qualche taglio di scene di bagnanti al Lido di Venezia ritenute eccessivamente discinte) dalla censura il 31 dicembre 1927 (visto numero 23904) venendo proiettata per la prima volta il 2 gennaio 1928.\nAccoglienza.\nAttorno al \"Carnevale di Venezia\" si accese una disputa che and\u00f2 al di l\u00e0 del valore artistico del film e coinvolse non soltanto i commentatori, ma lo stesso soggettista Pier Angelo Mazzolotti. Da un lato vi fu chi lo ritenne \u00abun successo assoluto, espressione di una commedia sana e buona e che \u00e8 pura espressione di italianit\u00e0 che accomuna umorismo schietto e sentimento profondo [per cui] riassume in s\u00e9 le migliori caratteristiche del film internazionale che piace a tutti i pubblici ed infatti le relazioni che provengono dalle varie citt\u00e0 sono di esaltazione del nuovissimo capolavoro\u00bb, per quanto oggi non si disponga, come per tutte le opere di quegli anni, di dati economici ufficiali.\nMa altri commenti rimproverarono al film di \u00abrappresentare un patrizio italiano come un pitocco, mentre l'eroe del film avrebbe dovuto essere un ardito pioniere italiano [ed] inoltre in questo film Venezia \u00e8 dimenticata\u00bb. E vi fu chi protest\u00f2, chiedendo \u00abcome mai non ci \u00e8 resi conto che creando un americano prodigo ed un veneziano decaduto si veniva involontariamene ad abbassare la dignit\u00e0 italiana?\u00bb.\nL'emergere di una critica al film che pur riconoscendone la qualit\u00e0 scenografica con immagini notturne in Laguna definite \u00absontuose\u00bb, lo contest\u00f2 da un punto di vista \"nazionalista\", indusse Mazzolotti a prendere le distanze dalla trasposizione del suo soggetto. In una lettera inviata a diversi quotidiani di ispirazione fascista come \"L'Impero\", \"Il Tevere\" o \"La Tribuna\" egli inform\u00f2 di non aver voluto partecipare alla stesura dei titoli e di aver chiesto a Pittaluga di eliminare il suo nome dall'opera, giudicandola in contrasto con il suo soggetto, ma che ci\u00f2 non era stato possibile in quanto la distribuzione era gi\u00e0 partita: a scusante dell'accaduto aggiungeva che \u00abla mia vita di cittadino, di ufficiale decorato, \u00e8 ben nota a tutti gli ambienti fascisti della mia citt\u00e0\u00bb.\nCiononostante la polemica non si plac\u00f2 facilmente, restando concentrata pi\u00f9 sul significato del racconto che sul dato artistico. I detrattori considerarono \u00abinsignificanti ed anticinematografici soggetto e sceneggiatura; in Italia l'autore cinematografico ancora non esiste\u00bb, oppure scrissero che \u00abla bellezza degli ambienti veneziani e la bravura degli artisti non possono nascondere il senso di disagio che si prova a considerare la scarsa simpatia in cui sono tenute le nostre [italiane n.d.r.] realt\u00e0\u00bb, mentre alcune testate scelsero semplicemente di ignorare l'uscita di un film pur cos\u00ec ampiamente pubblicizzato. L'insistenza di alcuni attacchi indusse la produzione a ritirare temporaneamente il film per effettuarne una revisione che port\u00f2, tra l'altro, a rinominare il personaggio dell'americano Jefferson con il cognome italiano di Albani.\nAl contrario, i difensori del film lamentarono che \u00absi parla di \"rinascita\" del cinema italiano che si deve intendere anche per ci\u00f2 che porta nel mondo le parole, lo spirito, la vita italiana, giacch\u00e9 un uomo e un partito l'hanno messo in felice condizione in faccia al mondo e l'Italia cinematografica non ha torto a convergere sguardi e speranze nella Pittaluga che sapr\u00e0 presto darci il film perfetto\u00bb. Altri accusarono i detrattori di \u00abscagliarsi come energumeni contro quei volenterosi che fanno il possibile per sorreggere la produzione italiana; il capitale, gi\u00e0 istintivamente diffidente, non ne sar\u00e0 certo incoraggiato\u00bb.\nGli aspetti artistici del film, messi in secondo piano dalla polemica del tempo, non sono oggi pi\u00f9 valutabili, in quanto \"Il Carnevale di Venezia\" \u00e8 considerato un film perduto, risultandone disponibile e visibile presso la Cineteca Nazionale soltanto il \"trailer\" ."}
{"id": "233064", "revid": "1592097", "url": "https://it.wikipedia.org/wiki?curid=233064", "title": "Saddam Husayn", "text": ""}
{"id": "233065", "revid": "767487", "url": "https://it.wikipedia.org/wiki?curid=233065", "title": "Il carnevale di Venezia (film 1939)", "text": "Il carnevale di Venezia \u00e8 un film del 1939, diretto da Giuseppe Adami e Giacomo Gentilomo.\nTrama.\nVenezia, 1939. Tonina, una fanciulla che lavora alla manifattura dei tabacchi e studia canto al conservatorio, s'innamora del conte Sagredo. La mamma, ex grande cantante lirica, e il babbo, compositore di musica e direttore d'orchestra, vorrebbero farne un'artista di canto. Il giovane signore, che sa questo, propone di far cantare la ragazza durante il Carnevale di Venezia alla radio. Al momento della trasmissione, per\u00f2, la fanciulla \u00e8 presa da panico, sar\u00e0 la madre a sostituirsi a lei per evitarle una cattiva figura e ottenere un grandissimo successo che va ovviamente alla figlia, con i complimenti e una richiesta di matrimonio da parte del giovane innamorato."}
{"id": "233067", "revid": "767487", "url": "https://it.wikipedia.org/wiki?curid=233067", "title": "Il cerchio rosso (film 1936)", "text": "Il cerchio rosso (\"The Crimson Circle\") \u00e8 un film del 1936 diretto da Reginald Denham, tratto dal romanzo omonimo di Edgar Wallace che, nel 1922 - anno di pubblicazione del libro - era gi\u00e0 stato adattato per lo schermo con \"The Crimsom Circle\", un film diretto da George Ridgwell. Un'altra versione cinematografico del romanzo fu quella tedesca del 1929, \"Der rote Kreis\", diretta da Frederic Zelnik.\nTrama.\nI poliziotti di Scotland Yard indagano per trovare \"The Crimson Circle\", un'organizzazione criminale di ricattatori e assassini.\nProduzione.\nIl film fu prodotto dalla Richard Wainwright Productions.\nDistribuzione.\nDistribuito dalla General Film Distributors (GFD), il film fu presentato a Londra il 26 marzo 1936, uscendo poi nelle sale britanniche il 10 agosto di quell'anno. In Italia, fu distribuito nel 1940 dalla Titanus Distribuzione."}
{"id": "233069", "revid": "767487", "url": "https://it.wikipedia.org/wiki?curid=233069", "title": "Il cerchio rosso (film 1960)", "text": "Il cerchio rosso (\"Der rote Kreis / Den blodr\u00f8de cirkel\") \u00e8 un film del 1960 diretto da J\u00fcrgen Roland, tratto dal romanzo omonimo di Edgar Wallace del 1922.\nTrama.\nI detective di Scotland Yard sono impegnati nella ricerca di una spietata banda di ricattatori, conosciuta come \"The Crimson Circle\"."}
{"id": "233070", "revid": "438678", "url": "https://it.wikipedia.org/wiki?curid=233070", "title": "Il collezionista (film 1965)", "text": "Il collezionista (\"The Collector\") \u00e8 un film del 1965 diretto da William Wyler.\nTrama.\nFreddie Clegg, un nevrotico impiegato di banca a Londra con un debole per la raccolta di farfalle, gode di una vincita che lo rende finanziariamente indipendente. Grazie al denaro acquisito, lascia 'impiego in banca e compra una propriet\u00e0 nel Sussex, che arreda in previsione di una visita. Clegg rapisce Miranda Gray, una studentessa d'arte di cui \u00e8 innamorato, e la rinchiude in un appartamento nel seminterrato.\nMiranda, confusa sul da farsi perch\u00e9 Freddie non sta cercando n\u00e9 di chiedere un riscatto n\u00e9 la sta molestando sessualmente, cerca di ingraziarsi il suo rapitore e di sedurlo. Tuttavia la seduzione fallisce, perch\u00e9 Clegg ha ormai perso tutto il rispetto per lei. Mentre Freddie la riporta in cantina, lei lo colpisce con una pala. La lotta distrugge la fornace nel seminterrato, e l'uomo lega Miranda e la lascia sola nella cantina fredda e umida.\nIn seguito l'uomo si reca in un ospedale per farsi curare la ferita. Un'infermiera si prende cura di lui. Qualche giorno dopo Clegg ritorna alla casa, dove trova Miranda, che \u00e8 gravemente ipotermica. Freddie cerca un medico, ma torna solo con alcune medicine, rinvenendo Miranda ormai cadavere. Clegg non si sente in colpa e la seppellisce sotto un albero. Nell'ultima scena si vede Freddie seguire l'infermiera che lo ha curato nella sua auto.\nDistribuzione.\nPresentato in concorso al 18\u00ba Festival di Cannes, valse ai suoi protagonisti Terence Stamp e Samantha Eggar rispettivamente il premio per la migliore interpretazione maschile e il premio per la migliore interpretazione femminile."}
{"id": "233073", "revid": "767487", "url": "https://it.wikipedia.org/wiki?curid=233073", "title": "Il collezionista (film 1997)", "text": "Il collezionista (\"Kiss the Girls\") \u00e8 un film del 1997 diretto da Gary Fleder.\nLa sceneggiatura \u00e8 basata sull'omonimo romanzo poliziesco dello scrittore statunitense James Patterson ed \u00e8 il primo adattamento cinematografico dei romanzi di Patterson, a cui seguiranno \"Nella morsa del ragno\", ancora con Morgan Freeman, ed il prequel \"Alex Cross - La memoria del killer\".\nTrama.\nAlex Cross, psicologo della polizia e criminologo, \u00e8 alla ricerca della nipote misteriosamente scomparsa da giorni. Alex vorrebbe collaborare alle indagini, ma il capo della polizia Hatflied e gli agenti Nick e Davey considerano i suoi interventi un'inopportuna interferenza. Si reca quindi con la polizia nella Carolina del sud, dove \u00e8 stata ricoverata una donna che \u00e8 riuscita a scappare dal rifugio nascosto di un maniaco che si fa chiamare \"Casanova\". \nLei \u00e8 Kate McTiernan, una giovane dottoressa che vive da sola conducendo una vita normale: in una notte come tante, viene rapita a casa sua da un uomo mascherato. Quest'ultimo non \u00e8 altri che il collezionista, il quale rapisce donne giovani e molto belle per collezionarle. Kate si sveglia in una stanza ricavata da una caverna nascosta nel bosco. Quando fa per chiedere aiuto, scopre di non essere l'unica ragazza rapita; molte altre sono prigioniere nella caverna e usate come oggetti da collezione, tra queste anche la nipote di Alex. Kate, una donna molto determinata, coraggiosa e praticante di kick boxing, non si perde d'animo e riesce a scappare. Dopo essere stata in coma per giorni, si sveglia e accetta di aiutare Alex nell'indagine.\nUna serie di indizi porta Cross ad una sconcertante scoperta: dopo un confronto calligrafico, il maniaco si rivela essere il detective Nick Ruskin che rapiva le ragazze con l'aiuto di un complice, il dr. William Rudolph. Alex cerca immediatamente di avvisare telefonicamente Kate dell'imminente pericolo a cui sta andando incontro, ma proprio in quel momento, il detective Ruskin, sempre sotto false spoglie, si reca a far visita a Kate, ignara della sua doppia identit\u00e0 facendolo entrare in casa. Senza farsi notare, Ruskin trancia il filo del telefono impedendo cos\u00ec ad Alex di avvertirla e agire indisturbato. Poco dopo, Kate scopre le reali intenzioni del detective che tenta di violentarla e dopo una breve colluttazione, la dottoressa riesce a legarlo ad un elettrodomestico della cucina con delle manette ma Ruskin riesce in qualche modo a ferirla ad un braccio con un coltello trovato per terra e nel tentativo di liberarsi delle manette, stacca volontariamente il tubo del gas collegato all'elettrodomestico minacciandola di far saltare in aria la casa con un accendino ma fortunatamente sopraggiunge Alex che lo intima a non compiere l'insano gesto puntandogli la pistola addosso ma che poi si vede costretto a posarla sul ripiano della cucina per non rischiare la sua incolumit\u00e0 e quella della ragazza. \nOrmai fuori di s\u00e9, il detective si appresta ad azionare l'accendino ma Alex, con un ingegnoso stratagemma, riprende in mano la pistola avvicinandola ad un contenitore di latte posto l\u00ec accanto su cui appoggia il foro di uscita della pistola e fa partire il colpo. In questo modo, la polvere da sparo contenuta nella pallottola si bagna a contatto col latte, impedendo cos\u00ec l'innesco ed evitando l'esplosione, col serial killer che viene colpito mortalmente e con Kate che viene tratta in salvo.\nDistribuzione.\nIl film \u00e8 stato distribuito nelle sale italiane a partire dal 13 febbraio 1998.\nEdizione italiana.\nIl doppiaggio venne effettuato presso la SEFIT-CDC e curato da Manlio De Angelis.\nIncassi.\nLa pellicola ha incassato circa 60,5 milioni di dollari."}
{"id": "233075", "revid": "767487", "url": "https://it.wikipedia.org/wiki?curid=233075", "title": "Il commediante (film 1934)", "text": "Il commediante (\"The Great Flirtation\") \u00e8 un film del 1934 diretto da Ralph Murphy."}
{"id": "233079", "revid": "438678", "url": "https://it.wikipedia.org/wiki?curid=233079", "title": "Il commediante (film 1995)", "text": "Il commediante (\"Funny Bones\") \u00e8 un film del 1995 diretto da Peter Chelsom."}
{"id": "233080", "revid": "767487", "url": "https://it.wikipedia.org/wiki?curid=233080", "title": "Il complice segreto (film 1953)", "text": "Il complice segreto (\"The Lone Hand\") \u00e8 un film del 1953 diretto da George Sherman."}
{"id": "233084", "revid": "438678", "url": "https://it.wikipedia.org/wiki?curid=233084", "title": "Il complice segreto (film 1961)", "text": "Il complice segreto (\"The Secret Partner\") \u00e8 un film del 1961 diretto da Basil Dearden."}
{"id": "233085", "revid": "438678", "url": "https://it.wikipedia.org/wiki?curid=233085", "title": "Il confessionale (film 1995)", "text": "Il confessionale (\"Le confessionnal\") \u00e8 un film del 1995 diretto da Robert Lepage.\n\u00c8 stato presentato nella Quinzaine des R\u00e9alisateurs al 48\u00ba Festival di Cannes.\nTrama.\nNel 1952 la citt\u00e0 di Queb\u00e9c \u00e8 in subbuglio per un evento che coinvolge tutti gli abitanti: l'arrivo di Alfred Hitchcock, che intende girare il film \"Io confesso\". Nella stessa chiesa parrocchiale dove \u00e8 piazzato il set, Rachel, giovanissima cameriera del curato, concepisce un figlio, del cui padre non riveler\u00e0 mai il nome se non nel segreto confessionale.\nIl bambino, Marc, viene adottato dalla sorella di Rachel dopo che la madre, a poche settimane dal parto, si suicida. Nel 1989 Marc parte alla ricerca del proprio padre assieme al cugino Pierre."}
{"id": "233087", "revid": "767487", "url": "https://it.wikipedia.org/wiki?curid=233087", "title": "Il conte di Montecristo (film 1929)", "text": "Il conte di Montecristo \u00e8 un film del 1929 diretto da Henri Fescourt. Il film, lungo 223 minuti, venne diviso in due episodi.\nProduzione.\nIl film fu prodotto dalla Les Grands Films Europ\u00e9ens e Les Films Louis Nalpas\nDistribuzione.\nDistribuito dalla Terra - United Artists e uscito in Francia in 2 parti separate, rispettivamente il 25 ottobre e il 1\u00ba novembre 1929. La pellicola del film esiste in una copia positiva a 35\u00a0mm e in collezioni private (da positivi Path\u00e9scope 9.5\u00a0mm). La versione distribuita in Cecoslovacchia \u00e8 stata restaurata nel 1994 dagli Archivi Cinematografici Cechi. La francese ZZ Productions ha curato un restauro per ARTE (Tv).\nDate di uscita.\nIMDb e Silent Era DVD\nAlias"}
{"id": "233088", "revid": "767487", "url": "https://it.wikipedia.org/wiki?curid=233088", "title": "Il conte di Montecristo (film 1961)", "text": "Il conte di Montecristo (\"Le Comte de Monte-Cristo\") \u00e8 un film del 1961 diretto da Claude Autant-Lara.\nTrama.\nDeciso a vendicarsi per l'ingiusta carcerazione dovuta ad una lettera anonima, Edmond torna a Parigi presentandosi come il ricco Conte di Montecristo ed entra nella vita degli autori della lettera portandoli alla rovina ma anche salvando altri innocenti."}
{"id": "233089", "revid": "7336", "url": "https://it.wikipedia.org/wiki?curid=233089", "title": "Movimento femminista", "text": ""}
{"id": "233090", "revid": "767487", "url": "https://it.wikipedia.org/wiki?curid=233090", "title": "Il conte Ugolino (film 1908)", "text": "Il conte Ugolino \u00e8 un cortometraggio del 1908 diretto da Giuseppe de Liguoro. \u00c8 la trasposizione cinematografica della vita del conte Ugolino Della Gherardesca citato nel canto XXXIII dell\"'Inferno\" di Dante Alighieri.\nTrama.\nIl conte Ugolino si trova nella zona Cocito dell'Inferno per la sua colpa di tradimento contro il prete Ruggieri degli Ubaldini. Il conte \u00e8 immerso fino al collo in un lago di ghiaccio insieme all'altro che \u00e8 costretto, impotente, a farsi addentare il cranio dal suo nemico. Ugolino, interrogato da Dante Alighieri in presenza di Virgilio, racconta la sua storia, specialmente la parte pi\u00f9 triste e finale. Ruggieri degli Ubaldini, dopo che la fiducia del suo amico era venuta meno, a sua volta tradisce Ugolino facendolo rinchiudere in una torre senza porte (chiamata \"Torre della Fame\") lasciandolo a morire di fame e stenti assieme ai suoi figli."}
{"id": "233092", "revid": "767487", "url": "https://it.wikipedia.org/wiki?curid=233092", "title": "Il conte Ugolino (film 1949)", "text": "Il conte Ugolino \u00e8 un film del 1949, diretto dal regista Riccardo Freda.\nTrama.\nUgolino della Gherardesca, gentiluomo di carattere ma anche propenso ad avventure sentimentali, \u00e8 inviso alle altre potenti famiglie pisane. Il cardinal Ruggieri, che si finge suo amico, ordisce un complotto contro di lui: ritenuto responsabile della disfatta della Meloria contro la Repubblica di Genova, Ugolino viene murato vivo assieme ai suoi figli maschi. Nonostante sia riuscita a smascherare il complotto, la figlia non riesce ad evitare il raccapricciante destino dei suoi congiunti.\nIl personaggio originale.\nIl conte Ugolino della Gherardesca \u00e8 un personaggio realmente esistito in Toscana nel XIII secolo. Fu un valente soldato, tuttavia presto si scontr\u00f2 con il potere corrotto di Papa Bonifacio VIII e del suo Arcivescovo Ruggieri degli Ubaldini. Dante Alighieri nel suo viaggio all'Inferno della Divina Commedia lo scorge assieme al poeta Virgilio nell'Antenora. Questa \u00e8 una delle zone pi\u00f9 oscure e profonde dell'Inferno, situata nel Lago Cocito dove \u00e8 conficcato il corpo del demone Lucifero. Secondo le leggi del contrappasso di Dante, Ugolino si macchi\u00f2 di tradimento non seguendo gli ordini del pontefice, nonch\u00e9 schierandosi apertamente ad un partito ostile a quello di Dante e successivamente fu tradito dall'amico Ruggieri. Per questo anche l'arcivescovo \u00e8 collocato nella stessa buca nel ghiaccio con il suo nemico che gli scortica incessantemente il capo con i denti. La scena \u00e8 agghiacciante e Dante chiede al conte di raccontargli la sua storia. Ugolino inizia a ripercorrere i suoi compiti giovanili e successivamente passa alla narrazione del suo tradimento e segregazione nella Torre della Muda (o Torre della Fame). Anche i suoi figli e i nipoti furono rinchiusi con lui nel piano pi\u00f9 alto della roccaforte. Inizialmente i prigionieri venivano nutriti, quando un giorno l'arcivescovo ordin\u00f2 che loro dovessero morire di fame. Ugolino e i giovani soffrivano terribilmente la fame finch\u00e9 non iniziarono ad avere delle visioni. A poco a poco tutti i bambini morirono di fame, supplicando il padre di nutrirli in qualche modo, anche con carne umana. Il padre, rimase fermo e immobile per tutto il tempo, mordendosi di rabbia e di fame i pollici, finch\u00e9 non per\u00ec l'ultimo ragazzo; allora scoppi\u00f2 in grida disumane invocando i suoi figli esanimi. Successivamente ebbe un'altra visione in cui mangiava i cadaveri dei pargoli. Probabilmente fece ci\u00f2 per cercare di sopravvivere qualche altra settimana. Finita la storia, Ugolino torna ad azzannare ancora pi\u00f9 ferocemente la testa maciullata dell'arcivescovo."}
{"id": "233094", "revid": "767487", "url": "https://it.wikipedia.org/wiki?curid=233094", "title": "Il contrabbandiere (film 1916)", "text": "Il contrabbandiere (\"The Smugglers\") \u00e8 un film muto del 1916 diretto da Sidney Olcott.\nTrama.\nDurante la luna di miele a Parigi, John Battleby Watts si convince a comperare un costoso gioiello per la sua giovane e capricciosa sposina. Ma il gioielliere si rifiuta di accettare l'assegno da 20.000 dollari con cui Watts vuole pagare il collier scelto. Mentre si avvia verso la banca dove vuole farsi accreditare il denaro che gli serve, vede un negozietto specializzato in imitazioni: convinto che la moglie non saprebbe distinguere un gioiello vero da uno falso, decide di comperare la copia. Poi, per\u00f2, si pente e ritorna a comperare anche l'articolo genuino. Sulla strada dell'hotel, incontra Sally Atkins, una ballerinetta alla quale regala uno dei due gioielli: lui pensa di averle dato quello falso. In verit\u00e0, la ragazza si \u00e8 presa quello autentico.\nProduzione.\nIl film fu prodotto dalla Famous Players Film Company, la futura Paramount.\nDistribuzione.\nIl copyright del film, richiesto dalla Famous Players Film Co., fu registrato il 6 luglio 1916 con il numero LU8638. Lo stesso giorno, usc\u00ec nelle sale statunitensi distribuito dalla Famous Players-Lasky Corporation (Paramount Pictures)."}
{"id": "233096", "revid": "438678", "url": "https://it.wikipedia.org/wiki?curid=233096", "title": "Il contrabbandiere (film 1958)", "text": "Il contrabbandiere (\"Thunder Road\") \u00e8 un film del 1958 diretto da Arthur Ripley. Nato da un'idea di Robert Mitchum che ne firma il soggetto, il film fu anche prodotto e interpretato dal famoso attore.\nProduzione.\nMusica.\nOltre alle musiche di Jack Marshall, nella colonna sonora compaiono due canzoni, ambedue composte da Robert Mitchum, e una danza spagnola di Enrique Granados.\nDistribuzione.\nDistribuito dalla United Artists, il film usc\u00ec nelle sale cinematografiche USA il 10 maggio 1958 con il titolo originale \"Thunder Road\"."}
{"id": "233099", "revid": "767487", "url": "https://it.wikipedia.org/wiki?curid=233099", "title": "Il corsaro (film 1924)", "text": "Il corsaro \u00e8 un film italiano del 1924, diretto dal regista Augusto Genina e dal coregista Carmine Gallone.\nIl soggetto del film, prodotto dagli \"Artisti italiani associati\", \u00e8 stato tratto dal romanzo \"I fuggiaschi\", di Ferdinando Paolieri."}
{"id": "233102", "revid": "767487", "url": "https://it.wikipedia.org/wiki?curid=233102", "title": "Il corsaro (film 1952)", "text": "Il corsaro (\"Captain Pirate\") \u00e8 un film del 1952 diretto da Ralph Murphy. \u00c8 il seguito de \"Le avventure di Capitan Blood\" del 1950."}
{"id": "233104", "revid": "438678", "url": "https://it.wikipedia.org/wiki?curid=233104", "title": "Il corsaro nero (film 1921)", "text": "Il corsaro nero \u00e8 un film del 1921, diretto dal regista Vitale Di Stefano che componeva un ciclo di 5 pellicole tratte dalla serie \"I corsari delle Antille\" scritta da Emilio Salgari.\nTrama.\nA met\u00e0 del XVII secolo, Emilio, signore di Valperta e Ventimiglia, dopo aver invano combattuto contro gli Spagnoli in Europa raggiunge i Caraibi alla ricerca del perfido Van Gould, un fiammingo uccisore a tradimento di suo fratello Enrico, e per questo premiato con il governatorato di Maracaibo. Dopo numerose peripezie, Emilio, attorniato dai seguaci che ha nel frattempo raccolto, assalta un galeone su cui viaggia la bionda Honorata. I due si innamorano. Segue l'assalto alla fortezza spagnola che viene conquistata. Ma poi Emilio scopre che Honorata \u00e8 in realt\u00e0 la figlia dell'odiato Van Gould e piangendo la abbandona in una scialuppa.\nProduzione.\n\"Il Corsaro Nero\", tratto dall'omonimo romanzo salgariano, fu il primo film di una serie prodotta dalla \"Rosa Film\", a sua volta basata sul ciclo avventuroso \"I corsari delle Antille\" composto da 5 romanzi. Si tratt\u00f2 della prima trasposizione cinematografica mai realizzata di un'opera dello scrittore veronese, che da allora conobbe una grande fortuna sugli schermi. In questa occasione la direzione del ciclo venne affidata a Vitale De Stefano, che aveva esordito con compagnie teatrali dialettali piemontesi, per poi passare nel fiorente ambiente della cinematografia torinese negli anni precedenti la guerra. Dopo aver lavorato con la \"Itala Film\", la \"Savoia Film\" e la \"Ambrosio\", era arrivato alla notoriet\u00e0 con l'interpretazione di Massinissa nel \"Cabiria\" del 1914. Anche in questa occasione fu interprete, oltrech\u00e9 regista.\nLa \"Rosa Film\" era un'azienda di produzione cinematografica fondata a Milano nel 1916 da Alfredo de Rosa, nata proprio, con gli auspici dei figli di Salgari, per portare sugli schermi i racconti avventurosi ideati dalla fantasia dello scrittore. Tuttavia, solo nel 1920 gli ambiziosi progetti iniziali dell'azienda si tradussero nell'acquisizione del Parco Gorla, dove vennero costruiti alcuni \"set\" e fu solo in quell'anno che si dette il via alla lavorazione del primo film del ciclo, \"Il Corsaro nero\" per l'appunto.\nNell'aprile 1921 una promozione della \"Rosa Film\" dava come ultimato l'intero ciclo basato sui 5 romanzi. Nello stesso periodo, per\u00f2, si aggravava per la cinematografia italiana la crisi che per tutti gli anni 20 ne avrebbe compromesso l'esistenza, rendendo vani gli appelli alla \u00abnecessit\u00e0 di riconquista nei mercati stranieri, essendo passato il tempo in cui il solo fatto di essere italiana era sufficiente a valorizzare la merce\u00bb. Neppure la costituzione, avvenuta nel gennaio 1919, dell'U.C.I., pot\u00e9 arrestarne la decadenza ed, anzi, forse l'aggrav\u00f2.\nLe riprese delle 5 pellicole che costituirono la serie salgariana della \"Rosa Film\" (oltre al \"Corsaro Nero\", \"Jolanda, la figlia del Corsaro Nero\", \"Il figlio del Corsaro rosso\", \"La Regina dei Caraibi\" ed infine \"Gli ultimi filibustieri\") furono effettuate per lunghi periodi in Sicilia ed in Spagna, con un considerevole impegno finanziario. La serie di film venne presentata tutta insieme nel settembre - ottobre 1921 al visto della censura, e queste furono le ultime pellicole ad essere prodotte dall'impresa milanese che in seguito, come tante altre aziende italiane del settore, cess\u00f2 l'attivit\u00e0, nonostante che, ancora nella prima met\u00e0 del 1921, si parlasse di una sua collaborazione con la \"\u00c9clair\" e dell'apertura di una filiale a Parigi.\nAccoglienza.\nSono scarse le notizie sulla diffusione di questo primo film del ciclo salgariano, la cui distribuzione era stata affidata alla milanese \"Felix Film\" e che, in generale, non riscosse apprezzamenti. Solo nel 1923 comparve una recensione non particolarmente benevola della pellicola, definita \u00abun tentativo mancato di riduzione cinematografica [che] richiedeva impiego di mezzi e masse pi\u00f9 grandi e particolari pi\u00f9 curati per non incorrere nel ridicolo. Sono forse verosimili battaglie navali svolte a due passi dalla costa che si svela ricca di abitazioni e non certo selvaggia come quella di Maracaibo ?\u00bb.\nNessuna delle 5 pellicole del ciclo salgariano della \"Rosa Film\" risulta oggi reperibile: \"Il Corsaro Nero\", \u00e8 quindi considerato un film perduto."}
{"id": "233106", "revid": "438678", "url": "https://it.wikipedia.org/wiki?curid=233106", "title": "Il corsaro nero (film 1937)", "text": "Il Corsaro Nero \u00e8 un film del 1937, diretto dal regista Amleto Palermi.\nCome protagonista del film la produzione, d'accordo con il regista sceglie Ciro Verratti, pluricampione di fioretto, sia mondiale che olimpico, sua compagna Ada Biagini, anche lei campionessa di scherma.\nSi tratta del primo film in assoluto girato all'isola d'Ischia.\n La \"location\" era S.Angelo D'Ischia e il grande scoglio di fronte al porto era, nell'immaginazione del regista, un'isola selvaggia dei caraibi.\nTrama.\nTratto dal libro omonimo di Salgari, racconta la storia della figlia adottiva del Governatore di Maracaibo, rapita dal Corsaro Nero, deciso a vendicare la morte del fratello il Corsaro Rosso, vittima del governatore. Il rapimento si trasformer\u00e0 in una storia d'amore a lieto fine.\nCritica.\nNel fascicolo di Cinema del 10 dicembre 1936 \" In questi anni il cinema d'avventura tra noi era rimasto un po' in sottordine, roba per seconde e terze visioni. Tornare oggi, come s'\u00e8 fatto, in grande stile, a quel genere trascurato \u00e8 segno di un pi\u00f9 maturo senso del cinematografo. Segno di aver superato le pigre abitudini e le arrugginite posizioni drammatiche e comiche d'esito certo (o presunto tale). Due degli interpreti principali sono stati scelti tra i migliori rappresentanti della nostra giovinezza sportiva: Ciro Verratti il campione della scherma e Ada Biagini detentrice anch'ella di primati nella scherma e nel nuoto.\""}
{"id": "233108", "revid": "438678", "url": "https://it.wikipedia.org/wiki?curid=233108", "title": "Il corsaro nero (film 1971)", "text": "Il corsaro nero \u00e8 un film del 1971 diretto da Lorenzo Gicca Palli.\nTrama.\nIl capitano Blackie, pirata britannico, vorrebbe assaltare la nave che porta l'oro dalle colonie spagnole alla madrepatria iberica. Ma non \u00e8 l'unico; altri pirati infatti perseguono lo stesso intento. Quando per\u00f2 si scopre che la nave non contiene l'oro, ma trasporta la moglie del vicer\u00e9 della colonia, Blackie decide di rapirla al fine di chiedere un forte riscatto. Anche Skull per\u00f2 vorrebbe la donna per avere l'oro; ecco che quindi si allea con i pirati rivali di Blackie.\nProduzione.\nIn questo film Terence Hill \u00e8 l'interprete principale, mentre a Bud Spencer \u00e8 riservata una parte minore in un ruolo da cattivo. La pellicola usc\u00ec nelle sale cinematografiche il 12 marzo 1971."}
{"id": "233110", "revid": "438678", "url": "https://it.wikipedia.org/wiki?curid=233110", "title": "Il Corsaro Nero (film 1976)", "text": "Il Corsaro Nero \u00e8 un film del 1976 diretto da Sergio Sollima.\n\u00c8 tratto da due romanzi di Emilio Salgari: \"Il Corsaro Nero\" e \"La regina dei Caraibi\".\nTrama.\nIl conte Emilio di Roccabruna, signore di Ventimiglia e di Valpenta, \u00e8 un gentiluomo italiano, che lotta con i filibustieri della Tortuga sotto lo pseudonimo di \"Corsaro Nero\"; si \u00e8 unito alla Filibusta per sete di vendetta nei confronti del duca di Wan Guld, un fiammingo al soldo degli spagnoli, che ne ha ucciso con l'inganno i genitori. Nelle sue imprese, lo seguono i due fratelli minori, il Corsaro Rosso e il Corsaro Verde.\nNelle primissime fasi della storia, Wan Guld, fido servitore del Re di Spagna, si reca a Maracaibo per ricevere la carica di governatore. I fratelli di Emilio muovono senza indugio sulla citt\u00e0, per affrontarlo; i due si introducono ad una festa e sfidano pubblicamente il duca che per\u00f2 li uccide a tradimento. Il Corsaro Nero, rimasto solo nella sua lotta, stringe un solenne patto col Diavolo, al quale giura di sterminare Wan Guld e tutta la sua famiglia, proprio come il duca ha fatto con i suoi familiari.\nNella vita di Emilio, per\u00f2, sta per entrare l'amore: a margine di un abbordaggio ad un galeone spagnolo, il Corsaro fa prigioniera la bellissima nobildonna europea Honorata Willerman. Emilio, non esita a riscattarla al mercato degli schiavi della Tortuga, con lo scopo di lasciarla in libert\u00e0. Honorata, per\u00f2, si \u00e8 innamorata dei modi cortesi del conte-Corsaro, peraltro da lui ricambiata; decide, cos\u00ec, di seguire il Corsaro Nero nelle sue avventure in mare.\nAlla Tortuga, intanto, \u00e8 arrivato un tale Morgan, un corsaro britannico alle prime armi, che nessuno pare tenere in debita considerazione proprio per la sua giovane et\u00e0; in realt\u00e0, il giovanotto inglese ha scoperto che nel porto di Maracaibo \u00e8 appena arrivato un carico di preziosi facenti parte del ricco tesoro di un Emiro esule. Allora, i filibustieri, capeggiati dall'Olonese, decidono di attaccare Maracaibo per far loro il tesoro.\nIl Corsaro Nero, per\u00f2, ha altri piani: vuole penetrare da solo a Maracaibo, per potersi trovare finalmente faccia a faccia con Wan Guld. Il modo glielo procura proprio Morgan: a cambio dell'assunzione come luogotenente del Corsaro, gli offre un prigioniero, un tale Jos\u00e9, che \u00e8 stato per anni al servizio del duca ed \u00e8 pronto a tradirlo. Proprio Jos\u00e9, per\u00f2, una volta a bordo della nave, riconosce Honorata come la figlia di Wan Guld, smascherandola candidamente dinanzi a tutti. A questo punto, il Corsaro Nero, si vede costretto a rispettare il suo patto col Diavolo e a darle la morte, affidandone le sorti al mare: Honorata \u00e8 fatta salire su di una scialuppa e lasciata alla deriva.\nPi\u00f9 cupo che mai, il Corsaro continua le sue avventure e sbarca a Maracaibo. La citt\u00e0 \u00e8 sotto attacco da parte dell'Olonese e i suoi filibustieri; Wan Guld non esita a darsi alla fuga. Il piano del Corsaro Nero, cos\u00ec, fallisce: Emilio \u00e8, anzi, prima braccato dagli spagnoli, poi ferito e condotto in catene proprio sul galeone di Wan Guld. In maniera piuttosto rocambolesca, riesce comunque a fuggire e far perdere le sue tracce in mare: il Corsaro \u00e8 deciso a raggiungere la sua nave per ingaggiare un'ultima battaglia navale con l'odiato duca.\nCruciale, a questo punto, \u00e8 il suo neo-luogotenente Morgan: dopo aver conquistato con grande astuzia il tesoro dell'Emiro, il pirata inglese d\u00e0 vita ad un ingegnoso arrembaggio al galeone di Wan Guld, che si rivela micidiale. Finalmente, il Corsaro Nero e il duca possono incrociare le lame. Emilio, gran spadaccino, disarma per due volte il suo avversario, ma non riesce ad ucciderlo: sono le anime dei suoi due fratelli a impedirglielo, per evitare che, in conseguenza del patto diabolico stipulato con Satana, la sua anima venga dannata. Il duca, allora, approfitta della situazione per buttare una torcia nella santabarbara del galeone, facendolo esplodere. Il Corsaro \u00e8 lesto a saltare in mare e a guadagnare il largo a bordo di una zattera con qualche fido superstite.\nIn bal\u00eca della corrente, Emilio e i suoi approdano sulle coste abitate da indigeni. Qui ritrovano Honorata viva e assistita dagli abitanti locali. Il Corsaro Nero decide di abbandonare la pirateria e parte assieme alla sua amata su una barca a vela, pronto a iniziare una nuova vita.\nColonna sonora.\nLa colonna sonora \u00e8 dei fratelli Guido e Maurizio De Angelis, e da loro pubblicata in singolo ed LP con il nome I Charango.\nDistribuzione.\nIl film raggiunse le sale cinematografiche italiane il 22 dicembre 1976, distribuito dalla Cineriz.\nAccoglienza.\nLa pellicola ebbe molto successo tra il pubblico (dovuto anche all'enorme successo avuto nei mesi precedenti dallo sceneggiato televisivo \"Sandokan\" sempre diretto da Sergio Sollima, di cui \"Il corsaro nero\" riprendeva l'ispirazione, ossia i romanzi di Emilio Salgari, ambientazioni, tematiche e molti degli attori, tra cui i protagonisti Kabir Bedi e Carole Andr\u00e9), tanto da risultare il 10\u00b0 miglior incasso cinematografico in Italia della stagione 1976-77."}
{"id": "233112", "revid": "580", "url": "https://it.wikipedia.org/wiki?curid=233112", "title": "Linguaggio regolare", "text": "In informatica teorica un linguaggio regolare \u00e8 un linguaggio formale, ossia costituito da un insieme di stringhe costruite con un alfabeto finito, che \u00e8 descritto da un'espressione regolare, generato da una grammatica generativa regolare (o di tipo 3, secondo la gerarchia di Chomsky) o accettato da un automa a stati finiti (automa a stati finiti deterministico o automa a stati finiti non deterministico).\nLinguaggi regolari basati su un alfabeto.\nL'insieme dei linguaggi regolari basati su un alfabeto formula_1 \u00e8 definito ricorsivamente come segue:\nTutti i linguaggi finiti sono regolari. Un altro tipico esempio include il linguaggio che consiste di tutte le stringhe dell'alfabeto formula_12 e che contiene un numero pari di \"a\", o il linguaggio consistente di tutte le stringhe nella forma: zero o pi\u00f9 \"a\" seguite da zero o pi\u00f9 \"b\".\nPropriet\u00e0 di chiusura.\nI linguaggi regolari sono chiusi rispetto alle seguenti operazioni:\nProblemi legati ai linguaggi regolari.\nNella gerarchia di Chomsky i linguaggi regolari corrispondono ai linguaggi generati da grammatiche di tipo 3. \u00c8 possibile stabilire se un linguaggio \u00e8 regolare o meno utilizzando il teorema di Myhill-Nerode. \u00c8 invece possibile dimostrare che un linguaggio non \u00e8 regolare utilizzando il pumping lemma per i linguaggi regolari.\nDati due linguaggi regolari formula_20 ed formula_21 \u00e8 possibile verificare l'inclusione formula_22 utilizzando le propriet\u00e0 di chiusura. Per questo motivo \u00e8 possibile stabilire se due linguaggi regolari sono equivalenti.\nApproccio algebrico.\nCi sono due approcci algebrici puri per definire i linguaggi regolari. Se formula_1 \u00e8 un alfabeto finito e formula_24 denota il monoide libero su formula_1 consistente di tutte le stringhe su formula_1, formula_27 \u00e8 un omomorfismo di monoide dove formula_28 \u00e8 un monoide \"finito\", e formula_29 \u00e8 un sottoinsieme di formula_28, dove la funzione inversa formula_31 \u00e8 regolare. Ogni linguaggio regolare si presenta in questa forma.\nSe formula_32 \u00e8 un sottoinsieme di formula_24, si pu\u00f2 definire una relazione di equivalenza formula_34 in formula_24 come segue: formula_36 \u00e8 definita\nIl linguaggio formula_32 \u00e8 regolare se e solo se il numero di classi equivalenti di formula_34 \u00e8 finito; in questo caso, questo numero \u00e8 uguale al numero degli stati del minimo automa a stati finiti deterministico che accetti formula_32."}
{"id": "233113", "revid": "438678", "url": "https://it.wikipedia.org/wiki?curid=233113", "title": "Il corvo (film 1943)", "text": "Il corvo (\"Le Corbeau\") \u00e8 un film del 1943 diretto da Henri-Georges Clouzot.\nLa produzione fu assai problematica, sia a causa del contesto storico in cui si svolsero le riprese (durante la seconda guerra mondiale), sia per complicazioni di natura economica, ideologica e politica. Infatti, sebbene la produzione risultasse francese, il film fu finanziato dalla Continental Films, uno studio cinematografico attivo durante il Terzo Reich, ma con sede in Francia.\nIl film fu oggetto di numerose accuse soprattutto dalla stampa comunista attiva nei sobborghi francesi, che percepiva l'opera di Clouzot come il colpo di grazia finale inferto al popolo francese dal regime nazista. \u00c8 a causa di queste controversie ideologiche che al regista Clouzot fu chiesto di ottemperare a un divieto mossogli dal governo, che lo costringeva a non lavorare pi\u00f9 nell'industria cinematografica francese. Ma il divieto colp\u00ec anche il film, che fu censurato nel paese sino al 1947, quando il divieto fu rimosso.\nTrama.\nNella tranquilla localit\u00e0 francese di Saint-Robin, la quiete viene turbata da un anonimo che si firma il \"corvo\" (le \"corbeau\"), il quale inizia a scrivere lettere minatorie a varie personalit\u00e0 note del posto. La prima vittima dell'anonimo delatore \u00e8 il Dr. R\u00e9my Germain, un ginecologo che viene accusato di avere una relazione nascosta con Laura Vorzet, la giovane moglie dell'anziano primario Dr. Vorzet, psichiatra della struttura ospedaliera della citt\u00e0. Oltre che della supposta relazione con Laura, il \"Corvo\" nelle successive lettere accusa Germain di praticare anche aborti illegali, che egli eseguirebbe a scopo di lucro.\nMolti altri abitanti di Saint-Robin iniziano a ricevere lettere dal \"Corvo\" e la situazione diventa drammatica quando il giovane paziente Fran\u00e7ois - in cura nell'ospedale di Vorzet - riceve una lettera in cui viene informato che le sue condizioni di salute sono gravi al punto da non avere speranza di sopravvivenza. Sconvolto per la rivelazione, Fran\u00e7ois si uccide tagliandosi la gola con un rasoio. Per il suicidio, che la polizia locale considera invece un omicidio premeditato nascosto con abile tecnica, viene arrestata Marie Corbin, infermiera della clinica. Anche dopo l'arresto della donna, per\u00f2, le lettere continueranno ad arrivare. Sar\u00e0 il dottor Germain a scoprire infine chi si nasconde dietro la firma del \"Corvo\".\nSceneggiatura.\nLa sceneggiatura di Henri Chavance non ha come soggetto una storia originale, ma prende ispirazione da alcuni fatti realmente accaduti nel 1917 nella cittadina francese di Tulle. Nel caso in questione per\u00f2, l'anonimo scrittore si firmava \"L'\u0153il de Tigre\" e denunciava nelle sue lettere clamorose operazioni finanziarie nascoste dalla giunta comunale e altri misteriosi affari conclusi da vari imprenditori e uomini d'affari del posto.\nDurante la pre-produzione, la sceneggiatura originale di Chevance fu oggetto di numerose revisioni e riscritture da parte di Clouzot. Al termine dell'elaborazione della scenggiatura, il regista aveva infatti riscritto quasi ogni parte, lasciando solamente i punti cruciali e pi\u00f9 complessi analizzati da Chavance.\nAnche durante la lavorazione, Clouzot continu\u00f2 a rivedere alcune parti \"critiche\" e modific\u00f2 molti dialoghi e altrettante scene.\nRemake.\nNel 1951 la 20th Century Fox decise di produrre un remake dal titolo \"La penna rossa\". Alla sceneggiatura lavor\u00f2 Howard Koch, mentre a Otto Preminger furono affidate la regia e la produzione.\nIl film venne molto elogiato sia per la tecnica fotografica che per la colonna sonora, giudicate entrambe cupe e gotiche al punto giusto tali da rendere il film un capolavoro del genere."}
{"id": "233116", "revid": "345405", "url": "https://it.wikipedia.org/wiki?curid=233116", "title": "San Girolamo Emiliani", "text": ""}
{"id": "233118", "revid": "402232", "url": "https://it.wikipedia.org/wiki?curid=233118", "title": "Fabian Gottlieb von Bellingshausen", "text": "\u00c8 stato un ufficiale della marina imperiale russa e comandante della seconda spedizione russa che circumnavig\u00f2 il globo durante la quale raggiunse le coste dell'Antartide.\nBiografia.\nBellingshausen nacque sull'isola estone di Saaremaa, inizi\u00f2 la sua carriera in marina a soli 10 anni diplomandosi 8 anni dopo presso l'Accademia navale di Kron\u0161tadt.\nNel 1796 affront\u00f2 il suo primo viaggio per mare diretto in Inghilterra, nel 1797 entr\u00f2 nella flotta russa con il grado di guardiamarina.\nDal 1803 al 1806 prest\u00f2 servizio sulla nave \"Nade\u017eda\" e prese parte alla prima circumnavigazione russa del globo comandata da A. J. von Krusenstern (\"Ivan Kruzen\u0161tern\"). Dopo il viaggio venne promosso e comand\u00f2 diverse navi sia della flotta baltica sia della flotta del Mar Nero.\nLa spedizione.\nNel 1819 lo Zar Alessandro I autorizz\u00f2 una spedizione nei mari del Sud.\nLa spedizione era composta da due navi: la \"Vostok\", uno sloop-of-war da 900 tonnellate e 117 uomini di equipaggio e la \"Mirnyj\", un vascello da trasporto da 530 tonnellate comandato da Michail Petrovi\u010d Lazarev e con a bordo 72 uomini.\nNella terza settimana di luglio salparono alla volta di Portsmouth, Bellingshausen si incontr\u00f2 a Londra con il presidente della Royal Society, Sir Joseph Banks che 50 anni prima aveva navigato insieme a James Cook e forn\u00ec alla spedizione russa libri e cartine per la navigazione. Il 5 settembre del 1819 le navi lasciarono Portsmouth e alla fine dello stesso anno giunsero in vista della Georgia del Sud, da qui si diressero verso sud-est circumnavigando le isole Sandwich meridionali.\nIl 26 gennaio 1820 attravers\u00f2 il Circolo Polare Antartico, il primo attraversamento dopo quello di Cook del 1773, dai diari di bordo risulta che il giorno seguente arriv\u00f2 a 20 miglia dall'Antartide che avrebbe dovuto avvistare ma probabilmente scambi\u00f2 per un iceberg.\nIl 22 febbraio le due navi incontrarono una tempesta molto forte che dur\u00f2 incessantemente per tre giorni con forti nevicate e il ghiaccio che congelava le cime e la velatura impedendo la visibilit\u00e0, Bellingshausen decise quindi di fare rotta verso nord e l'11 aprile 1820 la Vostok entr\u00f2 nel porto di Sydney seguita otto giorni dopo dalla pi\u00f9 lenta Mirnyj. Dopo un mese le due navi salparono per una crociera esplorativa nei mari dell'Oceano Pacifico tornando a Sydney dove gli giunse la notizia che William Smith, capitano di una baleniera britannica aveva avvistato un gruppo di isole sul 67\u00ba parallelo che chiam\u00f2 isole Shetland Meridionali.\nLe due navi salparono l'11 novembre 1820 in direzione sud arrivando all'Isola Macquarie l'ultima settimana di novembre, le due navi oltrepassarono il Circolo Polare Antartico e il 21 gennaio avvistarono terra, un'isola che fu chiamata isola Pietro I, il 28 gennaio avvistarono nuovamente terra, questa volta fu chiamata costa Alessandro, (l'attuale Isola Alessandro I) connessa con la terraferma tramite la banchisa.\nBellingshausen si diresse poi verso nord e arriv\u00f2 a Rio de Janeiro in marzo. Il 4 agosto le due navi rientrarono a Kron\u0161tadt dopo due anni e 21 giorni di navigazione e con la perdita di tre uomini.\nLa Russia rimase indifferente alle scoperte fatte da Bellingshausen i cui scritti vennero pubblicato solo 10 anni dopo.\nL'interesse russo per il polo sud rinacque solo quando vi venne spedita una flotta di navi baleniere nel 1946 e con la costruzione della prima base scientifica sovietica in occasione dell'anno internazionale della geofisica (1957-58).\nBellingshausen rimase in marina per altri 30 anni, combatt\u00e9 nella guerra contro la Turchia del 1829. Nel 1839 divenne, come detto, governatore militare della citt\u00e0 di Kron\u0161tadt e nel 1843 raggiunse il grado di Ammiraglio.\nLuoghi.\nA Bellingshausen sono intitolati:\nControversie.\nLa contesa sul primo avvistamento del continente \u00e8 tuttora in corso. L'Inghilterra sostiene che fu il capitano Edward Bransfield, gli Stati Uniti sostengono che fu il cacciatore di foche Nathaniel Palmer mentre i russi insistono su Bellingshausen."}
{"id": "233119", "revid": "767487", "url": "https://it.wikipedia.org/wiki?curid=233119", "title": "Il delitto Matteotti (film 1956)", "text": "Il delitto Matteotti \u00e8 un film italiano del 1956, diretto dal regista Nelo Risi.\nTrama.\n\"Nel 1924 un grave fatto chiudeva oltre mezzo secolo di democrazia parlamentare italiana\". Cos\u00ec inizia la voce narrante del breve documentario che s'incentra sul grave delitto che segna l'inizio del Ventennio.\nImmagini d'archivio dell'epoca precedono la lettura dell'ultimo discorso del deputato socialista Matteotti, tenuto a Montecitorio il 30 maggio dello stesso anno.\nSegue il racconto dell'aggressione dei fascisti a bordo di una Lancia, filmata mentre corre per vie di campagna, e il dibattito scaturito in parlamento e nella cittadinanza dopo la diffusione della notizia del delitto.\nLa ricerca del corpo porta al ritrovamento, rinvenuto \"sfatto\" 67 giorni dopo l'uccisione.\nInfine \u00e8 raccontata la traslazione delle spoglie, quasi in segreto, a Fratta Polesine, citt\u00e0 natale dove verr\u00e0 sepolto, la cui popolazione \u00e8 ringraziata nei titoli di coda per la collaborazione."}
{"id": "233124", "revid": "125797781", "url": "https://it.wikipedia.org/wiki?curid=233124", "title": "Il delitto Matteotti (film 1973)", "text": "Il delitto Matteotti \u00e8 un film del 1973, diretto da\nFlorestano Vancini, basato sui fatti reali del delitto Matteotti e delle sue conseguenze.\nTrama.\nRoma, 30 maggio 1924, l'onorevole Giacomo Matteotti, segretario del Partito Socialista Unitario, in un appassionato intervento alla Camera dei deputati contesta la validit\u00e0 delle elezioni politiche tenutesi nell'aprile precedente, in cui il Partito Nazionale Fascista aveva ottenuto la maggioranza dei voti, sollevando interrogativi nella stampa e nel contempo preoccupazioni in seno al Governo Mussolini. Il futuro Duce infatti, temendo sollevazioni popolari, d\u00e0 ordine ad uno dei suoi sicari, Amerigo Dumini, di uccidere il deputato socialista, che viene sequestrato di fronte a casa il 10 giugno.\nLa famiglia ed i colleghi parlamentari, rappresentati dal deputato Modigliani, passati due giorni dalla scomparsa chiedono informazioni alle autorit\u00e0, ma il questore Bertini fornisce spiegazioni vaghe, rifiutandosi di aprire una formale indagine, riportando successivamente la notizia della visita al generale Emilio De Bono, comandante della Milizia ed in quel momento anche Capo della Polizia, al quale riferisce che sospetta di Dumini e della sua banda e che esiste un testimone oculare, ma che non ha elementi per agire in modo concreto.\nIl questore, rassicurato da De Bono, viene tuttavia informato che il testimone ha gi\u00e0 comunicato alla stampa il numero di targa dell'automobile e che questa, seppure non ancora ritrovata, \u00e8 stata identificata ed appartiene al garage presso il quale si serve abitualmente il quotidiano \"Corriere Italiano\", di cui \u00e8 direttore Filippo Filippelli; Mussolini, timoroso che i collegamenti tra Dumini, Filippelli, e Cesare Rossi, suo collaboratore della prima ora ed organizzatore della cosiddetta Ceka, una organizzazione segreta creata per colpire gli oppositori al regime, possano portare a lui comincia ad agire, dopo essere stato informato da De Bono delle reazioni dell'opinione pubblica.\nIl primo passo \u00e8 una dichiarazione alla Camera sulle ricerche gi\u00e0 iniziate per il ritrovamento dello scomparso, che tuttavia non convince l'opposizione, la quale sostiene che Mussolini deve rispondere personalmente della sorte di Matteotti, e, nonostante le divisioni al suo interno, programma un'astensione dai lavori parlamentari, delegittimando in questo modo le elezioni, astensione che viene tuttavia immediatamente neutralizzata dal Duce con la chiusura a tempo indeterminato della stessa. Parallelamente egli ordina l'arresto di Dumini, le dimissioni da Capo della Polizia di De Bono e l'allontanamento di Cesare Rossi, il quale, temendo di essere usato come capro espiatorio, minaccia Mussolini, ricordandogli di essere a conoscenza di tutto e di avere capito i suoi timori.\nNel frattempo viene ritrovata l'automobile utilizzata per il rapimento con al suo interno i segni evidenti di una lotta, probabilmente seguita da un omicidio, e finalmente viene aperta un'istruttoria, della quale viene incaricato il dottor Mauro Del Giudice, affiancato, per espresso volere del procuratore generale Crisafulli, da Umberto Tancredi, un giovane magistrato di cui \u00e8 immediatamente percepibile la natura fascista e di cui l'anziano giudice istruttore diffida; l'inchiesta \u00e8 avviata mentre in tutto il paese si fanno sentire le voci contrarie al regime tra le quali spicca quella di Piero Gobetti, un giovane giornalista torinese che, attirando le attenzioni di Mussolini, sar\u00e0 presto aggredito e morir\u00e0, e di Antonio Gramsci.\nL'inerzia delle opposizioni nel non appoggiare gli scioperi spontanei che si stanno verificando non \u00e8 minore di quella del Re, il quale temporeggia, mentre in carcere Filippelli accusa Dumini del rapimento di Matteotti. Dopo un breve periodo di latitanza Cesare Rossi si costituisce, comunicando a Del Giudice di avere scritto un memoriale in cui accusa apertamente Mussolini del delitto, mentre le opposizioni, senza i comunisti, progettano un futuro governo che nasca da una collaborazione tra socialisti e popolari e questo provoca le reazioni dei fascisti pi\u00f9 estremi.\nIl ritrovamento del cadavere di Matteotti, in condizioni che rendono impossibile l'accertamento delle cause della morte, rinnova lo sdegno popolare, ma il regime - ancora una volta - regge. Immediatamente dopo Mussolini si assume la responsabilit\u00e0 politica e morale (ma non penale) di quanto \u00e8 accaduto, chiedendo ed ottenendo dal Re la prerogativa di sciogliere la Camera ed, a seguito della pubblicazione del memoriale di Cesare Rossi, vengono soppresse le libert\u00e0 di stampa, schiudendo di fatto le porte alla dittatura \"che porter\u00e0 la Nazione allo sfacelo\" (come recita la voce fuori campo prima dei titoli di coda).\nManifesti e locandine.\nLa realizzazione dei manifesti per l'Italia fu affidata al pittore Mario De Berardinis."}
{"id": "233128", "revid": "767487", "url": "https://it.wikipedia.org/wiki?curid=233128", "title": "Il destino (film 1916)", "text": "Il destino \u00e8 un film muto italiano del 1916 diretto da Gustavo Serena."}
{"id": "233129", "revid": "438678", "url": "https://it.wikipedia.org/wiki?curid=233129", "title": "Il destino (film 1928)", "text": "Il destino (\"A Woman of Affairs\") \u00e8 un film del 1928, diretto da Clarence Brown. La sceneggiatura si basa su \"The Green Hat\", romanzo di Michael Arlen pubblicato a New York nel 1924.&lt;br&gt; \nNel 1930, il film ebbe una candidatura agli Oscar per la migliore sceneggiatura non originale di Bess Meredith.\nTrama.\nInnamorata di Neville Holderness, un giovane aristocratico, la bella ed elegante Diana Merrick si scontra per\u00f2 con l'opposizione del vecchio Holderness che proibisce al figlio di imparentarsi con una famiglia ritenuta non al loro livello. Diana cos\u00ec si sposa con David Furness, un amico di suo fratello, senza sapere per\u00f2 che l'uomo \u00e8 un ladro. Durante la loro luna di miele in Francia, David si uccide per sfuggire a un inevitabile arresto. Diana, allora, decide di rifondere le vittime delle ruberie del marito.\nQualche anno dopo, la donna ritorna in Inghilterra. Suo fratello \u00e8 diventato un alcolizzato cronico e con lui non c'\u00e8 pi\u00f9 niente da fare. In quanto a Neville, si \u00e8 sposato con un'altra. Cos\u00ec, anche se lui vorrebbe riprendere la loro relazione, lei lo allontana da s\u00e9.\nDiana, senza pi\u00f9 speranze, decide di suicidarsi: alla guida di una macchina, va a schiantarsi contro un albero, quello sotto il quale lei e Neville si erano scambiati in un tempo ormai lontano la promessa di amore eterno.\nProduzione.\nIl film fu prodotto con un budget stimato di 383.000 dollari dalla Metro-Goldwyn-Mayer (MGM) con la dizione: presents a Clarence Brown's Production. Le riprese durarono dal 27 luglio al 1\u00ba agosto 1928. Venne girato muto per essere in seguito sonorizzato con suoni ed effetti sonori, dotato di una colonna sonora di William Axt, che non venne accreditato.\nDistribuzione.\nIl copyright del film, richiesto dalla Metro-Goldwyn-Mayer Distributing Corp., fu registrato il 10 dicembre 1928 con il numero LP25980.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche degli Stati Uniti il 15 dicembre 1928. A fronte di un investimento stimato di 383.000 dollari, incass\u00f2 negli Stati Uniti 850.000 dollari e, nel resto del mondo, altri 520.000 dollari.\nCopie della pellicola sono conservate negli archivi della Turner Entertainment Company e in quelli dell'International Museum of Photography and Film at George Eastman House."}
{"id": "233133", "revid": "438678", "url": "https://it.wikipedia.org/wiki?curid=233133", "title": "Il destino (film 1976)", "text": "Il destino (\"Moko Dakhan\") \u00e8 un film del 1976, diretto dal regista Sega Coulibaly e interpretato da Fanta Berthe e Lamine Dolo. Considerato tra i pi\u00f9 significativi della cinematografia maliana degli anni settanta e ottanta, affronta temi sociali in stile realista.\nTrama.\nUna studentessa di un piccolo villaggio rimane incinta del suo insegnante, venuto dalla citt\u00e0, che ha l'abitudine di sedurre le sue allieve. Il padre incolpa dell'accaduto sia la ragazza sia la madre, accusata di essere responsabile del comportamento della figlia, e le caccia entrambe dal paese. Per sopravvivere madre e figlia sono costrette a prostituirsi in una vicina citt\u00e0."}
{"id": "233134", "revid": "438678", "url": "https://it.wikipedia.org/wiki?curid=233134", "title": "Il destino (film 1997)", "text": "Il destino \u00e8 un film del 1997 diretto da Yusuf Shahin.\n\u00c8 stato presentato in concorso al 50\u00ba Festival di Cannes, dove Shahin ha ricevuto il Premio del 50\u00ba anniversario per l'insieme della sua opera.\nTrama.\nA Cordova, nell'Andalusia araba del 1195, il califfo Al-Mans\u016br cerca di ammorbidire la furia degli integralisti che hanno tra i loro bersagli il filosofo e scienziato Muhammad ibn Rushd (1126-1198), noto in Occidente come Averro\u00e8, celebre commentatore di Aristotele e massimo esponente di quella cultura arabo-ispanica che fior\u00ec in Andalusia tra il VII e il XII secolo in pacifica coesistenza con la cultura cristiana ed ebraica. \u00c8 lui il perno di un film che, nel raccontare fatti e personaggi di 800 anni fa, adombra problemi, fanatismi e sanguinosi conflitti nel mondo arabo di oggi.\nTemi.\n\"Il Pensiero ha le ali, nessuno pu\u00f2 arrestare il suo volo\" con questa frase finale, il regista Shahin, sintetizza la chiave interpretativa dell'intera opera: la narrazione delle vicende di Averro\u00e8 mette in luce quella dialettica, storicamente determinata nel califfato del XII secolo, ma per certi versi, drammaticamente attuale, tra progresso scientifico, saggezza e quindi tolleranza da una parte; e il fanatismo fondamentalista religioso dall'altra, che, figlio dell'ignoranza, spesso diviene funzionale al potere politico costituito, come si evince pi\u00f9 volte in sottofondo, in modo vivido, in diverse scene, e simbolizzato dall'atto barbarico di bruciare libri, e di mettere al rogo quanti venivano accusati di empiet\u00e0.\nIl \"Destino\", quindi, \u00e8 un'opera psicologica, nel senso che \u00e8 in cerca di presentare una raffigurazione psicologica dei personaggi \"svuotati\", e quindi facilmente oggetto di indottrinamento e manipolazione da parte dei guerrieri asserviti al potere politico del califfato. L'epoca storica del califfato di Al-Andalus, nella Spagna meridionale, fu caratterizzata da una profonda integrazione tra religioni e quindi da un'inedita tolleranza e pluralismo. La scelta di mettere in scena, in primo piano, un pensatore come Averro\u00e8, serve per mostrare, ad un secondo livello, come la saggezza filosofica, il progresso scientifico, sono la sola strada percorribile, per superare le lacerazioni fondamentaliste, totalitarie, e guerrafondaie di ciascuna religione."}
{"id": "233135", "revid": "104265", "url": "https://it.wikipedia.org/wiki?curid=233135", "title": "Ferdinando I d'Austria", "text": "Biografia.\nPrimi anni.\nFerdinando I era il figlio maschio primogenito di Francesco I d'Austria e di Maria Teresa di Borbone-Napoli. Tra le sue sorelle ricordiamo la primogenita Maria Luisa d'Asburgo-Lorena, che spos\u00f2 Napoleone Bonaparte, Maria Leopoldina d'Asburgo-Lorena, imperatrice del Brasile, e un fratello Francesco Carlo d'Asburgo-Lorena, padre dell'imperatore d'Austria Francesco Giuseppe I.\nSin da giovane, Ferdinando ebbe una costituzione debole, soffrendo di epilessia, rachitismo ed idrocefalo, il che non gli consent\u00ec di avere un'educazione appropriata al ruolo che avrebbe un giorno dovuto ricoprire. I suoi studi favoriti furono l'araldica, lo studio delle tecnologie e l'agraria che prediligeva largamente.\nIl suo carattere, non sempre facile e peggiorato dal suo cattivo stato di salute che lo rendeva chiuso ed introverso, lo spinse spesso ad esprimersi in modo poco ortodosso: secondo lo storico Geoffrey Regan, una volta chiese al suo cuoco di cucinargli delle \"Marillenkn\u00f6del\" (dei particolari canederli dolci a base di albicocche) di cui andava particolarmente ghiotto, ma questi si scus\u00f2 in quanto le albicocche non erano disponibili perch\u00e9 fuori stagione. Ferdinando a quel punto disse \"Io sono l'imperatore e voglio i miei canederli!\" (in tedesco: \"Ich bin der Kaiser und ich will kn\u00f6del!\").\nNell'aprile del 1802 la sua educazione venne affidata al tutore Francesco Maria Carnea Steffaneo, il quale tent\u00f2 di avvicinarsi notevolmente alla personalit\u00e0 del bambino, acculturandolo con successo. La madre Maria Teresa non si cur\u00f2 mai eccessivamente del piccolo e fin\u00ec per relegarlo nelle mani di governanti e dame del suo seguito. La prima misura adottata dalla sua matrigna Maria Ludovica, poi, fu il licenziamento di gran parte degli insegnanti che seguivano Ferdinando ritenendo che essi fossero solo un'inutile spesa da sostenere nei confronti di una causa persa.\nAll'et\u00e0 di 15 anni, Ferdinando su proposta della matrigna ottenne come educatore il barone Joseph von Erberg, il quale contrariamente a quanto previsto lo educ\u00f2 invece all'indipendenza dalla madre, insegnandogli anche se tardivamente a leggere e a scrivere, oltre a cavalcare e danzare, introducendolo anche allo studio del pianoforte. Successivamente si accultur\u00f2 nelle arti militari, scientifiche e tecniche.\nErede al trono.\nMalgrado tutti gli evidenti difetti di cui era portatore, Ferdinando era pur sempre il figlio primogenito dell'imperatore d'Austria e questo lo poneva nelle condizioni di dover apprendere a utilizzare quegli strumenti che un giorno gli sarebbero serviti per governare.\nFerdinando venne ammesso al Consiglio di Stato solo a partire dal gennaio del 1830, ma venne perlopi\u00f9 escluso dalle decisioni di rilievo, relegato al mero ruolo di osservatore.\nIl 28 settembre 1830, infine, avvenne la sua incoronazione ufficiale a principe ereditario con la concessione del titolo di re d'Ungheria a Bratislava e anche questo fatto sollev\u00f2 ulteriori polemiche: questo infatti avrebbe significato la sua ascesa al trono alla morte del padre, circostanza che fu oggetto di dispute a causa della sua controversa personalit\u00e0. Come da tradizione Ferdinando don\u00f2 50\u00a0000 ducati d'oro ai pi\u00f9 poveri dell'Ungheria e, su proposta di Metternich, venne ammesso all'Accademia Ungherese delle Scienze.\nNel 1831, sempre su consiglio del Metternich, Ferdinando I spos\u00f2 dapprima per procura e poi con rito religioso la principessa Maria Anna di Savoia, figlia di Vittorio Emanuele I e sua cugina di terzo grado, la quale mantenne sempre stretti contatti col suo paese d'origine e con le sorelle Maria Beatrice di Savoia (1792-1840), duchessa di Modena, Maria Cristina di Savoia, regina di Napoli e Maria Teresa di Savoia (1803-1879) duchessa di Lucca e poi di Parma. La coppia imperiale non ebbe figli per quanto l'archiatra di corte si fosse accertato che Ferdinando e la consorte potevano averne, ma che egli per primo trovava sconveniente continuare questa progenie \"malata\".\nIn occasione del matrimonio della coppia imperiale, poi, vennero avviati i lavori per la costruzione di un nuovo acquedotto per la citt\u00e0 di Vienna che divenne poi noto col nome di \"Acquedotto dell'Imperatore Ferdinando\". Nell'estate del 1832, a Baden, scamp\u00f2 a un tentativo di assassinio da parte del colonnello Franz Reindl che cerc\u00f2 di ucciderlo con un colpo di pistola ma il giovane principe riport\u00f2 solo una leggera ferita.\nL'ascesa al trono.\nDopo la morte del padre Francesco I, il 2 marzo 1835 Ferdinando ne fu il successore sul trono imperiale, il che per\u00f2 diede ampio spazio al suo consiglio dei ministri che ebbe vita facile data la sua scarsa capacit\u00e0 d'imposizione, a tal punto che attualmente gli storici sono concordi nel ritrarre Ferdinando I come uno \"spirito debole\" con l'ironico soprannome di \"il Benigno\". \nProprio per sopperire alle inadeguatezze di Ferdinando, gi\u00e0 suo padre e Metternich avevano messo a punto un gabinetto di governo noto come Conferenza di Stato Segreta che aveva appunto il compito di governare in vece dell'imperatore pur rimanendo nell'ombra, dal momento che dall'esterno la figura del sovrano doveva continuare a primeggiare come unica entit\u00e0 a guida dell'impero. Di questa conferenza segreta facevano parte quelli che divennero poi anche i suoi consiglieri pi\u00f9 fidati: suo fratello Francesco Carlo (padre del futuro imperatore Francesco Giuseppe), il ministro Metternich e il conte Franz Anton von Kolowrat-Liebsteinsky, oltre all'arciduca Luigi d'Asburgo-Lorena, suo zio.\nMalgrado questo, Ferdinando aveva una buona conoscenza del suo impero, come pochi alla sua epoca; egli conosceva cinque lingue, era in grado di suonare due strumenti musicali, disegnare molto bene, cavalcare e tirare di scherma con destrezza, oltre a coltivare la sua passione per l'agricoltura che lo port\u00f2 a puntare a nuove riforme per questo settore e a interessarsi alle ultime conoscenze tecniche del suo tempo.\nIl 7 settembre 1836 egli ricevette ufficialmente anche la corona di Boemia a Praga, atto che culmin\u00f2 con la donazione di altri 50\u00a0000 ducati per opere pubbliche e caritatevoli. Il giorno della sua incoronazione a Re del Regno Lombardo-Veneto (avvenuta nel Duomo di Milano 6 settembre 1838 cingendo sul capo la Corona ferrea), il sovrano promulg\u00f2 un'amnistia generale per tutti i detenuti per reati politici nelle province italiane dipendenti dall'Austria.\nNel 1837, proprio durante il regno di Ferdinando I, avvenne forse il fatto pi\u00f9 significativo della sua epoca: in quell'anno venne infatti aperta la prima ferrovia a vapore dell'Austria, la Kaiser Ferdinands Nordbahn, seguita poco dopo da una prima ondata di linee private costruite da operatori del settore ferroviario, fatti che segnarono il definitivo inizio dell'industrializzazione del paese.\nNel 1838 don\u00f2 all'Accademia delle Belle Arti di Vienna 88 dipinti di sua propriet\u00e0 perch\u00e9 divenissero fruibili al pubblico. L'anno seguente, previo un consulto con la sua famiglia, emise il \"Kaiserlich \u00f6sterreichisches Familienstatut\", ovvero gli statuti della casata d'Asburgo che regolavano rigidamente il rango, i redditi e i matrimoni nella casata imperiale.\nNel 1839 trasform\u00f2 il \"Reale Collegio degli Orfani Militari\", oggi, \"Scuola Militare Teuli\u00e9\", in \"Imperial Regio Collegio dei Cadetti\" , sul modello di quelli gi\u00e0 esistenti in Austria.\nL'abdicazione e ultimi anni da \"imperatore in pensione\".\nDopo l'insurrezione viennese del marzo del 1848, Metternich venne costretto a dimettersi dalla sua carica di primo ministro dell'impero e Ferdinando si trov\u00f2 ben presto senza la sua storica guida negli affari di governo, fatto che lo mise profondamente a disagio dal momento che il successore di questi, il conte Fiquelmont, era stato scelto proprio per distendere gli animi della popolazione col suo spirito progressista.\nPer evitare ulteriori problemi e scongiurare il rischio di nuove sollevazioni, il 15 marzo Ferdinando abol\u00ec la censura sulla stampa e il 25 aprile di quello stesso anno decise di siglare la Costituzione Pillersdorf, ma queste riforme non soddisfacevano ancora i rivoluzionari, che puntavano alla sua definitiva rimozione dal trono austriaco per incapacit\u00e0 ed eccessiva ingerenza dei suoi ministri negli affari di Stato. I rappresentanti della Guardia Nazionale costituita, i lavoratori e gli studenti insorti di Vienna si arresero solo il 15 maggio presso la Hofburg di Vienna quando seppero che Ferdinando aveva deciso di abdicare su consiglio del principe Felix Schwarzenberg.\nFerdinando e la sua corte partirono dalla capitale austriaca il 17 maggio 1848 diretti a Innsbruck dove il sovrano contava di prendere del tempo aspettando che i moti rivoluzionari si calmassero. Cos\u00ec Ferdinando annotava sul suo diario personale in quei giorni:\nQuando l'imperatore, ritenendo ormai il pericolo come sorpassato, fece ritorno nella capitale a met\u00e0 agosto del 1848, dopo la riconquista armata della capitale da parte del principe di Windisch-Graetz, venne costretto ad abbandonarla nuovamente per lo scoppio di alcune rivolte che lo fecero ritirare all'ex palazzo arcivescovile di Olm\u00fctz dove risiedette per qualche tempo e dove, il 2 dicembre, formalizz\u00f2 la sua abdicazione in favore del nipote Francesco Giuseppe, figlio di suo fratello Francesco Carlo che aveva rinunciato ai suoi diritti al trono in favore del primogenito. \nL'ex imperatore, che conserv\u00f2 il proprio titolo di Altezza Imperiale, decise quindi di trascorrere l'ultima parte della sua vita al castello reale di Praga, ove si dedic\u00f2 alla gestione dei possedimenti che a suo tempo aveva ricevuto in eredit\u00e0 dal Duca di Reichstadt, suo nipote, e che egli seppe far fruttare accumulando una fortuna personale notevole; tali somme, dopo la sua morte, saranno utilizzate dal nipote ed erede al trono per costituire una fondazione imperiale.\nPare che giudicasse in maniera negativa (e sarcastica) l'opera di Francesco Giuseppe: poco dopo la battaglia di Sadowa - riandando con la mente alle sconfitte del 1859, alla perdita della Lombardia, all'esclusione definitiva dell'Austria dalla Germania, alla cessione del Veneto e all'umiliazione inflitta dalla Prussia - afferm\u00f2: \u00abPerch\u00e9 mi hanno cacciato via nel 1848? Sarei stato capace anch'io, quanto mio nipote, di perdere delle battaglie!\u00bb.\nFerdinando I mor\u00ec a Praga nel 1875, a 82 anni. La salma, riportata in patria, come da tradizione della casata Asburgo, venne sepolta nella Cripta dei Cappuccini di Vienna, mentre il suo cuore venne sepolto separatamente nella Herzgruft della Chiesa agostiniana, sempre nella capitale austriaca.\nAscendenza.\nSeguendo l'albero genealogico di Ferdinando I d'Austria si intuisce l'estrema vicinanza di parentela tra i suoi genitori e i molti antenati comuni. La sua debolezza mentale fu molto probabilmente dovuta alla stretta parentela dei due genitori e alla consequenziale mancanza di ricambio di cromosomi: erano cugini di primo grado per due volte sia dal lato materno sia dal lato paterno.\nTitolatura.\nGrande:\nS.M.I. e R. Ap. Ferdinando I\nper la grazia di Dio,\nImperatore d'Austria,\nRe d'Ungheria e Boemia, con il nome di V, \nRe di Lombardia e Venezia, di Dalmazia, Croazia, Slavonia, Galizia e Lodomiria e d'Illiria,\nRe di Gerusalemme ecc.,\nArciduca d'Austria,\nGran Duca di Toscana,\nDuca di Lorena, di Salisburgo, Stiria, Carinzia, Carniola,\nGran Principe di Transilvania,\nMargravio di Moravia,\nDuca d'Alta e Bassa Slesia, di Modena, Parma, Piacenza e Guastalla, d'Auschwitz e Zator, di Teschen, del Friuli, di Ragusa e Zara, \nConte principesco d'Asburgo, di Tirolo, di Kyburg, Gorizia e Gradisca,\nPrincipe di Trento e Bressanone,\nMargravio d'Alta e Bassa Lusazia e in Istria,\nConte di Hohenems, Feldkirch, Bregentz, Sonnenberg, ecc., \nSignore di Trieste, di Cattaro e della Marca dei Vendi,\necc., ecc.\nMedia:\nS.M.I. e R. Ap. Ferdinando I\nper la grazia di Dio,\nImperatore d'Austria,\nRe d'Ungheria e Boemia, \nRe di Lombardia e Venezia, di Dalmazia, Croazia, Slavonia, Galizia e Lodomiria, e d'Illiria,\nArciduca d'Austria,\nDuca di Lorena, di Salisburgo, Stiria, Carinzia, Carniola, Alta e Bassa Slesia, \nGran Principe di Transilvania,\nMargravio di Moravia,\nConte principesco d'Asburgo, Tirolo,\necc., ecc.\nPiccola:\nS.M.I. e R. Ap. Ferdinando I\nper la grazia di Dio,\nImperatore d'Austria,\nRe d'Ungheria e Boemia, \nRe di Lombardia e Venezia, Galizia e Lodomiria, e d'Illiria,\nArciduca d'Austria,\necc., ecc."}
{"id": "233136", "revid": "438678", "url": "https://it.wikipedia.org/wiki?curid=233136", "title": "Il diavolo bianco (film 1930)", "text": "Il diavolo bianco (\"Der wei\u00dfe Teufel\") \u00e8 un film del 1930 diretto da Aleksandr Volkov. Il soggetto \u00e8 tratto dal racconto \"Chad\u017ei-Murat\" di Lev Tolstoj."}
{"id": "233137", "revid": "301156", "url": "https://it.wikipedia.org/wiki?curid=233137", "title": "Kami", "text": " \u00e8 la parola giapponese indicante gli oggetti di venerazione nella fede shintoista. \nEtimologia.\nKami \u00e8 la parola giapponese per indicare una divinit\u00e0, un nume, o uno spirito soprannaturale. Sebbene la parola sia talvolta tradotta con \"dio\" o \"divinit\u00e0\", i teologi shintoisti specificano che tale tipo di traduzione pu\u00f2 causare un grave fraintendimento del termine. \u00c8 stato usato per descrivere la mente (\u5fc3 \u970a), Dio (\u30b4 \u30c3 \u30c9), l'essere supremo (\u81f3\u4e0a \u8005), una delle divinit\u00e0 scintoiste, un'effige, un principio e tutto ci\u00f2 che \u00e8 adorato. \nIn alcune circostanze, come Izanagi e Izanami, i \"kami\" sono identificati come vere e proprie divinit\u00e0, simili agli d\u00e8i dell'antica Grecia o dell'antica Roma. In altri casi invece, come le forze della natura, il fenomeno della crescita, gli oggetti naturali o gli spiriti che dimorano negli alberi, tradurre \"kami\" con \"dio\" o \"divinit\u00e0\" sarebbe una errata interpretazione, in quanto un concetto occidentale pi\u00f9 vicino \u00e8 quello dei numi. L'ampia variet\u00e0 di utilizzo della parola \"kami\" pu\u00f2 essere paragonata al sanscrito Deva e all'ebraico Elohim, che si riferiscono anche a Dio, ai dei, agli angeli o agli spiriti. \nLimitatamente all'uso nello Shintoismo, la parola \u00e8 un'onorificenza per spiriti nobili e sacri, che implica un senso di rispetto o adorazione per la loro virt\u00f9 e autorit\u00e0. Dal momento che tutti gli esseri (viventi e non) possiedono tali spiriti, l'essere umano (come d'altra parte ogni altro essere) potrebbe essere considerato un \"kami\" o un \"kami\" potenziale. Tuttavia, poich\u00e9 i giapponesi non usano mai un'onorificenza per riferirsi a s\u00e9 medesimi o a un membro di un gruppo cui appartengono, non \u00e8 abitudine riferirsi a un normale essere umano usando il termine \"kami\".\nAlcuni suggerimenti etimologici sono:\nI Kami.\nSono considerati come degli spiriti o fenomeni adorati. Possono essere elementi del paesaggio, forze della natura, esseri e qualit\u00e0 che questi esprimono; possono anche essere spiriti di persone venerate. Molti kami sono considerati gli antichi antenati di interi clan (alcuni antenati sono diventati kami dopo il \"ddayarustheir\" se fossero riusciti a incarnare i valori e le virt\u00f9 del kami nella vita). Tradizionalmente, leader grandi o sensazionali come l'Imperatore potevano essere o divenire kami. I kami non sono separati dalla natura, ma appartengono alla natura, possiedono caratteristiche positive e negative, buone e cattive. Sono manifestazioni di \"musubi\" (\u7d50 \u3073) l'energia di interconnessione dell'universo, e sono considerati esemplari di ci\u00f2 a cui l'umanit\u00e0 dovrebbe tendere. Si ritiene che i Kami siano \"nascosti\" da questo mondo e abitino in un'esistenza complementare che rispecchia la nostra: \"shinkai\" (\u795e \u754c, \"il mondo dei kami\"). Essere in armonia con gli aspetti ispiratori della natura \u00e8 essere consapevoli di \"kannagara no michi\" (\u968f \u795e \u306e \u9053 o \u60df \u795e \u306e \u9053, \"la via del kami\"). Sebbene la parola kami sia tradotta in pi\u00f9 modi, nessuna parola in italiano esprime il suo pieno significato. L'ambiguit\u00e0 del significato di kami \u00e8 necessaria, poich\u00e9 trasmette la natura ambigua dei kami stessi.\nNelle antiche tradizioni c'erano cinque caratteristiche che definiscono il \"kami\":\nPoich\u00e9 il giapponese normalmente non distingue il numero (singolare/plurale/duale) nei nomi, non \u00e8 talora chiaro se \"kami\" si riferisca ad una singola entit\u00e0 o ad entit\u00e0 multiple. Quando \u00e8 assolutamente necessario un concetto di pluralit\u00e0, viene usato il termine , che \u00e8 una ripetizione della stessa parola (\"kami\" diventa \"gami\" per eufonia). A volte ci si riferisce a \"kami\" \"femminili\" con il termine . Si dice poi spesso che ci sono , ossia \"otto-milioni-di-kami\"; in giapponese, questo numero spesso porta con s\u00e9 il concetto di infinito (come gi\u00e0 avveniva per la simbologia ebraica e cristiana circa il numero 7).\nStoria.\nMentre lo Shintoismo non ha alcun fondatore, nessuna dottrina dominante e nessun testo religioso, il \"Kojiki\" (le antiche cronache del Giappone), scritte nel 712, e il \"Nihonshoki\" (Cronache del Giappone), scritto nel 720, contengono la primissima registrazione dei miti della creazione giapponesi. Il \"Kojiki\" include anche descrizioni di vari \"kami\".\nI \"Kami\" sono un concetto in continua evoluzione, ma la loro presenza nella vita giapponese \u00e8 rimasta costante. I primi ruoli del \"kami\" erano come spiriti terrestri, aiutando i primi gruppi di cacciatori-raccoglitori nelle loro vite quotidiane. Erano adorati come dei della terra (montagne) e del mare. Poich\u00e9 la coltivazione del riso divenne sempre pi\u00f9 importante e predominante in Giappone, l'identit\u00e0 del \"kami\" si spost\u00f2 verso ruoli pi\u00f9 sostenitori direttamente coinvolti nella crescita delle colture; ruoli come pioggia, terra e riso. Questa relazione tra i primi giapponesi e il \"kami\" si manifestava nei rituali e nelle cerimonie volte a supplicare i \"kami\" di far crescere e proteggere il raccolto. Questi rituali divennero anche un simbolo di potere e forza per i primi imperatori.\nC'\u00e8 una forte tradizione di storie del mito nella fede scintoista; uno di questi miti descrive l'aspetto del primo imperatore, nipote della Dea del Sole Amaterasu. In questo mito, quando Amaterasu mand\u00f2 suo nipote sulla terra per governare, lei gli diede cinque grani di riso, che erano stati coltivati nei campi del cielo (Takamagahara). Questo riso gli ha permesso di trasformare la \"natura selvaggia\"\nI conflitti sociali e politici hanno svolto un ruolo chiave nello sviluppo di nuovi tipi di \"kami\", in particolare il goryo-shin (lo spirito sacro \"kami\"). I goryo sono gli spiriti vendicativi dei morti le cui vite sono state spezzate presto, ma sono stati calmati dalla devozione dei seguaci scintoisti e ora si crede che puniscano coloro che non onorano i \"kami.\"\nIl pantheon dei kami, come i kami stessi, cambia per sempre nella definizione e nella portata. Quando i bisogni della gente si sono spostati, anche i domini e i ruoli dei vari kami sono cambiati. Alcuni esempi di ci\u00f2 sono legati alla salute, come il kami del vaiolo il cui ruolo \u00e8 stato ampliato fino a includere tutte le malattie contagiose, o il kami dei foruncoli e delle crescite che \u00e8 anche venuto a presiedere i tumori e le terapie del cancro.\nNelle antiche religioni animistiche, i kami erano considerati semplicemente le forze divine della natura. Gli adoratori nell'antico Giappone riverivano creazioni della natura che mostravano una bellezza e un potere particolari come cascate, montagne, massi, animali, alberi, erbe e perfino risaie. Credevano fortemente che gli spiriti o i kami residenti meritassero rispetto.\nNel 927, l\"'Engi-shiki\" (\u5ef6 \u559c \u5f0f, letteralmente, Procedure dell'era Engi) fu promulgato in cinquanta volumi. Questa, la prima codificazione formale dei riti shinto e del \"norito\" (liturgie e preghiere) per sopravvivere, divenne la base per tutte le successive pratiche e sforzi liturgici shintoisti. Elenc\u00f2 tutti i 2.861 santuari shintoisti esistenti all'epoca e i 3.131 kami riconosciuti ufficialmente e incastonati. Il numero di kami \u00e8 cresciuto e ha superato di molto questa cifra attraverso le generazioni seguenti, dato che ci sono oltre 2.446.000 kami individuali incastonati nel solo Santuario Yasukuni di Tokyo.\nNella sua trasmissione radio del 1946 \"Ningen sengen\", l'Imperatore Hirohito dichiar\u00f2 di non essere un \"akitsumikami\" (\"kami\" terreno, manifesto). Tuttavia, dopo questa dichiarazione, Hirohito chiese il permesso alle forze occupanti statunitensi di venerare i suoi antenati e, una volta ottenuto il permesso, vener\u00f2 Amaterasu, che implicava dunque che egli fosse di discendenza divina: secondo la tradizione, infatti, tutti gli imperatori del Giappone discendono dal primo imperatore Jimmu (660 a.C.), che i devoti credono discendesse a sua volta da questa dea.\nIl processo di sincretismo tra Kami e Buddha.\nQuando il buddhismo fu introdotto dalla Cina nel periodo Asuka (VI secolo), piuttosto che abbandonare il vecchio credo, i giapponesi trovarono il modo di far coesistere le due religioni, secondo una formula sincretistica che concepiva i \"kami\" come incarnazioni di altrettanti buddha e bodhisattva. In questo senso, divenne comune la pratica di associare i templi buddhisti ai santuari shintoisti locali e viceversa, ricavandone luoghi di culto idonei (\"Jing\u016b-ji\") sia all'adorazione delle divinit\u00e0 shintoiste sia alle celebrazioni religiose buddhiste. La religione locale e il buddhismo straniero non si fusero mai del tutto, ma rimasero inestricabilmente legati fino ai giorni nostri, interagendo l'una con l'altro. La profondit\u00e0 della conseguente influenza del buddhismo sulle credenze religiose locali pu\u00f2 essere vista, ad esempio, nel fatto che gran parte del vocabolario concettuale dello shintoismo e persino i tipi di santuari shintoisti che vediamo oggi, caratterizzati da grandi sale di culto e dalla presenza di immagini sacre, sono essi stessi di origine buddhista. La separazione formale del buddhismo dallo shintoismo avvenne alla fine del XIX secolo a seguito della restaurazione Meiji; tuttavia, la pratica dello \"shinbutsu sh\u016bg\u014d\" continua ancora.\nIl termine \"shinbutsu sh\u016bg\u014d\" fu coniato durante la prima era moderna (XVII secolo) per riferirsi alla fusione di \"kami\" e buddha in generale, in opposizione a specifiche correnti all'interno del buddhismo che facevano lo stesso (ad esempio Ry\u014dbu Shint\u014d e Sann\u014d Shint\u014d). Il termine pu\u00f2 avere anche una connotazione negativa, in quanto legato ai concetti di contaminazione e aleatoriet\u00e0.\nI kami nella credenza shintoista.\n\"Kami\" sono i fondamentali oggetti di venerazione per la fede shintoista. Lo Shintoismo nacque come una delle varie antiche religioni popolari animistiche del Giappone, e divenne una religione unificata a seguito delle influenze di altre religioni portate in Giappone dall'estero. Conseguentemente, la natura di ci\u00f2 che pu\u00f2 essere chiamato \"kami\" \u00e8 molto estesa ed abbraccia molti differenti concetti e fenomeni.\nAlcuni degli oggetti o fenomeni designati come \"kami\" sono qualit\u00e0 della crescita, fertilit\u00e0 e riproduzione; fenomeni naturali come vento e tuono; \"esseri\" naturali come il Sole, le montagne, i fiumi, gli alberi e le rocce; alcuni animali (come la volpe e il \"tanuki\", il cane procione); e spiriti ancestrali. Fra questi possono essere annoverati, per esempio, gli spiriti degli antenati della famiglia imperiale giapponese, ma anche degli antenati di nobili famiglie cos\u00ec come degli antenati della gente comune.\nMa ci sono anche altri spiriti denominati \"kami\". Ad esempio, gli spiriti guardiani della patria, della casa e delle virt\u00f9; spiriti di eroi giapponesi, di uomini di azioni o virt\u00f9 fuori del comune, e di coloro che hanno contribuito alla civilizzazione, alla cultura ed al benessere dell'umanit\u00e0; di coloro che sono morti per la patria o per la comunit\u00e0 (vedi: santuario Yasukuni); e di quanti sono morti pietosamente. Bisogna notare per\u00f2 che possono essere considerati \"kami\" nello Shinto non soltanto gli spiriti superiori all'uomo, ma anche quegli spiriti che suscitano un sentimento di piet\u00e0 o che sono ritenuti deboli.\nIl concetto di \"kami\" \u00e8 stato mutato e raffinato fin dall'antichit\u00e0, anche se nulla di ci\u00f2 che era considerato \"kami\" dallo Shintoismo \"antico\" \u00e8 ancora considerato \"kami\" in quello \"moderno\" (dove lo Shintoismo \"moderno\" comincia da quando venne formalizzato in una religione unificata sotto l'influsso di religioni straniere come il Buddhismo). Anche per quanto riguarda lo Shintoismo \"moderno\" , comunque, non ci sono criteri chiaramente definiti per cosa debba o meno essere venerato come \"kami\".\nLa differenza fra lo Shintoismo \"moderno\" e le antiche religioni animistiche del Giappone \u00e8 fondamentalmente un raffinamento del concetto di \"kami\", pi\u00f9 che una differenza in termini di definizioni.\nSebbene questi arcaici concetti siano ancora presenti, nello Shintoismo \"moderno\" molti sacerdoti considerano i \"kami\" anche come spiriti antropomorfi, con nobilt\u00e0 e autorit\u00e0. Fra questi vi sono anche figure mitologiche come Amaterasu, la dea solare del pantheon shintoista. Anche se questi \"kami\" possono essere considerati delle divinit\u00e0, non sono ritenuti onnipotenti n\u00e9 onniscienti. Nel mito di Amaterasu, per esempio, si dice che la dea non era in grado di vedere gli eventi del mondo umano. E per vedere il futuro doveva praticare rituali divinatori.\nGli antenati di una particolare famiglia possono anche essere venerati come \"kami\". In questo senso, questi \"kami\" erano venerati a causa dei loro poteri benefici, per una qualit\u00e0 o un valore particolare. Molti altari (\"hokora\") furono eretti in onore di questo tipo di \"kami\", che erano regionali. In molti casi, quindi, i morti possono essere divinizzati; un esempio di ci\u00f2 \u00e8 il \"kami\" Tenjin, che fu Sugawara no Michizane (845-903) in vita.\nI kami vengono venerati nei templi scintoisti, mentre negli \"Chinjusha\" si venerano i ; cio\u00e8, spiriti protettori che proteggono un'area, un villaggio, un edificio o un tempio buddista.\nCerimonie e feste.\nUno dei primi rituali registrati che conosciamo \u00e8 \"Niiname-sai\", la cerimonia in cui l'Imperatore offre riso appena raccolto ai \"kami\" per assicurarsi la loro benedizione per un raccolto abbondante. Un festival annuale, \"Niiname-sai\" viene anche eseguito quando un nuovo imperatore sale al potere, nel qual caso si chiama \"Onamesai\". Nella cerimonia l'imperatore offre raccolti al kami, tra cui riso, pesce, frutta, zuppa e stufato. L'Imperatore prima festeggia con le divinit\u00e0, poi gli ospiti. La festa potrebbe andare avanti per un po' di tempo; per esempio, la festa dell'Imperatore Showa dur\u00f2 due giorni.\nI visitatori di un santuario shintoista seguono un rituale di purificazione prima di presentarsi al \"kami\". Questo rituale inizia con il lavaggio delle mani e la deglutizione e successivamente sputando una piccola quantit\u00e0 di acqua davanti al santuario per purificare il corpo, il cuore e la mente. Una volta che questo \u00e8 completo, si concentrano per ottenere l'attenzione del kami. Il metodo tradizionale per farlo \u00e8 inchinarsi due volte, battere le mani due volte e inchinarsi di nuovo, avvertendo i kami della loro presenza e desiderando di entrare in comunione con loro. Durante l'ultimo inchino, il supplicante offre parole di gratitudine e lode al kami; se stanno offrendo una preghiera per l'aiuto, dichiareranno anche il loro nome e indirizzo. Dopo la preghiera e/o l'adorazione, ripetono i due inchini, due applausi e un ultimo inchino in conclusione.\nI praticanti shintoisti adorano i \"Kami\" anche quando sono a casa. Questo viene fatto in un \"kamidana\" (santuario domestico), sul quale \u00e8 posizionato un \"ofuda\" (carta di nome \"kami\" o carta di fascino) con il nome del loro protettore o \"kami\" ancestrale. Il loro protettore \"kami\" \u00e8 determinato dalla relazione dei loro antenati con il \"kami\". Questo tipo di pratiche assomiglia molto al culto dei Lari praticato dai romani negli ambienti domestici.\nLe pratiche ascetiche, i rituali e le cerimonie dei santuari e le feste giapponesi sono i modi pi\u00f9 pubblici in cui i devoti shintoisti celebrano e offrono adorazione per i kami. I kami vengono celebrati durante le loro feste distinte che di solito si svolgono nei santuari dedicati alla loro adorazione. Molte feste coinvolgono i credenti, che di solito sono ubriachi, sfilano, a volte corrono, verso il santuario mentre trasportano \"mikoshi\" (santuari portatili) mentre la comunit\u00e0 si riunisce per la cerimonia del festival. Yamamoto Guji, il sommo sacerdote del Grande Sacrario di Tsubaki, spiega che questa pratica onora il kami perch\u00e9 \"\u00e8 nel festival, il \"matsuri\", la pi\u00f9 grande celebrazione della vita pu\u00f2 essere vista nel mondo dello Shintoismo ed \u00e8 il popolo della comunit\u00e0 che partecipa ai festival come un intero villaggio che sta cercando di sbloccare il potenziale umano come figli di kami. \" Durante il Festival di Capodanno, le famiglie purificano e puliscono le loro case in preparazione per l'anno successivo. Le offerte vengono fatte anche agli antenati in modo che possano benedire la famiglia nell'anno futuro.\nLe cerimonie scintoiste sono cos\u00ec lunghe e complesse che in alcuni santuari ci possono volere dieci anni perch\u00e9 i preti li imparino. Il sacerdozio era tradizionalmente ereditario. Alcuni santuari hanno attirato i sacerdoti dalle stesse famiglie per oltre cento generazioni. Non \u00e8 raro che il clero sia femminile. I sacerdoti possono essere assistiti da \"miko\", giovani donne non sposate che agiscono come fanciulle del santuario. N\u00e9 i sacerdoti n\u00e9 le sacerdotesse vivono come asceti; infatti, \u00e8 comune per loro essere sposati, e tradizionalmente non ci si aspetta che meditino. Piuttosto, sono considerati specialisti nelle arti del mantenimento della connessione tra il kami e il popolo.\nOltre a queste feste, all'interno dei santuari si svolgono anche cerimonie che celebrano riti di passaggio. Due di queste cerimonie sono la nascita di un bambino e lo Shichi-Go-San. Quando un bambino nasce, vengono portati in un santuario in modo che possano essere iniziati come nuovi credenti e che i kami possano benedire loro e la loro vita futura. Lo Shichi-Go-San (il sette-cinque-tre) \u00e8 un rito di passaggio per ragazzi di cinque anni e ragazze di tre o sette anni. \u00c8 un momento per questi bambini piccoli di offrire personalmente grazie per la protezione del kami e di pregare per la salute continua.\nMolti altri riti di passaggio sono praticati dai credenti shintoisti, e ci sono anche molti altri festival. La ragione principale di queste cerimonie \u00e8 che i seguaci shintoisti possono placare il kami per raggiungere il magokoro. Il Magokoro pu\u00f2 essere ricevuto solo attraverso il kami. Le cerimonie e le feste sono lunghe e complesse perch\u00e9 devono essere perfette per soddisfare i kami. Se i kami non sono contenti di queste cerimonie, non concederanno un magokoro al credente shintoista."}
{"id": "233138", "revid": "767487", "url": "https://it.wikipedia.org/wiki?curid=233138", "title": "Il diavolo bianco (film 1947)", "text": "Il diavolo bianco \u00e8 un film del 1947, diretto da Nunzio Malasomma tratto da un racconto di Tolstoj.\nTrama.\nIl governatore di una provincia caucasica opprime il popolo ma una banda di ribelli capeggiati da il misterioso Diavolo Bianco riesce a tenergli testa.\nIl capo dei ribelli \u00e8 in realt\u00e0 un giovane principe che si finge amico del governatore ma anche inetto nei confronti della fidanzata. \nAlla resa dei conti riuscir\u00e0 ad eliminare l'oppressore e riconquistare la ragazza.\nProduzione.\nIl film prodotto da Giulio e Olga Manenti, fu girato per gli interni negli studi Scalera di via della Circonvallazione Appia a Roma."}
{"id": "233140", "revid": "438678", "url": "https://it.wikipedia.org/wiki?curid=233140", "title": "Il diavolo in corpo (film 1947)", "text": "Il diavolo in corpo (\"Le diable au corps\") \u00e8 un film del 1947 diretto da Claude Autant-Lara. Micheline Presle e G\u00e9rard Philipe impersonano i due protagonisti della storia amorosa, Marthe e Fran\u00e7ois.\n\u00c8 stato presentato in concorso alla Mostra del cinema di Venezia del 1947.\n1918: Il giovane Fran\u00e7ois segue con lo sguardo i funerali dell'amante Marthe, morta di parto, e ricorda la storia del loro amore, che si \u00e8 infranto sull'immaturit\u00e0 e la debolezza di carattere di lui. Dal romanzo omonimo di Raymond Radiguet. Il libro (1923) e il film (1947) scandalizzarono l'opinione pubblica, non tanto per l'erotismo, quanto per lo spirito antimilitarista (perch\u00e9 il marito tradito \u00e8 al fronte a fare il suo dovere di soldato). La censura italiana lo blocc\u00f2 a lungo.\nRiconoscimenti.\nNel 1949 il National Board of Review of Motion Pictures l'ha inserito nella lista dei migliori dieci film dell'anno."}
{"id": "233143", "revid": "889336", "url": "https://it.wikipedia.org/wiki?curid=233143", "title": "Diavolo in corpo", "text": "Diavolo in corpo \u00e8 un film del 1986 diretto da Marco Bellocchio, molto liberamente ispirato al romanzo Il diavolo in corpo (\"Le diable au corps\") di Raymond Radiguet.\n\u00c8 stato presentato nella \"Quinzaine des R\u00e9alisateurs\" al 39\u00ba Festival di Cannes.\nCelebri due brevi sequenze cariche di erotismo: quella in cui Giulia masturba il fidanzato brigatista sotto il tavolo del parlatorio durante un colloquio in carcere e quella in cui pratica ad Andrea una fellatio non simulata.\nTrama.\nUna donna su un tetto minaccia di suicidarsi. Attira cos\u00ec l'attenzione d'una classe di liceo e d'una bella e nevrotica ragazza borghese, Giulia, dalla quale \u00e8 subito colpito il liceale Andrea, che scavalcher\u00e0 poi la finestra dell'aula e per inseguirla con la moto, quando lei si allontaner\u00e0 su una Maserati. Accompagnata dal giovane prete, che poco prima ha tentato goffamente di dissuadere la donna dal suicidio, Giulia fa una sosta dove suo padre era stato ucciso dalle Brigate rosse e si reca poi a un processo contro dei brigatisti, prodigandosi in segnali d'intesa e d'affetto verso un pentito, al quale \u00e8 promessa sposa. In tribunale Giulia incontra lo sguardo d'Andrea e subito inizia tra i due un rapporto passionale, che salver\u00e0 Giulia da quella profonda depressione cui era rassegnata e a cui fa riferimento l'immagine della donna di colore sul tetto che compare all'inizio del film.\nProduzione.\nIl film \u00e8 stato girato a Roma nell'estate del 1985.\nCritica.\nPer il critico Luigi Paini: \u00ab\"Diavolo in corpo\" \u00e8 l\u2019ultima tappa di un\u2019ideale \u201cstoria psicologica dell'Italia contemporanea\u201d che Marco Bellocchio percorre con indubbia coerenza dai tempi del suo primo lungometraggio, l\u2019indimenticabile \"I pugni in tasca\". Espressamente dedicato dall\u2019autore al proprio psichiatra psicoterapeuta Massimo Fagioli, di cui sono note le teorie in aperto contrasto con la psicanalisi tradizionale...\"\u00bb\" Inoltre Morando Morandini, nella sua recensione al film del 24 aprile 1986 su Il Giorno defin\u00ec la pellicola il \u00abprimo film sull'Italia del post-terrorismo.\"\u00bb\""}
{"id": "233144", "revid": "767487", "url": "https://it.wikipedia.org/wiki?curid=233144", "title": "Il diavolo nero (film 1944)", "text": "Il diavolo nero (\"The Hairy Ape\") \u00e8 un film del 1944 diretto da Alfred Santell.\nTrama.\nAllo scoppio della guerra, una bella, giovane e ricca americana deve imbarcarsi in tutta fretta per lasciare l'Europa. Sul transatlantico, per ammazzare il tempo, si lascia corteggiare da un ufficiale e litiga con un marinaio. Sbarcata, dimentica l'avventuretta, mentre i due si consolano a vicenda, dandosi all'alcool."}
{"id": "233145", "revid": "767487", "url": "https://it.wikipedia.org/wiki?curid=233145", "title": "Il diavolo nero (film 1957)", "text": "Il diavolo nero \u00e8 un film del 1957 diretto dal regista Sergio Grieco.\nTrama.\nNel 1525 il nobile Lorenzo di Roccabruna cerca di stabilire l'unione tra gli italiani e gli spagnoli mediante il matrimonio della nipote Isabella col re di Spagna Ferdinando II d'Aragona. Ma il popolo di Roccabruna non \u00e8 d'accordo e attacca gli invasori sotto il comando di un uomo mascherato detto \"il diavolo nero\"."}
{"id": "233146", "revid": "767487", "url": "https://it.wikipedia.org/wiki?curid=233146", "title": "Il diavolo zoppo (film 1909)", "text": "Il diavolo zoppo \u00e8 un film del 1909 diretto da Luigi Maggi. La pellicola ha un tema fantastico e fa gran ricorso ai trucchi cinematografici e con una morale assolutamente non convenzionale per l'epoca. \u00c8 ispirato al romanzo \"Le Diable boiteux\" di Alain-Ren\u00e9 Lesage del 1707.\nNel 1948, in Francia usc\u00ec il film \"Il diavolo zoppo\", diretto da Sacha Guitry che riprende il titolo del romanzo di Lesage, ma in effetti \u00e8 la biografia del principe Talleyrand tratta da un testo teatrale scritto dallo stesso Guitry,\nTrama.\nDon Cleofa Leandro Perez Zambullo, uno studente, va a trovare la bella Tomasa ma qui viene assalito da quattro persone che, d'accordo con Tomasa, vorrebbero costringerlo a sposarla. Il giovane riesce a fuggire e capita a casa di Asmodeo, un diavolo che vive prigioniero in una bottiglia. Asmodeo chiede a Leandro di liberarlo, garantendogli i suoi servigi. Leandro accetta e il diavolo, oltre a portarlo con s\u00e9 in volo sui tetti della citt\u00e0, gli regala degli occhiali magici che permettono di vedere attraverso i muri e i tetti. Cos\u00ec, con questi occhiali, Leandro vede che Tomasa sta mangiando con i suoi assalitori e capisce che era d'accordo con loro. Il diavolo gli promette di vendicarlo e infatti poco dopo tra i suoi assalitori scoppia una rissa che viene sedata dalla polizia che li porta in prigione. Non pago, Asmodeo, assumendo le sembianze di Leandro, salva da un incendio la nobile e bella Serafina, che poi riaccompagna dal padre, don Pedro d'Escolano. Tornato da Leandro, il diavolo lo spinge verso Serafina. Il film si conclude con un lieto fine: don Pedro concede la mano di Serafina a Leandro.\nProduzione.\nIl film fu prodotto dalla Societ\u00e0 Anonima Ambrosio.\nDistribuzione.\nIl film fu distribuito nelle sale italiane nel 1909 dalla Societ\u00e0 Anonima Ambrosio: il film usc\u00ec anche all'estero. Negli USA, lo distribu\u00ec la New York Motion Picture il 18 maggio 1910. \nDate di uscita.\nIMDb\nAlias"}
{"id": "233148", "revid": "438678", "url": "https://it.wikipedia.org/wiki?curid=233148", "title": "Il diavolo zoppo (film 1948)", "text": "Il diavolo zoppo (\"Le Diable boiteux\") \u00e8 un film del 1948, scritto, diretto e interpretato da Sacha Guitry.\n\"Diavolo zoppo\" era il nomignolo con cui venne chiamato Charles Maurice de Talleyrand-P\u00e9rigord, protagonista del film in un affresco storico che ripercorre le vicende della Francia passando attraverso la rivoluzione francese, l'era napoleonica e la restaurazione.\nProduzione.\nIl film fu prodotto dall'Union Cin\u00e9matographique Lyonnaise (UCIL).\nDistribuzione.\nDistribuito dalla La Compagnie Parisienne de Location de Films, il film usc\u00ec nelle sale cinematografiche francesi il 29 settembre 1948."}
{"id": "233151", "revid": "438678", "url": "https://it.wikipedia.org/wiki?curid=233151", "title": "Il disertore (film 1933)", "text": "\"Il disertore (\u0414\u0435\u0437\u0435\u0440\u0442\u0438\u0440)\" \u00e8 un film del 1933, diretto dal regista Vsevolod Pudovkin."}
{"id": "233154", "revid": "767487", "url": "https://it.wikipedia.org/wiki?curid=233154", "title": "Il disertore (film 1942)", "text": "Il disertore (\"Lucky Jordan \") \u00e8 un film del 1942 diretto da Frank Tuttle.\nLa sceneggiatura si basa su \"Prelude to Glory\", una storia breve di Charles Leonard di cui non si conosce la data di pubblicazione.\nProduzione.\nLe riprese del film, girato con i titoli di lavorazione \"Prelude to Glory\" e \"Lucky Gordon\" nei Paramount Studios al 5555 di Melrose Avenue e prodotto dalla Paramount Pictures, durarono da met\u00e0 luglio a fine agosto 1942.\nPer questo film, il compositore Adolph Deutsch venne \"preso in prestito\" dalla Warner Bros..\nDistribuzione.\nIl copyright del film, richiesto dalla Paramount Pictures, Inc., fu registrato il 26 febbraio 1943 con il numero LP11914.\nIl film usc\u00ec nelle sale USA il 16 novembre 1942 e venne presentato a New York nella settimana del 25 gennaio 1943. L'8 novembre del 1943, venne distribuito anche in Svezia con il titolo \"En man av st\u00e5l\". Usc\u00ec anche in Portogallo (25 marzo 1947, come \"Cora\u00e7\u00e3o de Pedra\"), in Francia (10 ottobre 1949, come \"Jordan le r\u00e9volt\u00e9\"), nella Germania Ovest (5 novembre 1954) e in Austria (marzo 1955), come \"Gangsterfalle\""}
{"id": "233155", "revid": "438678", "url": "https://it.wikipedia.org/wiki?curid=233155", "title": "Il disertore (film 1983)", "text": "Il disertore \u00e8 un film del 1983, diretto dalla regista Giuliana Berlinguer, prodotto da Rai 2. Nel ruolo di Mariangela, la protagonista, Irene Papas.\nPresentato in concorso alla 40\u00aa Mostra internazionale d'arte cinematografica di Venezia (1983)."}
{"id": "233157", "revid": "125999343", "url": "https://it.wikipedia.org/wiki?curid=233157", "title": "Il disordine (film 1962)", "text": "Il disordine \u00e8 un film del 1962 diretto da Franco Brusati.\nTrama.\nMario, un giovane alla ricerca di un lavoro per aiutare la madre malata, incontra diversi personaggi della borghesia di Milano. Isabella, una giovane borghese preda di una crisi isterica a causa del padre morente che non vuole vederla nonostante la ragazza stia tentando una riconciliazione con lui. Bruno, amico d'infanzia divenuto ricco e cinico. Andrea e Mali, coppia in crisi, non vogliono lasciare solo Tom, appena abbandonato dall'amante. Mali finisce a letto con Tom, provocando la rabbia di Andrea che decide di rompere con Mali. Uscendo Andrea vede arrivare l'amante di Tom che si rivela essere Bruno. Don Giuseppe, un prete disposto ad aiutare il ragazzo e la madre ma ben presto si scopre che ha abbandonato la tonaca e ospita una fauna variegata di persone a casa sua. Nonostante lo scontro Don Giuseppe vende la sua casa e invia il ricavato alla madre di Mario.\nRiconoscimenti.\nL'attore Georges Wilson \u00e8 stato premiato al San Francisco International Film Festival con il \n\"Golden Gate Award\" come miglior attore non protagonista."}
{"id": "233158", "revid": "124635045", "url": "https://it.wikipedia.org/wiki?curid=233158", "title": "Gaplus", "text": "Gaplus, uscito anche con il nome di Galaga 3 in Occidente, \u00e8 il terzo videogioco della serie di \"Galaxian\", sviluppato dalla Namco nel 1984. Come i predecessori \u00e8 uno sparatutto a schermata fissa spaziale, in cui i nemici sono navicelle aliene di forma insettoide.\nVenne convertito solo in versioni per i computer NEC PC-9801 e Commodore 64, quest'ultima realizzata da due utenti della storica rete britannica Compunet e pubblicata solo in edizione economica da Mastertronic. Apparve poi in raccolte come \"Namco Museum\" per piattaforme pi\u00f9 moderne.\nModalit\u00e0 di gioco.\n\"Gaplus\" \u00e8 il secondo sequel di \"Galaga\" ed eredita dallo stesso la maggior parte del gameplay.\nLe differenze con il suo precursore, oltre ai miglioramenti estetici, sono:\nColonna sonora.\nLe musiche si devono a Junko Ozawa."}
{"id": "233159", "revid": "438678", "url": "https://it.wikipedia.org/wiki?curid=233159", "title": "Il disordine (film 1986)", "text": "Il disordine (\"D\u00e9sordre\") \u00e8 un film del 1986 diretto da Olivier Assayas.\nTrama.\nYvan, Anne e Henri, tre giovani che vivono insieme e sono legati dalla passione per la musica, in una notte di temporale tentano di rubare degli strumenti musicali per la loro band. Il proprietario del negozio, che tenta di fermarli, resta ucciso durante la rapina. Anne, in preda al panico, fugge. Gabriel, Xavier e Marc, gli altri componenti della band, vengono contattati da un'importante casa discografica che \u00e8 interessata alla loro musica. Xavier ha un incidente d'auto con Yvan e Anne. Xavier ha sentito alla radio del furto e dell'omicidio e accusa Yvan. Poi parte per il servizio militare. Il gruppo parte per Londra dove deve incidere un disco. Nel gruppo le tensioni si fanno sempre pi\u00f9 forti, tanto da provocare il suicidio di Yvan che si impicca. Al funerale del ragazzo, i componenti della band si incontrano tutti di nuovo. Anne e Henri, che prima stavano insieme, cercano di ricomporre il loro rapporto, ma Anne decide che \u00e8 tutto finito. La band deve andare a New York per una registrazione: Henri e Anne cercano di rivedersi di nuovo. Forse torneranno insieme.\nDichiarazioni del regista.\n\"Certo, ho fatto un film moralista ma con la volont\u00e0, sicuramente utopica, di credere che i personaggi abbiano una loro autonomia. Non ho mai chiuso loro le porte. Ho sempre cercato di avere per ognuno di loro comprensione e simpatia. Non li ho voluti giudicare. Soprattutto per il loro delitto. In un certo modo, si pongono le stesse domande che ognuno si pone, sbattono contro le stesse pareti, passano dall'entusiasmo della giovinezza alla preoccupazioni e alle ansie dell'et\u00e0 adulta...\" (1986)"}
{"id": "233160", "revid": "188668", "url": "https://it.wikipedia.org/wiki?curid=233160", "title": "Gaelico scozzese", "text": ""}
{"id": "233161", "revid": "438678", "url": "https://it.wikipedia.org/wiki?curid=233161", "title": "Il fantasma (film 1945)", "text": "Il fantasma (\"The Unseen\") \u00e8 un film del 1945 diretto da Lewis Allen. La sceneggiatura si basa sul romanzo \"Midnight House\" (conosciuto negli Stati Uniti con il titolo \"Her Heart in Her Throat\") della scrittrice gallese Ethel Lina White.\nTrama.\nUna giovane ed inesperta governante viene assunta da un vedovo misterioso ed affascinante per i suoi due bambini. La bambina si dimostra da subito affettuosa e sensibile, mentre il fratello maggiore, diffidente e scostante, le crea mille difficolt\u00e0 e sembra volerla indurre a rinunciare all'impiego. Il ragazzo sembra subire una forma di attrazione morbosa verso la sinistra casa adiacente, apparentemente disabitata da anni, dove si trova invece qualcuno con cui ha stabilito un patto misterioso. I due fratellini conoscono anche, inspiegabilmente, inquietanti particolari su un delitto avvenuto di recente e collegato ai segreti della casa abbandonata. L'affetto verso i bambini ed il nuovo sentimento nato nei confronti del padre spingeranno la ragazza a cercare di dipanare i cupi misteri che la circondano, raccogliendo tutto il suo coraggio.\nBen lontana dalla raffinatezza di \"Il giro di vite\", al quale parzialmente si ispira il racconto originale, la sceneggiatura non viene valorizzata nemmeno dal tocco di Chandler. Si tratta di un lavoro privo di originalit\u00e0 che tuttavia, mettendo insieme i vari espedienti del genere, riesce in qualche punto ad appassionare.\nDistribuzione.\nDistribuito dalla Paramount Pictures, a New York il film venne presentato il 12 maggio 1945 e a Los Angeles, il 7 giugno. Usc\u00ec anche in Per\u00f9 (nell'agosto 1945) e, nel 1946, in Portogallo (5 aprile) e in Spagna (23 settembre)."}
{"id": "233164", "revid": "508036", "url": "https://it.wikipedia.org/wiki?curid=233164", "title": "Il fantasma (film 2000)", "text": "Il fantasma (\"O fantasma\") \u00e8 un film del 2000 diretto da Jo\u00e3o Pedro Rodrigues.\nLa pellicola \u00e8 stata presentata in concorso alla 57\u00aa Mostra internazionale d'arte cinematografica di Venezia.\nTrama.\nIl film si apre con una sequenza di sesso tra un ragazzo vestito in latex e un uomo nudo e ammanettato, imbavagliato da una calza che l'altro ragazzo preme cos\u00ec a fondo da causargli la morte per asfissia.&lt;br&gt;\nProtagonista della storia \u00e8 Sergio, un giovane netturbino di Lisbona, dalle tendenze ipersessuali, con una particolare predilezione per gli uomini e le pratiche estreme, come l'asfissia erotica e il bondage. Sergio, dal carattere estremamente misantropo e schivo, ha una relazione di attrazione e repulsione verso la collega Fatima, di lui innamorata, arrivando a maltrattarla dopo una notte passata insieme e a canzonarla per le morbose attenzioni che le rivolge Virgilio, il loro datore di lavoro (attenzioni che in realt\u00e0 Virgilio rivolge allo stesso Sergio, cui una volta si concede facendosi penetrare). L'unico cui Sergio manifesta cure ed attenzioni \u00e8 il cane dell'azienda, Lorde, che il ragazzo si porta spesso con s\u00e9 durante i turni.&lt;br&gt;\nDurante un turno di raccolta, Sergio trova sul ciglio di una strada una macchina abbandonata, con all'interno un poliziotto picchiato, ammanettato e imbavagliato: anzich\u00e9 liberarlo, Sergio lo masturba fino all'eiaculazione e lo lascia cos\u00ec. Successivamente, durante un turno di ritiri a domicilio di elettrodomestici rotti con un collega, Sergio fa la conoscenza di un giovane motociclista, di cui rimane ossessionato, al punto da rovistare nella sua spazzatura (trovandovi un paio di slip che indosser\u00e0 come feticcio) e pedinandolo giorno e notte. \u00c8 proprio durante questi pedinamenti che Sergio ritrova il poliziotto, che lo ammanetta dopo averlo colto in flagrante durante un tentativo di effrazione nella casa del motociclista: il poliziotto, tuttavia, vuole abusare di Sergio, che \u00e8 tutt'altro che restio al concedersi a lui e lo stuzzica per poterlo fellare. Al ritorno del motociclista, il poliziotto se ne va lasciando Sergio ancora ammanettato, che viene respinto e cacciato di casa dal giovane, infastidito dai continui episodi di stalking. Sergio viene respinto anche dalla vendicativa Fatima (che per dispetto gli ha bruciato i bidoni della spazzatura) di cui Virgilio prende le difese: il ragazzo vaga senza sosta per la citt\u00e0, ancora ammanettato. &lt;br&gt;\nL'ultima, onirica sequenza del film si ricollega all'inizio: Sergio, ancora vestito di latex, abbandona la casa dell'uomo che ha soffocato, e riesce a entrare in quella del motociclista, che ammanetta e imbavaglia con del nastro adesivo, per trascinarlo fuori casa; il ragazzo \u00e8 tuttavia troppo pesante da trascinare, e Sergio, frustrato, lo prende a calci e lo abbandona in strada. Per tutta la notte, Sergio corre per la citt\u00e0, senza sosta, lasciandosi andare a comportamenti animaleschi, come rovistare nella spazzatura alla ricerca di cibo o bere acqua stagnante."}
{"id": "233165", "revid": "767487", "url": "https://it.wikipedia.org/wiki?curid=233165", "title": "Il fantasma dell'Opera (film 1925)", "text": "Il fantasma dell'Opera (\"The Phantom of the Opera\") \u00e8 un film muto del 1925, diretto da Rupert Julian e, non accreditati, Lon Chaney, Edward Sedgwick ed Ernest Laemmle.\nIl film, tratto dall'omonimo romanzo di Gaston Leroux, narra la storia di Erik, musicista geniale ma sfigurato che vive nascosto nei sotterranei dell'Op\u00e9ra di Parigi; pronto a tutto pur di portare al successo la giovane cantante Christine, di cui \u00e8 segretamente innamorato. Considerato un classico dell'epoca del muto, il film \u00e8 principalmente ricordato per il celebre trucco di Chaney nel ruolo del protagonista, make-up da lui ideato, inquietante ancora oggi. La pellicola usc\u00ec nella sale il 25 novembre 1925.\nTrama.\nDurante il debutto della stagione operistica all'Op\u00e9ra di Parigi, \u00e8 in programma il \"Faust\" di Charles Gounod. Il Conte Philippe de Chagny e suo fratello, il Visconte Raoul de Chagny sono tra gli spettatori della prima. Raoul \u00e8 presente con la speranza di sentire cantare la sua amata, la cantante Christine Daa\u00e9. Christine \u00e8 stata inaspettatamente promossa direttamente dal ruolo di corista a quello di solista a causa dell'indisposizione di Mme. Carlotta, la prima donna. Raoul le fa visita in camerino durante una pausa dello spettacolo, e le rivela la sua intenzione di sposarla. Ma la ragazza, per il momento, non vuole interrompere la sua carriera in forte ascesa, e rifiuta la proposta.\nLa scena si sposta negli uffici della direzione dell'Op\u00e9ra, dove la vecchia dirigenza ha deciso di cedere la propriet\u00e0 del teatro, ma prima di andarsene, il management avverte i nuovi proprietari della presenza del \"Fantasma\", un'oscura figura che infesta il luogo da anni. I nuovi direttori si mettono a ridere, facendosi beffe dell'avvertimento.\nAl termine dello spettacolo, alcune ballerine vengono spaventate dalla visione di un uomo misterioso con in testa un fez che si aggira dietro le quinte. Temendo che possa trattarsi del fantasma, le ragazze decidono di chiedere a Joseph Buquet, un lavorante del teatro che \u00e8 l'unica persona ad aver visto una volta il fantasma in faccia. Buquet lo descrive come una presenza spettrale con l'aspetto di uno scheletro vivente. Nel frattempo, la madre di Madame Carlotta, la prima donna dell'Op\u00e9ra di Parigi, irrompe infuriata nell'ufficio dei nuovi dirigenti. Dice di aver ricevuto una lettera minatoria dal \"Fantasma\" che impone a sua figlia di farsi da parte in favore di Christine cos\u00ec che ella possa cantare nella parte di Marguerite la sera seguente, minacciando conseguenze se non verr\u00e0 esaudito. Christine \u00e8 nel suo camerino, e sta parlando con il fantasma (visto ancora come una sola ombra sul muro). La voce spettrale le comunica che sar\u00e0 lei a prendere il posto di Carlotta nello spettacolo, e che lui sar\u00e0 sempre il suo benefattore.\nLa sera dello spettacolo, Carlotta decide di darsi malata e Christine prende il suo posto come programmato. Raoul attende che la rappresentazione finisca, e poi si apposta dietro la porta del camerino della ragazza. Appena rimasta sola nella stanza, Christine inizia a parlare con il fantasma. Raoul origlia da dietro la porta. La voce dice a Christine: \u00abPresto, Christine, questo spirito prender\u00e0 forma e chieder\u00e0 il tuo amore!\u00bb. Quando Christine lascia la stanza, Raoul si precipita dentro ma non trova nessuno. Carlotta riceve un'altra lettera dal Fantasma. Ancora una volta, le viene intimato di non cantare per lasciare il posto a Christine. Anche la dirigenza riceve una lettera di avvertimento dal fantasma, dove si afferma che se Christine non dovesse cantare, la rappresentazione del \"Faust\" sar\u00e0 maledetta.\nNel frattempo, Simon Buquet trova il corpo del fratello Joseph, impiccato a una trave dietro le quinte del teatro. Egli giura che si vendicher\u00e0 del fantasma assassino, essendo sicuro che il fratello sia stato da lui eliminato in quanto unica persona ad averlo mai visto in faccia.\nLa sera seguente, nonostante le minacce del Fantasma, Carlotta canta nello spettacolo nella parte di Marguerite. Inizialmente tutto sembra andare per il meglio, ma nel mezzo dello spettacolo, le luci del teatro iniziano a mancare e l'enorme lampadario di cristallo della sala precipita sugli spettatori in platea. Christine fugge nel suo camerino e viene chiamata da una voce misteriosa che sembra provenire da dietro uno specchio. In una sequenza quasi onirica, viene presa da una figura mascherata che la pone semi-svenuta sul dorso di un cavallo e la conduce nei sotterranei dell'Op\u00e9ra. Da l\u00ec viene trasportata su una barca attraverso un lago sotterraneo fino al rifugio del Fantasma. La spettrale figura si presenta come \"Erik\" e le dichiara di essere innamorato di lei; Christine esita spaventata e poi sviene, quindi Erik la mette a dormire in una suite appositamente arredata per lei. Il giorno dopo, al risveglio, la ragazza trova un biglietto del fantasma dove \u00e8 scritto che \u00e8 libera di andare e venire a suo piacimento, a condizione che non chieda mai di vedere cosa si cela sotto la sua maschera. Nella stanza accanto, il fantasma \u00e8 seduto all'organo a suonare una sua composizione dal titolo \"Don Juan Triumphant\". La curiosit\u00e0 di Christine ha la meglio, e la ragazza non resiste alla tentazione di togliere la maschera al fantasma, rivelando l'orribile volto deforme dell'uomo. Il fantasma si infuria ed imprigiona Christine. Nel tentativo di scusarsi, la ragazza lo supplica di farla tornare nel mondo esterno ancora una volta, promettendogli di non rivedere mai pi\u00f9 il suo amante.\nLiberata dalla segregazione, Christine si reca all'annuale ballo in maschera che si tiene all'Op\u00e9ra, al quale, per sorvegliarla, si reca in incognito anche il fantasma travestito da \"Morte rossa\". Raoul si incontra con Christine e i due si spostano sul tetto dell'Op\u00e9ra, dove la ragazza racconta tutto all'amante. Il fantasma, ascolta di nascosto il loro dialogo dall'alto di una statua di Apollo. Raoul pianifica di fuggire a Londra con Christine alla fine dello spettacolo della sera successiva. Pazzo di gelosia, il Fantasma rapisce Christine dal palco durante un blackout nel mezzo dello spettacolo del giorno dopo. Raoul corre nel camerino di Christine, e incontra l'uomo con il fez dell'inizio, il quale gli rivela di essere l'Ispettore Ledoux, un poliziotto in incognito che sta seguendo le tracce di Erik sin da quando l'uomo \u00e8 fuggito dalla colonia penale dell'Isola del Diavolo. I due uomini scoprono l'entrata segreta attraverso lo specchio che porta ai sotterranei e si addentrano nelle catacombe. Finiscono entrambi in una trappola, rinchiusi in una stanza delle torture ideata dal fantasma. Anche Philippe si aggira per il sotterraneo in cerca del fratello, ma viene sorpreso da Erik che lo affoga nel lago. Tornato nel suo covo, il fantasma scopre inoltre la presenza dei due intrusi nella stanza delle torture. Gira un interruttore, e la stanza viene inondata da un calore insopportabile; ma i due riescono in extremis a trovare una via di fuga attraverso una botola nel pavimento. Nella stanza sotto, il Fantasma li imprigiona nuovamente chiudendo un cancello, questa volta dentro una stanza piena di polvere da sparo.\nIl fantasma chiede a Christine di fare la sua scelta: girando un interruttore a forma di scorpione salver\u00e0 la vita di Raoul, ma in cambio dovr\u00e0 diventare sua moglie; girandone uno a forma di cavalletta invece, causer\u00e0 l'esplosione dell'intera Op\u00e9ra, e la morte di tutti loro. Christine sceglie lo scorpione, ma il fantasma l'ha ingannata e l'acqua scorga copiosa nella stanza dove sono tenuti prigionieri Raoul e Ledoux, minacciando di affogarli. Christine supplica Erik di salvare Raoul, promettendogli qualsiasi cosa in cambio. All'ultimo secondo, il Fantasma acconsente e salva i due malcapitati. Intanto, una folla inferocita capeggiata dal vendicativo Simon Buquet irrompe nei sotterranei in cerca del Fantasma.\nAllertato da un allarme, Erik fugge in una carrozza rubata a un vetturino in strada fuori dal teatro, portando con s\u00e9 Christine. Durante la corsa la carrozza si rovescia per la troppa velocit\u00e0. Mentre Raoul salva Christine, la folla circonda il Fantasma e lo lincia per poi gettarne il cadavere straziato nella Senna.\nProduzione.\nNel 1922, Carl Laemmle, presidente della Universal Pictures, and\u00f2 in vacanza a Parigi. Durante il soggiorno, Laemmle incontr\u00f2 lo scrittore Gaston Leroux, che all'epoca collaborava con l'industria cinematografica francese. Laemmle disse a Leroux quanto gli piacesse il palazzo dell'Op\u00e9ra di Parigi e della sua fascinazione per la musica lirica in generale. Allora Leroux regal\u00f2 a Laemmle una copia del suo romanzo del 1910 \"Il fantasma dell'Opera\". Laemmle lesse il libro tutto d'un fiato in una sola notte e decise di acquistarne subito i diritti per una trasposizione cinematografica, avendo gi\u00e0 in mente Lon Chaney come protagonista. Chaney era reduce da un'altra interpretazione importante nel film \"Il gobbo di Notre Dame\", sempre di ambientazione parigina e sempre da ricordare per il trucco mostruoso che ne aveva sfigurato i lineamenti. La lavorazione del film inizi\u00f2 alla fine del 1924 agli Universal Studios. L'artista francese Ben Caray, che aveva lavorato all'Op\u00e9ra di Parigi, venne scritturato per disegnare gli scenari che la Universal non poteva replicare senza un consulto preciso. Durante la produzione non fil\u00f2 tutto liscio; secondo quanto dichiarato dal direttore della fotografia, Charles Van Enger, Chaney e il resto del cast ebbero rapporti piuttosto tesi con il regista Rupert Julian. La tensione si fece particolarmente alta tra Chaney e Julian, e Van Enger fece spesso da intermediario tra i due, riferendo a Chaney le indicazioni di Julian, che l'attore semplicemente ignorava, mandando regolarmente a dire al regista di andare a \"farsi fottere!\". Alla fine, Chaney diresse da solo molte delle sue scene. Il primo montaggio del film fu presentato a Los Angeles il 7 e 26 gennaio 1925. La colonna sonora venne scritta da Joseph Carl Breil. Non \u00e8 sopravvissuta nessuna informazione circa la partitura della colonna sonora originale di questo primo montaggio. A causa di critiche sfavorevoli e accoglienza non entusiasta da parte del pubblico della prima, l'uscita del film venne posticipata. La dirigenza della Universal disse a Julian di ri-girare molte scene e di cambiare stile, temendo che un melodramma gotico non avrebbe incontrato i favori del pubblico e recuperato i costi di budget. Alla fine Julian decise di abbandonare la produzione. Edward Sedgwick (in seguito regista del film \"Il cameraman\" di Buster Keaton nel 1928) venne quindi incaricato dal produttore Laemmle di finire il film apportando le modifiche richieste. Anche il nipote di Laemmle, Ernst Laemmle, contribu\u00ec al film girando qualche breve sequenza aggiuntiva. Raymond L. Schrock e lo sceneggiatore originale Elliot Clawson scrissero alcune nuove scene su richiesta di Sedgewick. Il tono del film venne quindi modificato da thriller drammatico a commedia romantica con elementi di azione. Gran parte delle nuove scene aggiunsero varie sottotrame, con Chester Conklin e Vola Vale quali elementi comici. Questa fu la versione presentata a San Francisco il 26 aprile 1925, ma anch'essa non venne ben accolta dagli spettatori in sala, e il pubblico fischi\u00f2. La terza ed ultima versione fu il risultato dei registi della Universal Maurice Pivar e Lois Weber che ridussero la lunghezza del film a nove rulli. La maggior parte delle scene girate da Sedgwick furono rimosse, anche se il finale, dove il Fantasma viene braccato dalla folla e poi gettato nella Senna, rimase nella versione finale. Gran parte dei tagli fatti alla prima versione di Julian furono reintegrati nella pellicola, sebbene con alcune importanti eccezioni. In questa versione, consistente in un misto del girato originale del 1924 e di alcune scene dirette da Sedgwick, il film debutt\u00f2 il 6 settembre 1925, al cinema Astor Theatre di New York. La colonna sonora della versione mostrata all'Astor venne composta da Gustav Hinrichs. Tuttavia, la partitura di Hinrichs non fu pronta in tempo, cos\u00ec invece, secondo quanto riportato da \"Universal Weekly\", durante la prima si ascolt\u00f2 musica di Eugene Conte.\nMakeup.\nSulla scia del successo de \"Il gobbo di Notre Dame\" nel 1923, a Chaney fu data nuovamente la possibilit\u00e0 di idearsi da solo il proprio trucco per impersonare la parte. Lon Chaney si dipinse di nero le orbite degli occhi, dando loro un'impressione da teschio. Si tir\u00f2 anche su la punta del naso e lo blocc\u00f2 in quella posizione con un filo, si allarg\u00f2 le narici con della vernice nera e utilizz\u00f2 dei denti finti per completare l'aspetto orribile e deformato del Fantasma. Quando il pubblico vide per la prima volta il film, rest\u00f2 inorridito dalla scena dove Christine toglie la maschera al Fantasma, svelando il suo orribile aspetto, \nSoundstage 28.\nIl produttore Laemmle commission\u00f2 la costruzione di un set per ricreare l'Opera di Parigi. Dato che avrebbe dovuto ospitare centinaia di comparse, il set divenne il primo ad essere costruito con l'impiego di travi d'acciaio incastonate nel cemento. Per questa ragione fu smantellato solo nel 2014. Lo \"Stage 28\" dello Universal Studios conservava ancora gran parte del set originale del film, e la struttura, all'epoca della sua demolizione, era la pi\u00f9 vecchia scenografia sopravvissuta costruita appositamente per una produzione cinematografica. Venne riciclata in centinaia di pellicole e serie televisive. Lo Stage 28 venne completamente demolito il 23 settembre 2014.\nDistribuzione.\nIl film fu distribuito dalla Universal Pictures: fu presentato in prima a New York il 6 settembre 1925. Si rivel\u00f2 un grande successo di pubblico con un incasso di oltre 2 milioni di dollari a fronte di un budget di 632,000 dollari.\nLa versione muta del '25 sopravvive solo nelle stampe \"Show-At-Home\" da 16\u00a0mm create dalla Universal. Esistono diverse versioni di queste stampe, ma nessuna \u00e8 completa, mentre si conserva l'edizione sonora realizzata nel 1929 (in cui Chaney \u00e8 doppiato da un altro attore) contenente nuove scene girate da Ernst Laemmle (con Mary Fabian al posto di Virginia Pearson nel ruolo di Carlotta). Questa nuova edizione fu presentata a New York il 7 febbraio 1930. Le recenti versioni home video rimasterizzate contengono una combinazione di elementi e scene presi dalle edizioni del '25 e del '29.\nNe circolano diverse riedizioni (basate perlopi\u00f9 su quella del 1929), con vari tagli e aggiunte (di 95', 107', 106', 101' e 92', quest'ultima, del 1995, \u00e8 la pi\u00f9 filologicamente corretta).\nLa pellicola \u00e8 entrata nel pubblico dominio negli Stati Uniti perch\u00e9 la Universal non rinnov\u00f2 il copyright nel 1953.\nCritica.\nQuesta prima trasposizione cinematografica del romanzo omonimo di Gaston Leroux \u00e8 generalmente considerata una tra le pi\u00f9 riuscite e suggestive.\nIl regista resta vicino allo spirito della penna di Leroux (pur prediligendone i tratti pi\u00f9 tenebrosi), dando vita ad un mondo oscuro e misterioso, evocando atmosfere gotiche che faranno scuola (influenzando tutti i grandi horror degli anni Trenta) in cui si fondono orrore e romanticismo. La sceneggiatura di Elliot J. Clawson e Raymond L. Schrock riprende con grande fedelt\u00e0 le pagine del romanzo originale (prendendosi qualche licenza solo nel finale), limitandosi a sfrondarlo degli elementi meno essenziali per concentrarsi sulla componente gotico-orrorifica e romantica (ma trova anche spazio per la descrizione del mondo dell'opera e per gustosi siparietti semi-brillanti), con particolare attenzione alla figura del Fantasma, figura oscura e romantica in cui convivono malvagit\u00e0 quasi demoniaca e una commovente e tragica umanit\u00e0.\nTra gli elementi pi\u00f9 apprezzati del film, l'interpretazione di Lon Chaney, che offre quella che da molti \u00e8 considerata una delle sue migliori prove d'attore, creando un personaggio destinato a restare fissato indissolubilmente nell'immaginario collettivo (sinonimo stesso di Fantasma dell'Opera almeno sino all'avvento di Michael Crawford).\nPi\u00f9 che gli elementi orrorifici (che dovevano apparire realmente spaventosi negli anni Venti), lo spettatore contemporaneo pu\u00f2 apprezzare la straordinaria forza evocativa e l'atmosfera inquietante e fantastica, fatta di candelabri, ragnatele, scenografie spettrali, ancor oggi intrigante ed efficace.\nTra le sequenze pi\u00f9 celebri, quella in cui Christine scopre il volto di Erik mentre questi suona l'organo (inquietante anche ai giorni nostri) e l'ingresso del Fantasma al ballo mascherato da Morte Rossa (entrambe virate, rispettivamente in blu e in rosso).\nResponso iniziale.\nL'accoglienza critica iniziale al film fu mista. Mordaunt Hall del \"The New York Times\" diede della pellicola un giudizio favorevole definendola \"spettacolare\", ma scrisse anche che la sceneggiatura e la recitazione potevano essere leggermente migliori. \"TIME\" elogi\u00f2 le scenografie ma defin\u00ec il film \"solo abbastanza buono\". \"Variety\" scrisse: \"Ovviamente \"Il fantasma dell'Opera\" non \u00e8 un brutto film da un punto di vista tecnico, ma girando intorno al terrore esercitato sul personale dell'Op\u00e9ra di Parigi da una mente folle nascosta dietro un volto orribile, la combinazione fa sembrare il tutto piuttosto buffo\".\nCritica attuale.\nLe recensioni retrospettive del film sono ampiamente positive, e molti critici considerano il film un capolavoro del muto e la miglior trasposizione cinematografica del romanzo di Leroux.\nRoger Ebert assegn\u00f2 al film quattro stellette su quattro, scrivendo nella sua recensione: \"Il film rende l'Op\u00e9ra uno dei luoghi pi\u00f9 grotteschi del cinema, e la performance di Chaney trasforma un personaggio assurdo in una figura spettrale ed ossessionante\". Adrian Warren di PopMatters diede al film un voto di 8 su 10, riassumendo: \"Complessivamente, \"Il fantasma dell'Opera\" \u00e8 fantastico: inquietante, splendidamente girato e intriso di un'atmosfera gotica densa e ombrosa. Con una messa a punto tecnica e visiva cos\u00ec forte sarebbe stato difficile per Chaney rovinare completamente le cose, e la sua esibizione \u00e8 davvero grandiosa, elevando un dramma horror gi\u00e0 solido al regno del cinema leggendario\". \"Time Out London\" recens\u00ec positivamente la pellicola, pur criticando la recitazione datata di alcuni attori come ad esempio Mary Philbin, lod\u00f2 la performance di Chaney come la miglior interpretazione in assoluto del personaggio del romanzo, e vero motivo di interesse del film dopo tutti questi anni. Paolo Mereghetti nel suo \"Il Mereghetti. Dizionario dei film\" assegna alla pellicola tre stelle definendola la migliore e pi\u00f9 fedele trasposizione del romanzo di Leroux, in possesso di \"uno spessore mitico sconosciuto ai vari Fantasma dell'Opera successivi\".\n\"TV Guide\" assegna al film 4 stellette su 5, scrivendo: \"Uno dei pi\u00f9 famosi film horror di tutti i tempi, \"Il fantasma dell'Opera\" riesce ancora a inquietare dopo oltre 60 anni\".\nRudy Salvagnini nel suo \"Dizionario dei film horror\" d\u00e0 quattro stellette al film definendo l'opera un \"classico\" e l'interpretazione di Lon Chaney \"sublime\".\nSul sito internet Rotten Tomatoes, \"Il fantasma dell'Opera\" ha un indice di gradimento del 91% basato su 46 recensioni da parte di critici professionisti, con un voto complessivo di 8.4 su 10.\nRiconoscimenti.\nNel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nVersione sonora del 1929.\nDopo il successo dell'introduzione del sonoro nel Cinema durante la stagione 1928-29, la Universal annunci\u00f2 di essersi assicurata i diritti per un sequel de \"Il fantasma dell'Opera\" dagli eredi di Gaston Leroux. Intitolato \"The Return of the Phantom\" (\"Il ritorno del fantasma\"), il film sarebbe stato sonoro e a colori. La Universal non avrebbe potuto scritturare Lon Chaney per il sequel essendo lui ora sotto contratto con la MGM.\nLa Universal in seguito scart\u00f2 il progetto del sequel, e scelse invece di ri-distribuire \"Il fantasma dell'Opera\" con una nuova colonna sonora sincronizzata ed effetti sonori vari, con l'aggiunta di nuove scene parlate. I registi Ernst Laemmle e Frank McCormick rigirarono poco meno della met\u00e0 del film con il sonoro durante l'agosto 1929. Il girato riutilizzato dalla versione originale del 1925 venne arrangiato musicalmente da Joseph Cherniavsky, con l'aggiunta di effetti sonori sincronizzati. Mary Philbin e Norman Kerry ripresero i loro rispettivi ruoli per le nuove scene, mentre Edward Martindel, George B. Williams, Phillips Smalley, Ray Holderness, ed Edward Davis furono aggiunti al cast per sostituire gli attori non disponibili. Non potendo utilizzare la vera voce di Chaney, e nemmeno doppiare il labiale dell'attore per motivi contrattuali, i dialoghi del fantasma furono ridoppiati in terza persona da altro attore (probabilmente da Phillips Smalley, ma non esiste nessun accredito ufficiale).\nLa versione sonora de \"Il fantasma dell'Opera\" debutt\u00f2 il 16 febbraio 1930, e incass\u00f2 ulteriori 419,000 dollari. Questa versione del film \u00e8 andata perduta, sebbene ne esista ancora la traccia audio.\nIl successo de \"Il fantasma dell'Opera\" ispir\u00f2 la Universal a finanziare la produzione di una lunga serie di film horror, come \"Dracula\", \"Frankenstein\", \"L'uomo lupo\", \"L'uomo invisibile\", e \"La mummia\"; compresi numerosi sequel degli stessi. Molte di queste pellicole sono ora considerate dei classici e rientrano nel filone cosiddetto dei \"Mostri della Universal\".\nVersioni differenti.\nLa migliore stampa esistente del film dal punto di vista qualitativo \u00e8 ricavata da un negativo originale realizzato dalla George Eastman House agli inizi degli anni cinquanta per la Universal Pictures. La versione originale del 1925 esiste solo in copie 16mm \"Show-At-Home\" create dalla Universal negli anni trenta. Esistono svariate versioni di queste stampe, ma nessuna \u00e8 completa. Tutte provengono dal negativo originale, ma non sono integrali.\nA causa della migliore qualit\u00e0 della stampa Eastman House, molte edizioni home video provengono da questa come fonte base per il trasferimento. In questa versione c'\u00e8 la cantante Mary Fabian nel ruolo di Carlotta. Nelle versioni successive, Virginia Pearson, che interpretava Carlotta nel film originale del 1925, viene invece accreditata come \"madre di Carlotta\". La maggior parte delle scene mute della versione 1929, hanno un'inquadratura di macchina leggermente differente, e provengono effettivamente da una seconda camera, utilizzata per realizzare copie del film per i mercati esteri e secondi negativi; un accurato esame delle due versioni rivela inquadrature simili ma differenti nella composizione delle scene nella versione del 1929. Nel 2009, ReelClassicDVD ha pubblicato un'edizione speciale in DVD del film che include un confronto scena per scena tra le due versioni, effettuato attraverso un montaggio della stampa Show-At-Home del 1925 con quella Eastman House, cercando di mantenere la continuit\u00e0 narrativa.\nTuttavia, sussistono ancora alcune incongruenze tra le varie versioni. Non \u00e8 chiaro a quale scopo sia stato prodotto il negativo usato per la stampa Eastman House, in quanto include scene tratte dalla versione del 1929, e mostra alcuni segni di usura o danni. Per ragioni sconosciute, \u00e8 stato aggiunto un prologo di apertura che mostra un uomo con una lanterna, usando una singola inquadratura continua, e sebbene sembri che l'uomo apra la bocca per parlare, non esiste traccia dei dialoghi corrispondenti. Questa scena sembra essere un'aggiunta successiva per la versione sonorizzata, ma \u00e8 presente gi\u00e0 nella versione originale del 1925, in una durata pi\u00f9 breve e utilizzando un diverso primo piano del misterioso uomo con la lanterna. Non c'\u00e8 una sequenza corrispondente che contenga \"l'uomo con la lanterna\" che si vede all'inizio del film nei nastri audio della versione sonorizzata. Mentre gli effetti sonori sembrano seguire abbastanza da vicino il film, le scene con dialoghi (che a un certo punto costituiscono circa il 60% del film) sono generalmente pi\u00f9 corte delle corrispondenti sequenze sui nastri audio. Inoltre, poich\u00e9 i dischi sonori erano sincronizzati con una velocit\u00e0 di proiezione di 24 fotogrammi al secondo (la velocit\u00e0 stabilita per un film sonoro), e il film in formato DVD \u00e8 presentato a un frame rate pi\u00f9 lento (per riprodurre una velocit\u00e0 naturale), la colonna sonora del DVD \u00e8 stata modificata per suonare pi\u00f9 lentamente rispetto alla velocit\u00e0 originariamente registrata. Inoltre, la sequenza dei titoli di testa, il sopracitato uomo con la lanterna, le scene con Mary Fabian che interpreta Carlotta, e l'esibizione di Mary Philbin all'Op\u00e9ra sono girate a 24 fotogrammi al secondo (la velocit\u00e0 della pellicola sonora), e quindi devono essere state girate dopo l'uscita originale del film.\nIl 1\u00ba novembre 2011, la Image Entertainment ha distribuito una nuova versione in formato Blu-ray del \"Fantasma dell'Opera\", prodotta dalla Film Preservation Associates di David Shepard.\nScene a colori.\nSecondo \"Harrison's Reports\", quando il film venne originariamente distribuito nel 1925, conteneva 17 minuti di immagini a colori; queste scene furono mantenute nella versione sonorizzata del 1929-30. Tutte le scene ambientate all'opera durante la rappresentazione del \"Faust\" e quelle del ballo in maschera furono girate impiegando il sistema \"Process 2 Technicolor\" (che permetteva di virare le immagini in due colori). Attualmente solo le scene a colori del ballo in maschera sono sopravvissute. Nella scena sul tetto dell'Op\u00e9ra, la cappa del Fantasma fu colorata di rosso, utilizzando un processo di colorazione a mano. Questo effetto \u00e8 stato replicato attraverso una colorazione digitale in occasione del restauro della pellicola nel 1996.\nCome in molti film dell'epoca, il bianco e nero era virato in vari colori per creare l'atmosfera. Questi includevano l'ambra per gli interni, il blu per le scene notturne, il verde per gli stati d'animo, il rosso per il fuoco e il giallo per gli esterni diurni.\nDifferenze principali tra il film e il romanzo.\nAnche se questo particolare adattamento viene spesso considerato il pi\u00f9 fedele al romanzo originale, sussistono comunque delle differenze tra libro e film.\nNel film, M. Debienne e M. Poligny cedono la propriet\u00e0 del teatro dell'opera a M. Montcharmin e M. Richard, mentre nel romanzo essi sono semplicemente i vecchi e i nuovi direttori che si succedono nelle cariche.\nIl personaggio di Ledoux non \u00e8 un misterioso persiano come nel libro, ma invece un detective francese della polizia segreta. Questo radicale cambiamento del personaggio non era nel copione originale; ma venne deciso solo durante le fasi di montaggio.\nIl fantasma non ha studiato in Persia in passato, ma \u00e8 invece un criminale esperto di magia nera fuggito dai lavori forzati.\nInizialmente gli autori volevano preservare il finale originale del romanzo, e furono anche girate le scene dove il fantasma moriva di crepacuore suonando l'organo dopo che Christine lo aveva abbandonato. Era inoltre prevista una breve scena conclusiva dove si vedevano Christine e Raoul in luna di miele. A causa delle reazioni negative del pubblico durante le prime proiezioni, lo studio decise di cambiare il finale introducendone uno pi\u00f9 emozionante. Il sostituto di Julian, Edward Sedgwick fu assunto proprio per girare un finale spettacolare, nel quale il fantasma viene linciato dalla folla e riceve un castigo per le sue malefatte.\nCollegamenti esterni.\n "}
{"id": "233168", "revid": "767487", "url": "https://it.wikipedia.org/wiki?curid=233168", "title": "Il fantasma dell'Opera (film 1943)", "text": "Il fantasma dell'opera (\"Phantom of the Opera\") \u00e8 un film del 1943, diretto da Arthur Lubin.\nTrama.\nDurante una rappresentazione della \"Martha\" di Friedrich von Flotow al Teatro dell'Opera di Parigi, il direttore d'orchestra Villeneuve nota alcune discordanze tra gli archi e ne individua la causa nel primo violino, Erique Claudin.\nTerminato lo spettacolo Claudin viene convocato nell'ufficio del maestro, che gli chiede di suonare. Claudin improvvisa una vecchia ninna-nanna della Provenza, sua terra natale, eseguendola in modo perfetto. Ma alla richiesta di accennare all'entrata dei violini nel terzo atto dell'opera, il violinista rifiuta, affermando di non riuscire pi\u00f9 ad utilizzare al meglio la mano sinistra. Villeneuve, pur molto dispiaciuto \u00e8 costretto a licenziarlo dall'orchestra dell'Opera.\nUna volta rincasato Claudin viene minacciato di sfratto dalla padrona di casa; inoltre il giorno dopo si reca da un insegnante di canto, presso il quale sta studiando la giovane Christine DuBois. A insaputa della ragazza, \u00e8 proprio Claudin che sta finanziando le sue lezioni, per le quali ha speso tutto il suo denaro; l'insegnante, pur riconoscendo il talento di Christine, dichiara che se il violinista non sar\u00e0 pi\u00f9 in grado di pagare le sue lezioni sar\u00e0 costretto a non tenerla pi\u00f9 a lezione.\nNonostante queste difficolt\u00e0 Claudin \u00e8 fiducioso nella ricchezza che potr\u00e0 procurargli la sua ultima composizione, un concerto per pianoforte e orchestra che intende far pubblicare dalla casa editrice musicale Pleyel &amp; DesGiardins. L'uomo vi si reca, ma a causa delle continue richieste riceve una risposta stizzita da parte dell'editore Pleyel, il quale rifiuta anche di restituirgli l'unico manoscritto dell'opera. Poco dopo Claudin sente suonare il suo concerto: in realt\u00e0 DesGiardins lo sta facendo sentire a Franz Liszt, che se ne dichiara entusiasta; l'uomo per\u00f2 crede che gli editori se ne siano appropriati e lo vogliano pubblicare senza riconoscergli il dovuto, cos\u00ec in un impeto d'ira strangola Pleyel. L'assistente di quest'ultimo, Georgette, per difendersi lancia addosso a Claudin dell'acido nitrico usato come mordente per la riproduzione degli spartiti, ustionandogli gravemente parte del volto. L'uomo, braccato dalla polizia, ruba una maschera per nascondere il volto sfigurato e si stabilisce nei sotterranei del Teatro.\nClaudin vive girovagando per il Teatro e i suoi sotterranei, rubando oggetti di scena, strumenti musicali e cibo, dando cos\u00ec vita alla leggenda del \"Fantasma dell'Opera\". Tempo dopo Christine DuBois, ormai una bravissima soprano, viene corteggiata dal suo collega baritono Anatole Garron e dal commissario di polizia Raoul Dubert, entrambi da lungo tempo innamorati di lei. I due vorrebbero sposarla, ma la ragazza non sa decidersi per uno dei due, anche perch\u00e9 ci\u00f2 significherebbe dover lasciare la sua carriera.\nIl nome della ragazza \u00e8 inoltre collegato a quello di Claudin, poich\u00e9 era nota a tutti la strana attrazione che egli nutriva nei suoi confronti; nessuno per\u00f2 collega il musicista assassino e ricercato con la figura quasi leggendaria del Fantasma.\nDurante la rappresentazione dell'opera \"Amour et Gloire\" il soprano primadonna, Biancarolli, viene avvelenata con una pozione che le causa uno svenimento. Il suo ruolo viene affidato a Christine, che riscuote un gran successo grazie alla sua voce. \nLa Biancarolli, sdegnata, pensa che ad avvelenarla sia stata Anatole Garron, allo scopo di far cantare Christine; i direttori del Teatro la pregano di non sporgere denuncia per evitare lo scandalo. La cantante acconsente, ma a condizione che la performance di Christine non sia citata nei giornali e che la ragazza non canti mai pi\u00f9.\nLa sera stessa il Fantasma, vero colpevole dell'avvelenamento, irrompe nel camerino della Biancarolli e uccide lei e la sua cameriera, sfuggendo poi all'inseguimento di Raoul e Anatole.\nIl Fantasma richiede ai direttori che Christine sostituisca la defunta Biancarolli come primadonna. Raoul elabora allora un piano: durante la nuova produzione del Teatro \"Le Prince Masqu\u00e9 du Caucase\" il Teatro sar\u00e0 presidiato dai poliziotti, mentre Christine sar\u00e0 sostituita da un'altra cantante; alla fine dell'opera Franz Liszt suoner\u00e0 il Concerto di Erique Claudin, nella speranza che l'uomo esca allo scoperto per ascoltarlo. Christine tuttavia disobbedisce all'ordine di rimanere a casa e si reca a Teatro per assistere allo spettacolo.\nDurante l'esibizione il Fantasma strangola uno degli uomini di Raoul e, mascherato come lui, si aggira indisturbato fino al vano del lampadario sospeso sulla platea, del quale sega la catena causandone il crollo. Nella susseguente confusione l'uomo raggiunge Christine e, non riconosciuto, riesce a portarla con s\u00e9 nei sotterranei, dove le dice di amarla e che rimarr\u00e0 per sempre laggi\u00f9, perch\u00e9 canti tutto quello che vuole ma solo per lui.\nRaoul e Anatole si introducono nei sotterranei, ma non riescono a trovare la via per raggiungere Christine. In quel momento Liszt inizia a suonare il Concerto di Claudin, e il Fantasma, sentendolo, inizia a suonarlo a sua volta. Christine riconosce nella melodia del concerto una ninna nanna che aveva sentito in Provenza quando era piccola. Inizia a cantarla e la sua voce guida i due ragazzi nella tana del Fantasma; nel frattempo la ragazza riesce a rimuovere la maschera del Fantasma, riconoscendo nel volto sfigurato dall'acido quello del suo vecchio mentore Erique Claudin.\nRaoul e Anatole irrompono e nella colluttazione che ne segue viene sparato un colpo di pistola che causa il collasso dell'ambiente. I tre ragazzi riescono a fuggire, mentre il Fantasma rimane travolto dal crollo.\nChristine, commossa, dice di non riuscire a odiare fino in fondo Erique Claudin, e che nonostante lo conoscesse appena si sentiva in qualche modo legata a lui, non riuscendo a spiegarsi come potesse conoscere a sua volta la ninna nanna provenzale. Raoul e Anatole le dicono che probabilmente il motivo di ci\u00f2 \u00e8 che entrambi provenissero dalla stessa zona, e che anche se morto il miserabile musicista sopravviver\u00e0 grazie alla sua opera.\nTempo dopo Christine \u00e8 ormai una diva apprezzata e ammirata. Dopo uno spettacolo Anatone e Raoul si recano nel suo camerino per invitarla a cena, ma di fronte all'ennesima schermaglia la ragazza, che dall'avventura col Fantasma ha compreso quanto sia importante amare l'arte del canto, decide di non sposare nessuno dei due: li pianta in asso per darsi al suo pubblico adorante. Ai due ragazzi non resta che stringere una buona amicizia per consolarsi vicendevolmente.\nProduzione.\nCesar Romero, Boris Karloff, F\u00ebdor \u0160aljapin, Charles Laughton e Broderick Crawford furono tutti presi in considerazione per il ruolo del Fantasma in vari stadi della produzione, prima che la parte venisse affidata a Claude Rains. La sotto trama proposta da Koster secondo la quale il Fantasma era il padre di Christine fu tagliata perch\u00e9 avrebbe dato agli elementi romantici della loro relazione le sembianze di un rapporto incestuoso. Nello stesso anno di uscita del film, \"Il fantasma dell'Opera\" fu adattato per uno sceneggiato radiofonico del \"Lux Radio Theater\". Nelson Eddy, Susanna Foster ed Edgar Barrier ripresero i rispettivi ruoli, ma al posto di Claude Rains, fu Basil Rathbone a dare la voce a Erique Claudin. Lo sceneggiato venne prodotto e presentato da Cecil B. DeMille.\nRiprese.\nIl film \u00e8 stato girato negli USA, in California negli Universal Studios, Stage 28 - 100 Universal City Plaza, Universal City, riutilizzando gran parte delle scenografie del film \"Il fantasma dell'Opera\" del 1925.\nAccoglienza.\nLe recensioni dell'epoca furono molto contrastanti. Bosley Crowther del \"The New York Times\" critic\u00f2 il film definendolo \"annacquato\" rispetto all'originale, e scrivendo come \"solo la scena iniziale fosse l'unica che realizzava pienamente il potenziale della storia\". \"Variety\" descrisse la pellicola una produzione \"vivida, elaborata, e, nonostante le limitazioni imposte dalla storia originale, destinata ad avere successo\". \"Harrison's Reports\" scrisse che il film consisteva in \"un buon intrattenimento, del genere che far\u00e0 presa su ogni tipo di pubblico.\" La recensione di David Lardner sul \"The New Yorker\" liquid\u00f2 malamente il film, definendolo \"esempio tipico e deleterio del passare del tempo nel mondo del cinema. La vecchia versione aveva Lon Chaney, che terrorizzava tutti, mentre la nuova ha Claude Rains, che non spaventa nessuno.\"\nSul sito aggregatore di recensioni Rotten Tomatoes il film ha un indice di gradimento del 75%, basato su 20 recensioni da parte di critici professionisti.\nAccoglienza.\nIncassi.\nIl film, a fronte di un budget che si aggirava tra il 1.750.000 e il 1.500.000 di dollari, negli Stati Uniti ha incassato 2.000.000 di dollari."}
{"id": "233170", "revid": "767487", "url": "https://it.wikipedia.org/wiki?curid=233170", "title": "Il fantasma dell'Opera (film 1962)", "text": "Il fantasma dell'opera (\"The Phantom of the Opera\") \u00e8 un film del 1962 diretto da Terence Fisher.\nTrama.\nIl film narra della misteriosa presenza di un fantasma in un teatro londinese. Tutto comincia con la prima di un'opera lirica che narra delle vicende di Giovanna d'Arco, quando l'impresario del teatro comincia a sospettare che nell'edificio vi sia una strana e ostile presenza. Questa non \u00e8 altro che un compositore dal volto sfigurato che tenta di proteggere e di far arrivare al successo una giovane cantante di nome Christine Charles. Quando Christine scompare, l'impresario si mette alla sua ricerca.\nCritica.\nAlla sua uscita il film non ebbe molto successo e scontent\u00f2 gli appassionati del cinema horror, rivelandosi il primo, temporaneo insuccesso del regista in questo genere cinematografico. Ad un attento sguardo retrospettivo non sfuggono tuttavia i momenti indovinati nei quali \u00e8 presente tutto il talento di Fisher (come ad esempio la scena durante la quale il fantasma assiste commosso al canto della sua protetta e il finale)."}
{"id": "233172", "revid": "767487", "url": "https://it.wikipedia.org/wiki?curid=233172", "title": "Il ferroviere (film 1929)", "text": "Il ferroviere (\"Thunder\") \u00e8 un film del 1929 diretto da William Nigh. Aveva tra gli interpreti Lon Chaney (qui al suo ultimo film muto) e Phyllis Haver (nella sua ultima apparizione sullo schermo).\nProduzione.\nLa lavorazione del film - prodotto dalla Metro-Goldwyn-Mayer (MGM) inizi\u00f2 il 9 marzo 1929.\nGirato muto, il film venne sonorizzato con il sistema mono Western Electric Sound System.\nDistribuzione.\nNegli Stati Uniti, la Metro-Goldwyn-Mayer (MGM) lo distribu\u00ec nelle sale nel luglio 1929 dopo che il film era stato presentato a New York la settimana del 6 luglio 1929. Il copyright riporta la data del 29 luglio con il numero di registrazione LP558. Nel 1930, il film venne distribuito internazionalmente, uscendo in Finlandia (5 febbraio, come \"Chicagon pikajuna n:o 2329\"), Svezia (5 maggio, come \"St\u00e5l mot st\u00e5l\"), Portogallo (9 ottobre, come \"Homens de Ferro\"), Francia (31 ottobre, come \"Tonnerre\").\nDella pellicola esiste soltanto un frammento, conservato negli archivi della Library of Congress di Washington. Per il resto, la pellicola si ritiene perduta.\nCensura.\nIn Italia, la pellicola venne distribuita nel 1930 dalla Metro, dopo aver ottenuto il visto di censura 25798 \"con riserva\": la visione del film era permessa solo dopo aver \"tolto ogni scena dialogata o comunque parlata in lingua straniera\" (giugno 1930)."}
{"id": "233174", "revid": "438678", "url": "https://it.wikipedia.org/wiki?curid=233174", "title": "Il ferroviere (film 1956)", "text": "Il ferroviere \u00e8 un film del 1956 diretto e interpretato da Pietro Germi, presentato in concorso al 9\u00ba Festival di Cannes.\nNonostante sia stato accusato dalla critica autodefinitasi \"di sinistra\" di indulgere verso linee narrative \"deamicisiane\" (cfr. Morandini op.cit.), il film secondo altri interpreti invece evita le accuse di facile moralismo populista, grazie alla sceneggiatura di Giannetti che focalizza l'attenzione sul lato umano dei personaggi ed al taglio neorealista-intimistico che resta la migliore capacit\u00e0 stilistica di Germi, sia come regista che come attore.\nIl film nasce da un soggetto autobiografico intitolato \"Il treno\" di Alfredo Giannetti che lo adatt\u00f2 per il film insieme a Luciano Vincenzoni e Pietro Germi.\nLa produzione de \"Il ferroviere\" era inizialmente della Ponti-De Laurentiis, ma il film venne realizzato dal solo Carlo Ponti che \u00abnon credeva nel progetto\u00bb e \u2013 anche per rallentarne la realizzazione \u2013 per la parte del protagonista propose nomi impossibili come quelli di Spencer Tracy e Broderick Crawford. Fu Giannetti a intuire che Germi avrebbe voluto e potuto interpretare il ruolo principale e fu lui a dirigerlo nei provini che convinsero Ponti.\nTrama.\nNotte di Natale. Il macchinista di treno Andrea Marcocci, di ritorno dal suo duro lavoro, fa la solita sosta serale all'osteria per bere un bicchiere di vino e incontrarsi con i suoi amici. Bench\u00e9 il suo amico Gigi Liverani, macchinista anche lui, se ne sia gi\u00e0 andato, Andrea si abbandona al vino. Suo figlio Sandrino lo riporta quindi a casa.\nTornato alticcio a casa, scopre che non c'\u00e8 nessuno, poich\u00e9 la figlia Giulia, incinta, si \u00e8 sentita male e sono andati tutti a casa sua. Andrea si \u00e8 spesso scontrato con Giulia e l'ha obbligata a sposare un uomo che non ama, di cui per\u00f2 \u00e8 rimasta incinta. Il figlio \u00e8 nato per\u00f2 gi\u00e0 morto, motivo in pi\u00f9 di contrasto nella coppia; Giulia non \u00e8 riuscita a sanare il suo matrimonio. Anche l'altro figlio ormai adulto si ribella al padre e se ne va da casa dopo l'ennesima lite. Accanto ad Andrea rimangono la moglie e il piccolo Sandro, che pur amando senza condizioni il padre \u00e8 anche lui motivo di rimproveri per la sua modesta condotta a scuola.\nAndrea si sente sempre pi\u00f9 solo e deluso, con l'unico sfogo del suo amico Gigi, con cui si confida durante i massacranti turni di guida dei treni. Proprio durante uno di questi lunghi viaggi Andrea investe un uomo che volontariamente si \u00e8 gettato contro il treno. Pur non avendo alcuna responsabilit\u00e0, Andrea ha visto quest'uomo in volto prima della fine e ne resta scosso.\nIl viaggio deve proseguire ma, a causa della stanchezza accumulata e del forte trauma psicologico che lo ha devastato, Andrea non vede un segnale di arresto, evitando per un soffio un disastro ferroviario. La fama di bevitore gli fa assegnare dalla direzione ferroviaria incarichi secondari ed umilianti per lui, che era stato sempre fiero del suo lavoro. Andrea, sconvolto dall'episodio per esserne stato la causa anche se involontaria, inizia a chiudersi in se stesso non credendo pi\u00f9 neppure nell'amicizia dei suoi compagni ferrovieri, da cui si \u00e8 sentito abbandonato durante l'inchiesta seguita all'incidente.\nPer questo in occasione di uno sciopero egli continua a lavorare, venendo additato come crumiro da tutti. La grave malattia cardiaca che lo colpisce \u00e8 l'occasione per il ricostituirsi degli affetti intorno a lui. La vigilia di Natale, Andrea torna ad avere intorno a s\u00e9 l'affetto dei suoi figli e dei suoi amici e capisce cos\u00ec che la causa dei suoi guai \u00e8 stata anche la sua intransigenza e la sua chiusura al mondo che sta velocemente cambiando. Riprende a suonare la sua chitarra, compagna delle sere passate in allegria all'osteria, per manifestare il suo amore alla moglie, che non l'ha mai abbandonato, ma proprio allora la morte lo coglier\u00e0.\nCritica.\nAttraverso la vita del ferroviere Germi ci d\u00e0 uno spaccato sociologico dell'Italia popolare e proletaria degli anni cinquanta appena uscita dalla seconda guerra mondiale. Cominciavano allora a manifestarsi i segni di quei problemi familiari e sociali che travagliarono la vita italiana in rapido mutamento. Sono presenti infatti i temi del contrasto tra le generazioni, delle lotte sindacali per le dure condizioni di lavoro, il mutamento dei valori morali a cui Andrea, uomo autoritario legato al passato non sa e non vuole adeguarsi. Il mondo sta velocemente cambiando, come i suoi treni, intorno ad Andrea, ma egli non se ne rende conto.\n\u00abCome osserva Mario Sesti, Il ferroviere pu\u00f2 essere confrontato all'altro grande monumento cinematografico di melodramma e realismo, Rocco e i suoi fratelli, \"due film che affrontano un vero corpo a corpo con quello che si pu\u00f2 considerare il mito pi\u00f9 profondo dell'inconscio, della Storia e della struttura sociale di questo paese: l'unit\u00e0 della famiglia\".\u00bb\nIl tutto \u00e8 trattato in modo emozionale dal regista che, facendo leva sui sentimenti degli spettatori pi\u00f9 che sulla loro ragione li coinvolge e li fa partecipi. Il film \u00e8 stato accusato di sentimentalismo e di usare toni melodrammatici ma non si \u00e8 capito, da parte soprattutto di quei critici ideologicamente prevenuti, per i quali la libert\u00e0 espressiva e politica di Germi era scomoda e troppo disinvolta, che questa \u00e8 la visione del mondo di Andrea che vive e giudica la societ\u00e0 del suo tempo in modo istintivo e fortemente passionale.\nLa storia, pur ricca di sentimenti, alla fine non appare melensa, ma al contrario, anche per merito dello sceneggiatore Alfredo Giannetti e della grande e sanguigna interpretazione di Pietro Germi, \u00e8 sincera ed autentica.\nAppassionato in particolare il giudizio che del film d\u00e0 Ermanno Olmi: \u00abSettembre 1961, a Roma. Da Rosati a via Veneto. Germi lo trovavi sempre l\u00ec, al bancone del bar, seduto davanti a un bicchiere di vino. Non era una posa d'artista: era davvero nella sua natura starsene silenzioso a pensare sorseggiando del buon vino. Se non avessi saputo ch'era un celebre regista e anche attore avrei detto, per istintiva sensazione, che poteva essere un ferroviere. Perch\u00e9 mi ricordava mio padre come lo avevo in mente da bambino: anche lui ferroviere. Gente solida, buoni bevitori ma rigorosamente sobri in servizio. Quel giorno di settembre, fu proprio Germi a rivolgermi un saluto. Fino ad allora, io lo incontravo spesso l\u00ec (lo ammiravo moltissimo), ma non avevo mai osato importunarlo. Mi disse che aveva visto \"Il posto\", il mio film che era stato alla Mostra di Venezia e che gli era piaciuto. Io gli confidai la grande emozione (e le lacrime!) per il suo \"Ferroviere\". Ma al di l\u00e0 della grazia sublime dell'opera \u2012 di una rara potenza poetica! \u2012 c'era per me una ragione particolare, che mi faceva amare in modo speciale quel suo film: riguardava la mia stessa vita e quella di mio padre che aveva attraversato le stesse vicende del suo ferroviere.\u00bb"}
{"id": "233175", "revid": "2812", "url": "https://it.wikipedia.org/wiki?curid=233175", "title": "Contee tradizionali scozzesi", "text": ""}
{"id": "233176", "revid": "438678", "url": "https://it.wikipedia.org/wiki?curid=233176", "title": "Il ferroviere (film 1965)", "text": "Il ferroviere \u00e8 un film del 1965, diretto dal regista Gerald Potterton con la collaborazione di Buster Keaton e John Spotton.\nProdotto dal National Film Board of Canada con la collaborazione delle ferrovie canadesi Canadian National Railway, e girato anche su linee delle altre compagnie Canadian Pacific Railway, Great Northern Railway e Pacific Great Eastern Railway.\nOltre al cortometraggio di finzione, fu prodotto anche un documentario, \"Buster Keaton Rides Again\", in bianco e nero, di 55 minuti.\nIl regista del film ottenne una Menzione onorevole per i cortometraggi al Festival internazionale del cinema di Berlino del 1965.\nTrama.\nA Londra un uomo sta leggendo un giornale sul quale una pagina pubblicitaria dice \"SEE CANADA NOW!\" (\"vedi s\u00f9bito il Canada!\"). L'uomo getta via il giornale e si butta nel Tamigi. Subito dopo riemerge sulla costa orientale canadese, dove un cartello indica l'altra costa a 3,982\u00bd miglia (circa 6400\u00a0km). Iniziato il viaggio trova un veicolo per la manutenzione delle ferrovie, dove si siede volendo fare un pisolino. Inavvertitamente lo mette in moto e cos\u00ec inizia una serie di avventure ferroviarie attraverso il Canada, senza mai fermarsi, nemmeno per fare rifornimento. Arrivato sull'altra costa, si appresta al ritorno, ma il veicolo \u00e8 stato preso da un giapponese emerso dall'oceano Pacifico!"}
{"id": "233178", "revid": "438678", "url": "https://it.wikipedia.org/wiki?curid=233178", "title": "Il figlio conteso (film 1935)", "text": "Il figlio conteso \u00e8 un film del 1935, diretto dal regista Edward Ludwig."}
{"id": "233180", "revid": "438678", "url": "https://it.wikipedia.org/wiki?curid=233180", "title": "Il figlio conteso (film 1954)", "text": "Il figlio conteso (\"The Divided Heart\") \u00e8 un film del 1954 diretto da Charles Crichton tratto da un caso di cronaca realmente accaduto.\nTrama.\nIn piena seconda guerra mondiale viene ritrovato un bambino di tre anni che vaga solo. Dato che \u00e8 impossibile conoscere la sua identit\u00e0 e neppure risalire ai suoi genitori viene creduto unico sopravvissuto della sua famiglia e accolto in un orfanotrofio.\nDopo poco tempo viene dato in adozione ad una famiglia che lo cresce con amore ma anni dopo, quando il bambino ha 10 anni, si scopre che la madre \u00e8 ancora viva in un campo profughi in Yugoslavia.\nLa donna torna in Germania per riprendersi il figlio e ricostruire almeno in parte la sua famiglia distrutta dalla guerra, ha visto morire infatti il marito e gli altri due figli.\nIl film si concentra sul dilemma morale relativo al futuro del bambino, se debba ricongiungersi alla madre naturale o se debba restare assieme alla famiglia che lo ha cresciuto e alla quale lui ritiene di appartenere. \nCome nella realt\u00e0, il giudizio finale premia il vincolo di sangue e il bambino viene affidato alla madre naturale.\nRiconoscimenti.\nNel 1955 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "233182", "revid": "767487", "url": "https://it.wikipedia.org/wiki?curid=233182", "title": "Il figlio dello sceicco (film 1926)", "text": "Il figlio dello sceicco (\"The Son of the Sheik\") \u00e8 un film del 1926 diretto da George Fitzmaurice e uscito nelle sale il 5 settembre 1926.\nSeguito de \"Lo sceicco\" (1921) e anch'esso tratto da un romanzo di Edith Maud Hull, \u00e8 l'ultimo film del divo Valentino, qui in una doppia parte. Nel film appare anche Agnes Ayres, la protagonista del film precedente, nel ruolo della moglie dello sceicco.\nNel 2003 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nAnni dopo gli eventi del primo film lo sceicco Ahmed e lady Diana si sono felicemente sposati e hanno avuto un figlio che hanno chiamato \"Ahmed\", come il padre. Il giovane Ahmed, figlio dello sceicco, si invaghisce della danzatrice Yasmina, figlia di un capobanda, e le dona il suo anello come pegno d'amore. I due si dichiarano amore reciproco ma quando Ahmed viene catturato da Ghabah, uno spasimante di Yasmina, questi lo inganna dicendogli che Yasmina gli ha sempre mentito e che non l'ha mai amato, cos\u00ec Ahmed sentendosi tradito da lei per vendetta la rapisce e la porta nel suo accampamento nel deserto. Per un po' i due continuano ad odiarsi, ma l'amore che provano \u00e8 pi\u00f9 forte del loro odio anche se il loro orgoglio impedisce loro di ammetterlo.\nIntanto lo sceicco Ahmed, padre del giovane Ahmed, gli sta organizzando un matrimonio combinato nella speranza che il figlio metta la testa a posto, anche se la moglie Diana cerca di ricordare al marito che suo figlio \u00e8 uguale a lui sia nell'aspetto che nel carattere e per quanto voglia piegarlo al suo volere non potr\u00e0 farlo, ricordando anche il periodo del loro primo incontro.\nAhmed resosi conto di aver sbagliato a ferire Yasmina la libera e ordina al suo servitore Ramadan di ricondurla in citt\u00e0 ma prima di lasciare l'accampamento Yasmina perde l'anello che Ahmed le aveva donato; anche se lui l'aveva maltrattata lei non ha smesso di amarlo. Sulla strada per la citt\u00e0 Yasmina e Ramadan vengono accerchiati da Ghabah e dai suoi uomini che la rapiscono. Ahmend venuto a sapere del rapimento e del fatto che Yasmina non l'avesse mai tradito si precipita nel covo dei ladri dove la sua amata \u00e8 tenuta prigioniera per salvarla. Lo sceicco Ahmed venuto a sapere delle intenzioni del figlio lo raggiunge per prestargli aiuto.\nNella fuga Ghabah cerca di portare via Yasmina ma Ahmed lo insegue e dopo uno scontro lo uccide.\nIl malvagio \u00e8 punito con la morte. Mentre i due innamorati cavalcano per il deserto consapevoli che staranno insieme per sempre.\nProduzione.\nIl film, prodotto dalla Feature Productions, venne girato in California alle Buttercup Dunes, Imperial County nel febbraio del 1926.\nDistribuzione.\nVenne distribuito nel 1926 dalla United Artists. Nel 1937, ne fu fatta una riedizione che fu distribuito dalla Art Cinema Associates. Un'altra edizione, del 1959, fu curata dalla Dominant Pictures Corporation.\nDate di uscita.\nUscita film su IMDb Uscita in video o DVD\nAlias"}
{"id": "233183", "revid": "767487", "url": "https://it.wikipedia.org/wiki?curid=233183", "title": "Il figlio dello sceicco (film 1962)", "text": "Il figlio dello sceicco \u00e8 un film del 1962 diretto da Mario Costa."}
{"id": "233184", "revid": "438678", "url": "https://it.wikipedia.org/wiki?curid=233184", "title": "Il figlio dello sceicco (film 1977)", "text": "Il figlio dello sceicco \u00e8 un film del 1977 diretto da Bruno Corbucci.\nTrama.\nLuigi Abdulio Panacchioni \u00e8 un disoccupato romano che vive con sua madre e non conosce il padre, poich\u00e9 \u00e8 nato da una relazione occasionale.\nPassa il tempo con altri amici disoccupati e sogna di ottenere una licenza per aprire un distributore di benzina. Suo malgrado, si ritrova coinvolto in un intrigo internazionale per l'ottenimento di concessioni petrolifere in un piccolo emirato del Golfo Persico.\nIn quel paese diversi gruppi petroliferi si stanno contendendo tali concessioni, appoggiando diverse fazioni della famiglia dello sceicco che regna su quello stato e detiene il controllo del petrolio.\nUno di questi gruppi scopre che Panacchioni \u00e8 figlio naturale dello sceicco e tenta di portarlo a corte per godere della riconoscenza dell'anziano regnante, ancora senza un erede maschio, e surclassare cos\u00ec la concorrenza, che per\u00f2, saputa la relazione di parentela del giovane romano con lo sceicco, tenta di eliminarlo in tutti i modi con l'aiuto di ex-agenti della CIA.\nLuoghi delle riprese:\nLe scene riferite al piccolo emirato del Golfo Persico sono state in realt\u00e0 girate a Monastir in Tunisia\nriconoscibile il porto e il mausoleo di Bourguiba.\nLe scene riferite al Palazzo dello sceicco sono state girate nel Castello di Sammezzano."}
{"id": "233185", "revid": "767487", "url": "https://it.wikipedia.org/wiki?curid=233185", "title": "Son of Zorro", "text": "Son of Zorro del 1947 \u00e8 il quarto serial cinematografico della Republic Pictures realizzato sul personaggio di Zorro creato da Johnston McCulley nel 1919., diretto dai registi Spencer Gordon Bennet e Fred C. Brannon.\nFaceva parte del \"cast\" l'attore caratterista western Roy Barcroft che interpretava il ruolo di Henchman Boyd.\nTrama.\nNonostante il titolo, il \"supereroe\" della situazione non \u00e8 il figlio di Zorro che vestito dei neri abiti ricalca le orme del ben pi\u00f9 blasonato padre, bens\u00ec un lontano cugino (non si sa che grado) di don Diego che, all'indomani della guerra di secessione, gira il far west sul cavallo nero, vestito con maschera e costume viola cercando di abbattere uno spietato e tirannico politico al potere."}
{"id": "233186", "revid": "701660", "url": "https://it.wikipedia.org/wiki?curid=233186", "title": "Furrina", "text": "Furrina (in alcuni manoscritti Furina) \u00e8 una divinit\u00e0 romana arcaica legata alle acque, ma la cui natura non \u00e8 del tutto chiara.\nA Roma aveva un bosco sacro denominato \"Lucus Furrinae\", sulle pendici del Gianicolo in corrispondenza dell'attuale parco di Villa Sciarra, dove si trovava anche una fonte a lei dedicata. In questo bosco Gaio Gracco si fece uccidere dal suo schiavo Filocrate nel 121 a.C..\nAl suo culto era preposto un flamine minore, il flamine furrinale, il quart'ultimo in ordine di importanza. La sua festivit\u00e0 era denominata \"Furrinalia\" e si celebrava il 25 luglio.\nL'esatta natura della dea si era gi\u00e0 persa in epoca imperiale, tanto che cominci\u00f2 a essere associata alle Furie sulla base della semplice assonanza del nome. Nello stesso periodo, documenti epigrafici attestano che la dea cominci\u00f2 ad essere nominata al plurale come \"Furrinae\" o \"nymphae Forrinae\". Nel suo bosco sacro, inoltre, cominciarono ad apparire altri culti, di origine siriaca, che finirono per inglobare quello di Furrina; i culti sono attestati da un'iscrizione in onore di Zeus Keraunios, una a Giove Eliopolitano e un rilievo di Atargatis con due leoni.\nSul finire dell'et\u00e0 classica, il neoplatonico Marziano Capella, nell'ambito di una classificazione teologica a sfere celesti e terrestri, colloc\u00f2 Furrina tra gli d\u00e8i situati poco sopra le vette delle montagne.\nStando a una lettera di Cicerone al fratello Quinto, Furrina aveva un santuario anche presso Arpino.\nGli studi di Dum\u00e9zil.\nGeorges Dum\u00e9zil ritenne di aver dimostrato l'originaria natura di Furrina: confrontando infatti l'ordine cronologico delle feste della seconda met\u00e0 di luglio e i lavori agricoli che l'agronomo Rutilio Tauro Emiliano Palladio prescrive per quel periodo, Dum\u00e9zil giunse alla conclusione che la dea sarebbe stata la patrona delle acque sotterranee e dei pozzi utilizzati per il loro sfruttamento. La dea sarebbe poi caduta nell'obl\u00eco a causa del potenziamento della figura divina di Nettuno, divenuto in et\u00e0 storica il patrono di tutte le acque, sia quelle di superficie che di quelle profonde.\nDum\u00e9zil osserv\u00f2 che gi\u00e0 Georg Wissowa aveva rilevato come le festivit\u00e0 separate fra loro da un intervallo di tre giorni fossero legate da una stessa funzione. In questo caso specifico, il gruppo costituito dalle due festivit\u00e0 dei Lucaria (19 e 21 luglio), dai Neptunalia del 23 e dai Furrinalia del 25 si riferisce ai boschi e alle acque correnti.\nUna conferma sembra venire dall'etimologia che deriverebbe da una radice \"*bhr-u-n-\" che avrebbe dato in gotico \"brunna\" (\"sorgente\") e in antico irlandese \"tipra\" (\"sorgente\", probabilmente da \"*to-aith-bre-want-\"), confrontabile con il sanscrito \"bhurv\u00e1n\" (\"movimento delle acque\"). Tracce di questa radice si trovano anche nel greco \"phr\u00e9ar\" (\"pozzo\") e nell'armeno \"albiwr\" (\"sorgente\"; da \"*blewar-\" &lt; \"*bre-w-r\"). La radice \u00e8 presente anche in latino, nei termini \"ferueere\" (\"bollire\", \"gorgogliare\") e \"defruutum\" (\"vino cotto\") e si sarebbe evoluta in \"*fruur-\" che per metatesi sarebbe divenuta \"furr-\" ma non si sarebbe conservata come sostantivo indicante il pozzo (forse per omofonia con la parola \"fur\", \"ladro\"), rimanendo per\u00f2 come reliquia nel nome della dea patrona dei pozzi."}
{"id": "233187", "revid": "767487", "url": "https://it.wikipedia.org/wiki?curid=233187", "title": "Il figlio di Zorro", "text": "Il figlio di Zorro \u00e8 un film del 1973, diretto dal regista Gianfranco Baldanello.\nTrama.\nIl giovane nobile Don Ricardo Villaverde vive in Messico, governato dall'imperatore Massimiliano e guidato dal governatore Leblanche come sua rappresentazione molto piacevole, che vede la sua vita agiata e frivola solo compromessa dal suo matrimonio un po' 'infelice con Donna Conchita e dall'occasionale apparizione dell'uomo mascherato Figlio di Zorro, combattente per i poveri peoni e ribelli che soffrono sotto il governatore e quindi per la rivoluzione. Quando un carico di armi \u00e8 in viaggio verso l'Alcalde della citt\u00e0 di San Ramon, Don Herrera Coser, il trasporto viene attaccato dal ribelle Garincha e Herrera viene ucciso; sua figlia Donna Conchita fugge con l'aiuto del figlio di Zorro e da lui si nasconde. Entrambi si innamorano. Nel frattempo, le armi diventano propriet\u00e0 dei ribelli, che ne equipaggiano i peoni e danno inizio alla rivoluzione, facendo fuggire il governatore e sua moglie. Il figlio di Zorro, che ha reso possibile e sostenuto tutti questi avvenimenti, va a casa dell'infelice Conchita sposata e le si rivela."}
{"id": "233188", "revid": "438678", "url": "https://it.wikipedia.org/wiki?curid=233188", "title": "Il figliuol prodigo (film 1934)", "text": "Il figliuol prodigo (\"Der verlorene Sohn\") \u00e8 un film del 1934, diretto da Luis Trenker.\nTrama.\nIl giovane Tonio vive la sua quieta vita bucolica in un villaggio alpino bavarese, benvoluto dai compaesani e particolarmente prediletto dalla sua buona amica Barbi - la pi\u00f9 ammirata da tutti i giovanotti della comunit\u00e0 montana - con la quale vige una pi\u00f9 o meno sottaciuta intesa di un futuro da trascorrere insieme.\nMa Tonio non ha mai nascosto il proprio desiderio di vedere il vasto mondo, al di fuori della sua vallata; e la sua predilezione \u00e8 per l'America, in particolare per la citt\u00e0 di New York. \nL'incontro col milionario americano Williams e sua figlia Lilian, presenti nel paese per sponsorizzare generosamente una gara di sci, e con i quali Tonio instaura una sincera amicizia, lo rafforza nel suo desiderio; che diventa una risoluzione certa quando, durante un'ascensione alpinistica su una vetta locale insieme a Lilian e ad un amico, egli, a seguito di una slavina, perde l'amico: giura allora di lasciare per sempre le sue montagne.\nIl signor Williams aveva in precedenza commissionato al padre di Barbi, valente scultore in legno, una riproduzione della maschera lignea rappresentante il sole, utilizzata da tempo immemore nel villaggio durante le feste di Rauhnacht, tenute tradizionalmente nel periodo natalizio; ottenuta la copia, egli e la figlia rientrano negli Stati Uniti.\nQualche tempo dopo, Tonio approda inaspettato a New York, a coronamento del suo sogno. Ma Williams e la figlia, alla magione dei quali egli si rivolge senza peraltro averli preventivamente avvertiti, risultano assenti a tempo indeterminato, probabilmente in viaggio in Europa. Inizia quindi per Tonio un periodo difficile: trova, nella metropoli americana, solo saltuariamente lavori precari, e, senza contatti col paese nativo, finisce col vivere di espedienti come senzatetto.\n\u00c8 solo dopo diverso tempo, e per caso, che Tonio riesce a ricongiungersi con l'opulenta famiglia Williams, e a rimettersi in sesto. Nel corso di un sontuoso ballo dai Williams, Tonio sta per cedere alle proposte amorose, peraltro sincere, di Lilian, quando il suo occhio cade sulla riproduzione della maschera solare in legno che il signor Williams aveva appeso ad una parete della propria casa: egli allora declina le proposte di Lilian, e realizza di volere a tutti i costi tornare in patria.\nVi ritorna, non annunciato e non atteso, alla vigilia di Natale, una delle sere del Rauhnacht. Nel paese sta svolgendosi la tradizionale festa, nella quale le fanciulle da marito, con costumi e maschere che le rendono irriconoscibili, si mescolano ai giovani, parimenti mascherati: \u00e8 comunemente l'occasione che molte giovani coppie sfruttano per consolidare la loro unione. Allo stesso modo Tonio, a sorpresa, si rivela a Barbi, che, nonostante le proposte di matrimonio che le erano pervenute nel periodo in cui Tonio era assente e dato per disperso, gli era stata sempre fedele.\nI due ricordano un detto del maestro del paese: \"Chi non va mai via non ritorna mai a casa\"; e si recano alla messa di mezzanotte."}
{"id": "233189", "revid": "768068", "url": "https://it.wikipedia.org/wiki?curid=233189", "title": "Relic Hunter", "text": "Relic Hunter \u00e8 una serie televisiva canadese d'avventura avente per tema l'archeologia misteriosa, i cui attori protagonisti sono Tia Carrere e Christien Anholt.\nL'attrice Lindy Booth ha partecipato per le prime due stagioni, e Tanya Reichert l'ha sostituita nella terza. La serie \u00e8 andata in onda per tre stagioni negli Stati Uniti, dal 1999 al 2002. In Italia \u00e8 stata trasmessa su Italia 1 dal 2001 al 2003, nell'agosto 2016 \u00e8 stata replicata su Paramount Channel nel formato panoramico 16:9; da agosto 2019 \u00e8 in onda su Spike, mentre da febbraio 2020 \u00e8 in onda su Prime Video.\nPanoramica e temi.\n\"Relic Hunter\" segue le avventure di un'eterodossa archeologa e docente americana, di nome Sydney Fox (Tia Carrere) e del suo assistente ricercatore inglese Nigel Bailey (Christien Anholt). I due sono assistiti dalla loro base, una generica universit\u00e0 americana identificata solo come \"Trinity College\", da Claudia, una segretaria-studentessa frivola e ingenua ma benintenzionata (Lindy Booth), viziata figlia di uno dei maggiori finanziatori del campus. Il personaggio di Claudia \u00e8 sostituito nella terza stagione da Karen Petrushky (Tanya Reichert), pi\u00f9 capace di Claudia nel fronteggiare le situazioni difficili e di natura burocratica. Nell'universo nel quale la serie \u00e8 ambientata, i mercenari e gli accademici, conosciuti al mondo come \"cacciatori di reliquie\" (\"relic hunters\", appunto), competono l'uno contro l'altro alla ricerca di manufatti di importanza storico-culturale unica. Sydney \u00e8 una cacciatrice di reliquie particolarmente dotata e le sue esperienze e capacit\u00e0 sono incessantemente ricercate sia dagli amici e colleghi, sia dagli avversari. In ogni episodio Sidney e Nigel vanno alla ricerca di un nuovo reperto e si assicurano che non finisca nelle mani dei cacciatori di reliquie avversari, anche grazie alle padronanza delle arti marziali di Sidney.\nLe trame in \"Relic Hunter\" si prendono spesso grandi libert\u00e0 storiche: personaggi e aneddoti storici sono spesso romanzati e vi \u00e8 inoltre una tendenza verso l'elemento soprannaturale a partire dalla seconda stagione.\nAmbientazione.\nLe scene del \"Trinity College\" sono state filmate al \"St. George Campus\" (la sede centrale) presso l'Universit\u00e0 di Toronto, in Canada. I luoghi di riferimento del campus, ben presenti in tutta la serie, comprendono il \"Victoria College\" e la \"Soldier's Tower\" (direttamente adiacente alla \"Hart House\"). Bench\u00e9 il telefilm sia ambientato in moltissimi luoghi del mondo, la maggior parte delle scene sono state girate in Canada.\nEpisodi.\nLa serie \u00e8 composta da tre stagioni per complessivi sessantasei episodi, 22 per ogni stagione.\nVersioni internazionali.\nNegli altri paesi il telefilm \u00e8 stato intitolato in modi diversi:\nDoppiaggio.\nL'edizione italiana del telefilm \u00e8 curata da Sandro Fedele per Mediaset. Il doppiaggio \u00e8 stato eseguito presso la ETS."}
{"id": "233190", "revid": "767487", "url": "https://it.wikipedia.org/wiki?curid=233190", "title": "Il figliuol prodigo (film 1955)", "text": "Il figliuol prodigo (\"The Prodigal\") \u00e8 un film del 1955 diretto da Richard Thorpe.\nTrama.\nMicah, un giovane ebreo di Ioppe, viene sedotto e irretito da Samarra, sacerdotessa di Astarte, che lo induce a dilapidare le proprie ricchezze per lei. Seguitala a Damasco, Micah si riduce in miseria e, indebitatosi, viene venduto come schiavo, ma convince gli altri schiavi e il popolo a ribellarsi e a distruggere il culto di Astarte, i cui sacerdoti avevano ridotto la gente alla fame. Dopo aver assistito alla fine di Samarra, che affronta il popolo e viene lapidata, Micah fa ritorno alla casa paterna.\nProduzione.\nProdotto dalla Metro-Goldwyn-Mayer (MGM) grazie a Charles Schnee.\nSegna l'esordio dell'attrice e ballerina Taina Elg.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "233191", "revid": "2084998", "url": "https://it.wikipedia.org/wiki?curid=233191", "title": "Analisi strutturale", "text": "L'analisi strutturale (detta anche \"calcolo strutturale \" o, comunemente, con dizione inglese, \"structural analysis\") indica tutti gli strumenti e le tecniche (numeriche, informatiche\u2026) sviluppate per risolvere problemi ingegneristici di \"meccanica delle strutture\", in particolare in ambito aerospaziale, meccanico e civile, e ha lo scopo di determinare la distribuzione delle forze interne e dei momenti o delle tensioni, delle deformazioni e degli spostamenti, nell'intera struttura o in una parte di essa.\nDescrizione.\nDove non \u00e8 valida l'ipotesi di distribuzione lineare delle deformazioni (D regions) si possono svolgere analisi strutturali locali, cio\u00e8 riferite a singole parti della struttura. Tale calcolo viene svolto con metodi classici o metodi moderni; spesso questi tipi di approccio sono utilizzati contemporaneamente in fase progettuale.\nL'analisi deve essere svolta idealizzando la geometria, mediante la creazione di un modello di calcolo, e il comportamento, legato principalmente alla natura dei materiali prescelti. Tali idealizzazioni devono essere appropriate per il problema in questione. In merito all'idealizzazione del comportamento generalmente vengono eseguite le seguenti analisi:\nSi parte pertanto da un progetto, che deve comunque soddisfare l'insieme di requisiti che sono richiesti al prodotto finito. Si scelgono poi i materiali pi\u00f9 idonei da utilizzare per la costruzione. Il lavoro del progettista \u00e8 determinante nella fase di realizzazione del modello di calcolo e del suo predimensionamento dell'opera: da ci\u00f2 dipendono i tempi di realizzazione e la riuscita dell'intero progetto.\nLa struttura viene studiata inizialmente nella sua globalit\u00e0, per giungere al miglior compromesso possibile tra esigenze e costi.\nPer il dimensionamento degli elementi strutturali (fondazioni, pilastri, travi, ecc.) si pone il bivio tra un approccio di tipo classico, o un approccio di tipo moderno, con l'utilizzo di appositi software. Nella maggioranza dei casi l'approccio di calcolo \u00e8 di tipo misto, scelto a seconda dei casi affrontati; se la struttura \u00e8 molto complessa, per tipologia o per configurazioni di carico applicate, i calcoli di tipo classico sono molto onerosi, difficili ed estremamente lunghi (tenuto conto che la soluzione ai problemi in questione si trova in generale con metodi iterativi). Si ricorre ormai sempre pi\u00f9 frequentemente a software apposito.\nAttualmente i software per il calcolo strutturale pi\u00f9 usati a livello industriale e civile sono basati su di una tecnica numerica chiamata FEM (\"Finite Element Method\" - Metodo degli elementi finiti). Il software permette di verificare a norma di legge gli elementi strutturali, introducendo la geometria, i carichi, calcolando i diagrammi di sollecitazione, evidenziando le zone di concentrazione delle tensioni e quindi eventuali difetti, consentendo al progettista di apportare le necessarie modifiche.\nQuando il grado di progettazione sia giudicato adeguato all'opera, si procede con la preparazione degli elaborati grafici e le relazioni di calcolo, che attestano la rispondenza delle scelte progettuali ai requisiti di sicurezza stabiliti dalle normative. Spesso le tavole, prodotte in modo automatico dal software, devono essere ritoccate dal progettista o dai suoi collaboratori, problema che le software house si sforzano di risolvere nei vari campi di applicazione.\nL'analisi strutturale pu\u00f2 essere di due tipi:\nL'analisi strutturale nel decennio 1990-2000 \u00e8 stata estesa alla progettazione di veicoli terrestri, mentre per i veicoli aerei era gi\u00e0 in uso fino dagli inizi dell'applicazione di questa tecnica.\nAnalisi elastica lineare.\nL'analisi elastica lineare \u00e8, oggi, quella pi\u00f9 utilizzata.\nTale analisi, basata sulla teoria dell'elasticit\u00e0, pu\u00f2 essere utilizzata sia per gli stati limite di esercizio che per gli stati limite ultimi.\nPer la determinazione degli effetti delle azioni agenti sulla struttura, l'analisi lineare di strutture in calcestruzzo armato pu\u00f2 essere sviluppata assumendo:"}
{"id": "233192", "revid": "767487", "url": "https://it.wikipedia.org/wiki?curid=233192", "title": "Il filo del rasoio (film 1946)", "text": "Il filo del rasoio (\"The Razor's Edge\") \u00e8 un film del 1946, diretto da Edmund Goulding e tratto dal romanzo omonimo scritto da William Somerset Maugham.\nProtagonisti del film sono Tyrone Power, Gene Tierney, John Payne, Anne Baxter, Clifton Webb e Herbert Marshall nei panni dello stesso Maugham. Clifton Webb ed Anne Baxter furono candidati ai Premi Oscar 1947 rispettivamente come miglior attore non protagonista e miglior attrice non protagonista, ma solo la Baxter vinse il premio.\nTrama.\n1919, dopo la prima guerra mondiale: Lo scrittore Somerset Maugham partecipa ad una festa in un country club di Chicago, Illinois. Qui Maugham conosce Elliott Templeton, un espatriato tornato negli Stati Uniti per la prima volta dall'anteguerra per venire a trovare sua sorella Edith, e sua nipote, Isabella, fidanzata con un giovane di nome Larry Darrell, fortemente disprezzato da Elliott per il suo modo di pensare molto diverso dal suo, in quanto Larry mal sopporta le ipocrisie e le falsit\u00e0 della guerra. Larry \u00e8 turbato da pensieri esistenziali, non sa che fare della propria vita e infatti rifiuta continuamente invitanti posti di lavoro, perch\u00e9 si sente responsabilizzato a darle un significato superiore, essendo un suo amico morto in guerra per salvarlo. Isabella decide di rimandare il matrimonio per permettere a Larry di andare a Parigi nella speranza che possa trovare se stesso. Intanto Sophia Nelson, carissima amica d'infanzia di Larry, sposa il suo fidanzato Bob MacDonald e i due hanno una figlia, Linda.\nA Parigi, Larry vive una vita da boh\u00e8mien e, un anno dopo la sua partenza, riceve una visita di Isabella, che gli chiede di sposarla. Larry rifiuta perch\u00e9 non ha ancora trovato il senso della sua vita, e Isabella, non comprendendo la sua continua ricerca di se stesso, rompe il fidanzamento. Bench\u00e9 ancora innamorata di lui, la donna sposa il suo spasimante Gray Maturin, al fine di vivere una vita comoda e agiata. Intanto, Sophia perde il marito e la figlia in un incidente d'auto. Sotto consiglio di un suo amico, Larry decide di partire per l'Himalaya, dove incontra un guru che lo accoglie. Dopo aver vissuto da eremita e aver studiato nel monastero, Larry decide di ritornare a vivere tra la gente comune. A Parigi, Maugham incontra nuovamente Elliott, che gli dice che Gray e Isabella si sono trasferiti l\u00ec in seguito alla grande depressione, che ha causato la perdita del lavoro di Gray. Maugham, Gray e Isabella incontrano Larry, con cui passano insieme la serata che si conclude in un night club, dove rivedono Sophia, la quale, incapace di superare il grande dolore, passa la vita bevendo in locali malfamati e prostituendosi. Larry, comprendendo che il comportamento della sua amica Sophia \u00e8 motivato dalla grande tragedia che l'ha colpita, decide di salvarla. Per prima cosa, riesce a farla smettere di bere, e poi pensa di sposarla, ma Isabella, che non sopporta l'idea di un matrimonio fra i due, rinfaccia a Sophia tutti gli errori passati e la invita ad assaggiare la becherovka, per mettere alla prova la sua volont\u00e0 di non bere mai pi\u00f9. Quindi la lascia per andare a prendere dal dentista la figlia Joan, e cos\u00ec crudelmente ricorda a Sophia che ha perso la sua. La poveretta, rimasta sola, non riesce a resistere alla tentazione della bottiglia che ha davanti a s\u00e9 e beve, per poi fuggire. Larry cerca Sophia e la trova in uno squallido locale dove ha appositamente chiesto di bere la becherovka. L'uomo tenta di riportare Sophia a casa, ma lei, ubriaca e in preda all'isteria, provoca una rissa fra Larry e due clienti del locale. Mentre i tre si azzuffano, Sophia scappa via e scompare. Di lei non si avranno notizie per un anno circa, quando si scopre che il suo cadavere \u00e8 stato rinvenuto al porto di Tolone con la gola tagliata. Durante le indagini, Larry incontra nuovamente Maugham, e viene a sapere che Elliott \u00e8 sul letto di morte nella sua villa in Riviera. Larry riesce a far morire l'uomo in pace procurandogli l'invito, tanto desiderato, al ballo di una principessa, grazie al fatto che da anni ne conosce la segretaria.\nIsabella eredita la fortuna di Elliott, cosa che assicura un futuro felice a lei e a Gray, e tenta di ricongiungersi a Larry, che non ha mai smesso di amare. Larry per\u00f2 la respinge, perch\u00e9 lei ha rigettato, con premeditata cattiveria, Sophia nel baratro dell'alcolismo ed \u00e8 la vera responsabile della sua morte. \nIsabella sa di aver perduto il suo amore per sempre, ne \u00e8 dispiaciuta, ma Maugham la consola spiegandole che Larry possiede la vera bont\u00e0 e che fare il bene \u00e8 il senso della sua vita. Larry \u00e8 partito per lavorare come mozzo in un piroscafo, e continuare ad aiutare chiunque incrocer\u00e0 sul suo cammino.\nProduzione.\nLa pellicola, ispirata all'omonimo romanzo di W. Somerset Maugham, \u00e8 prodotta dalla societ\u00e0 Twentieth Century Fox Film Corporation. Il regista scelto inizialmente fu George Cukor che, insoddisfatto della sceneggiatura di Lamar Trotti, venne poi scartato in quanto il suo lavoro si allontanava troppo dall'idea originale. Il personaggio di Isabel era stato inizialmente offerto a Joan Fontaine e a sua sorella Olivia de Havilland, e anche Maureen O'Hara si era detta interessata al ruolo prima che la scelta definitiva cadesse su Gene Tierney. Il personaggio della sventurata Sophie, che guadagn\u00f2 ad Anne Baxter il Premio Oscar alla miglior attrice non protagonista, era stato offerto in precedenza a Susan Hayward, a Betty Grable e a Judy Garland. I costumi di Gene Tierney furono curati da Oleg Cassini, all'epoca coniugato con lei.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "233194", "revid": "767487", "url": "https://it.wikipedia.org/wiki?curid=233194", "title": "Il filo del rasoio (film 1984)", "text": "Il filo del rasoio (\"The Razor's Edge\") \u00e8 un film del 1984 diretto da John Byrum. \u00c8 ispirato all'omonimo romanzo di William Somerset Maugham.\nTrama.\nSpiritualmente distrutto dall'esperienza di combattente nella prima guerra mondiale, l'americano Larry Darrell, dopo il suo rientro in patria, scioglie il proprio fidanzamento con Isabel Bradley per iniziare una serie di viaggi e trovare risposte ai suoi dubbi esistenziali. Recatosi sui monti dell'India e soggiornatovi per un tempo opportuno, sembra aver trovato l'illuminazione. Qualche anno dopo Larry e la sua ex fidanzata si ritrovano casualmente a Parigi e qui Larry apprende che lei ha sposato Gray Maturin, un suo vecchio amico, gi\u00e0 innamorato di Isabel quando questa era fidanzata con Larry. Tuttavia, quando Larry inizia un nuovo rapporto amoroso con Sophie Nelson Macdonald, la sua ex fidanzata Isabel, ancora innamorata di lui, tenta di distruggere il suo nuovo legame."}
{"id": "233195", "revid": "438678", "url": "https://it.wikipedia.org/wiki?curid=233195", "title": "Il fornaretto di Venezia (film 1939)", "text": "Il fornaretto di Venezia \u00e8 un film del 1939 diretto da Duilio Coletti, su ispirazione dall'omonimo racconto popolare veneziano e dal derivato dramma teatrale in cinque atti \"Il fornaretto\" di Francesco Dall'Ongaro.\nTrama.\nVenezia, 1507: Piero Tasca \u00e8 un giovane ed onesto garzone, soprannominato \"il fornaretto\" in quanto figlio del fornaio Stefano Tasca, che viene ingiustamente accusato dalla polizia dell'omicidio del vizioso nobile Alvise Duodo, da lui ritrovato cadavere tra i calli della citt\u00e0, durante il suo abituale giro per la consegna mattutina del pane: Alvise era un uomo che Piero non aveva in simpatia, in quanto in passato aveva attentato all'onore della sorella minore Annetta. Il vero colpevole del delitto di Alvise \u00e8 Lorenzo Loredano, un altro nobile presso cui lavora la fidanzata di Piero, Olimpia Zeno, che l'uomo ha ucciso dopo aver scoperto che questi intratteneva una relazione adulterina con la di lui moglie, Elena.\nDurante il processo, Olimpia, che non sa che Piero \u00e8 stato arrestato con l'accusa di essere l'assassino del Duodo, per proteggere la sua padrona, afferma, mentendo, che era lei ad essere l'amante di Alvise e non Elena, offrendo cos\u00ec involontariamente agli accusatori di Piero il movente del delitto.\nQuest'ultimo, durante la prigionia, sottoposto a terribili torture, ammette di essere l'omicida del nobile, ma solo per sfuggire agli atroci supplizi a cui \u00e8 costretto; tale confessione, estorta con la violenza, unita alla falsa deposizione di Olimpia, gli costa la condanna al patibolo; a nulla servono i disperati tentativi dell'amata, della sorella e del padre per dimostrare l'innocenza del ragazzo, Piero viene infatti giustiziato, e solo dopo la sua morte, Lorenzo Loredano ammetter\u00e0 di essere il vero colpevole del delitto.\nProduzione.\nIl film venne girato negli stabilimenti di Cinecitt\u00e0.\nDistribuzione.\nIl film fu distribuito nelle sale cinematografiche italiane a partire dal 23 ottobre del 1939.\nAccoglienza.\nBench\u00e9, come per tutta la cinematografia italiana degli anni trenta, manchino i dati ufficiali sugli introiti economici della pellicola, diverse fonti indicano che \"Il fornaretto di Venezia\" ebbe un ottimo successo di pubblico, tanto da consacrare Roberto Villa come uno degli attori di punta del cinema italiano dell'epoca fascista.\nCuriosit\u00e0.\nDuilio Coletti firm\u00f2 il film con lo pseudonimo John Bard per ragioni pubblicitarie, facendo credere che la pellicola fosse stata diretta da un regista statunitense. Lo pseudonimo \u00e8 riportato sui manifesti anche nella riedizione del film, distribuita nelle sale italiane alla fine degli anni quaranta.\nOpere correlate.\nQuesta nota leggenda popolare veneziana aveva gi\u00e0 avuto due trasposizioni cinematografiche nel periodo del muto: la prima nel 1914 diretta da Luigi Maggi e la seconda nel 1923 diretta da Mario Almirante; a questa versione, la prima sonora, ne seguiranno altre due: la prima nel 1952 diretta da Giacinto Solito, e la seconda nel 1963 diretta da Duccio Tessari."}
{"id": "233196", "revid": "767487", "url": "https://it.wikipedia.org/wiki?curid=233196", "title": "Il fornaretto di Venezia (film 1963)", "text": "Il fornaretto di Venezia \u00e8 un film del 1963 diretto da Duccio Tessari.\nIl soggetto trae ispirazione dall'omonima leggenda veneziana.\nTrama.\nNella Venezia del 1500 un giovane fornaio viene trovato chino sul cadavere di Alvise Guoro, un nobile noto per i suoi modi arroganti e per il vizio di insidiare le donne altrui. Ingiustamente accusato del delitto e sottoposto a crudeli torture, il fornaretto confessa e viene condannato a morte dopo un processo farsa. Preso dal rimorso, il Conte Lorenzo Barbo confesser\u00e0 di essere lui l'assassino del nobile ucciso, ma il fornaretto verr\u00e0 ugualmente giustiziato."}
{"id": "233197", "revid": "438678", "url": "https://it.wikipedia.org/wiki?curid=233197", "title": "Il fratello minore (film 1927)", "text": "Il fratello minore (\"The Kid Brother\") \u00e8 un film del 1927, diretto da Ted Wilde, J.A. Howe (co-regia), Harold Lloyd e Lewis Milestone (non accreditati).\nTrama.\nLa famiglia Hickoryville \u00e8 la pi\u00f9 importante del paese: il padre \u00e8 sceriffo, due suoi figli lo aiutano. Il terzo, Harold, \u00e8 considerato dagli altri solo un ragazzino, non lo fanno entrare nelle pratiche importanti. Si finge sceriffo e concede ad una compagnia di esibirsi nel paese. Il padre e il fratello lo mandano a fermarlo e tutta l'attrezzatura dello show brucia. Una ragazza era nello show, di cui Harold \u00e8 innamorato e ricambiato e la invita a casa sua. Il padre di Harold \u00e8 derubato del denaro per il paese e viene accusato, cos\u00ec manda i suoi primi due figli a recuperarlo. Allora Harold, incoraggiato dalla ragazza, trova il colpevole, ci combatte e recupera il denaro, conquistandosi la stima del padre e salvandolo."}
{"id": "233198", "revid": "767487", "url": "https://it.wikipedia.org/wiki?curid=233198", "title": "Il fratello minore (film 1960)", "text": "Il fratello minore \u00e8 un film del 1960 diretto da Kon Ichikawa, premiato con una menzione speciale al 14\u00ba Festival di Cannes."}
{"id": "233200", "revid": "767487", "url": "https://it.wikipedia.org/wiki?curid=233200", "title": "Il fratello minore (film 1996)", "text": "Il fratello minore \u00e8 un film del 1996 diretto da Stefano Gigli. Da questo cortometraggio \u00e8 stato tratto l'omonimo film del 2000 ."}
{"id": "233202", "revid": "767487", "url": "https://it.wikipedia.org/wiki?curid=233202", "title": "Il fratello minore (film 2000)", "text": "Il fratello minore \u00e8 un film del 2000, diretto dal regista Stefano Gigli.\nTrama.\nMichele Moretti \u00e8 un aspirante regista che abita con il fratello Niccol\u00f2 con cui gestisce (in attesa di realizzare il suo sogno) una vendita di materassi; trascorre il tempo libero con gli amici Francone e Giovanni e con Anna, una ragazza che ha conosciuto e che vende quadri ai semafori.\nUn giorno ottiene un colloquio con il direttore di una televisione privata e, per fare una buona impressione, dichiara di essere il fratello minore di Nanni Moretti: viene cos\u00ec assunto e diventa testimonial di una televendita, ed in seguito racconta anche ad Anna di questa parentela.\nMichele propone al direttore di realizzare un cortometraggio sulla sua vita di fratello inetto del celebre regista, e l'idea viene accettata ma non realizzata a causa della morte del direttore.\nAnna scopre la bugia e lascia Michele: un anno dopo i due per\u00f2 si sono riapacificati, e Michele \u00e8 tornato al vecchio lavoro con il fratello; scrive per\u00f2 in un libro, intitolato \"Il fratello minore\", la sua vicenda e ottiene successo come scrittore, cambiando infine lavoro."}
{"id": "233204", "revid": "438678", "url": "https://it.wikipedia.org/wiki?curid=233204", "title": "Il fuggitivo (film 1948)", "text": "Il fuggitivo (\"Escape\") \u00e8 un film del 1948 diretto da Joseph L. Mankiewicz."}
{"id": "233206", "revid": "767487", "url": "https://it.wikipedia.org/wiki?curid=233206", "title": "Il fuggitivo (film 1993)", "text": "Il fuggitivo (\"The Fugitive\") \u00e8 un film del 1993 diretto da Andrew Davis, e interpretato da Harrison Ford e Tommy Lee Jones.\nIl film \u00e8 basato sulla serie televisiva \"Il fuggiasco\" (1963-1967), a sua volta ispirata da un fatto di cronaca realmente accaduto, ovvero l'omicidio di Marilyn Sheppard avvenuto nel 1954 nell'Ohio; dell'omicidio fu accusato il marito, il medico Sam Sheppard.\nGrazie a questo film, Tommy Lee Jones ha vinto nel 1994 l'Oscar al miglior attore non protagonista.\nTrama.\nChicago. Il chirurgo Richard Kimble torna a casa una sera e trova la moglie Helen con il cranio fracassato, assassinata da un uomo con un braccio artificiale: sebbene provi a fermare l'aggressore, questi riesce a scappare. In assenza di segni di effrazione ed essendo Kimble l'unico erede della ricca moglie, il dottore viene dichiarato colpevole del delitto e condannato a morte. Durante il trasporto al penitenziario gli altri detenuti fanno sbandare il furgone cellulare per cercare di liberarsi, e il mezzo finisce sui binari, venendo investito da un treno in corsa; salvatosi dall'incidente, e dopo aver soccorso una guardia, Kimble scappa. Il marshal Samuel Gerard assume la direzione delle indagini, e con la sua squadra d\u00e0 il via alle operazioni di ricerca per trovare Kimble.\nQuesti nel frattempo si reca in un ospedale per cambiare aspetto e guarire le ferite che ha riportato nell'incidente. Mentre esce dall'ospedale viene riconosciuto dal poliziotto che egli stesso aveva salvato dall'incidente ed \u00e8 costretto a scappare usando un'ambulanza. Sfuggito alla cattura organizzata da Gerard, il chirurgo fa ritorno a Chicago per cercare il vero assassino e farsi dare soldi dall'amico e collega Charles Nichols. Al Cook County Hospital Kimble effettua una ricerca per trovare tutti i pazienti che hanno subito una modifica alla protesi del braccio destro dopo la data dell'omicidio della moglie, in quanto il braccio artificiale dell'assassino era stato danneggiato durante la colluttazione.\nPi\u00f9 tardi, Kimble entra in casa di un ex agente di polizia, Frederick Sykes, e ha la conferma, dopo aver esaminato alcune foto, che egli \u00e8 l'assassino. Scopre anche che Sykes \u00e8 impiegato in una casa farmaceutica, la Devlin MacGregor, la quale \u00e8 pronta a lanciare sul mercato un nuovo farmaco, il Provasic. Kimble aveva scoperto, prima dell'assassinio della moglie, che il Provasic causava danni al fegato, quindi deduce che Nichols, il quale guidava lo sviluppo del farmaco, aveva ordinato a Sykes di uccidere il chirurgo: la morte della moglie era stata un incidente. Gerard segue i ragionamenti del chirurgo e trae le stesse conclusioni.\nKimble prende quindi la metro per recarsi alla presentazione del farmaco, e durante il viaggio viene intercettato da Sykes. Questi uccide un poliziotto ma viene ammanettato al vagone della metro da Kimble. Quest'ultimo giunge all'hotel e interrompe il discorso di Nichols, che scappa. I due dottori e Gerard si ritrovano nella lavanderia dell'albergo e, dopo che il Marshal rivela a Kimble di aver capito chi \u00e8 il vero assassino, il chirurgo neutralizza Nichols il quale stava per sparare a Gerard. Nichols e Sykes vengono arrestati, mentre Kimble, portato ammanettato su un'auto della polizia da Gerard, viene da quest'ultimo liberato dalle manette e medicato mentre vengono condotti via.\nProduzione.\nAlec Baldwin, Nick Nolte, Kevin Costner e Michael Douglas furono considerati per il ruolo di Richard Kimble, che alla fine and\u00f2 a Harrison Ford. Il ruolo di Gerard venne inizialmente offerto a Gene Hackman e Jon Voight, venendo poi dato a Tommy Lee Jones.\nLe riprese si sono svolte fra la Carolina del Nord, il Tennessee e Chicago; nella scena iniziale dell'incidente del treno \u00e8 stato usato un vero treno abbandonato dal costo di 1 milione di dollari.\nNella prima parte del film Harrison Ford sfoggia una folta barba. Proprio durante le riprese de \"Il fuggitivo\", Ford interpret\u00f2 anche Indiana Jones da adulto in un breve cameo in un episodio della serie TV \"Le avventure del giovane Indiana Jones\"; per questo motivo nell'episodio in questione Indiana Jones \u00e8 apparso con la barba.\nNeil Flynn, divenuto poi noto negli anni 2000 per il ruolo dell'inserviente nella sitcom \"Scrubs - Medici ai primi ferri\", interpreta in questo film una fugace comparsata (\u00e8 il poliziotto che tenta di arrestare Kimble nella metropolitana di Chicago): questo fatto \u00e8 stato al centro della trama dell'episodio \"La mia amica medico\" della terza stagione di \"Scrubs\".\nDistribuzione.\nIl film \u00e8 stato proiettato nelle sale statunitensi dal 6 agosto 1993. In Italia \u00e8 uscito in sala il 9 settembre dello stesso anno, dopo essere stato presentato in anteprima, fuori concorso, tre giorni prima alla 50\u00aa Mostra internazionale d'arte cinematografica di Venezia.\nAccoglienza.\nIncassi.\nLa pellicola esord\u00ec al primo posto del botteghino statunitense, incassando durante la prima settimana nei cinema. Mantenne la vetta del botteghino per sei settimane consecutive, incluso l'intero mese di agosto 1993. In totale registr\u00f2 un incasso di negli Stati Uniti e in tutto il mondo. Fu il terzo maggior successo dell'anno alle spalle di \"Jurassic Park\" e \"Mrs. Doubtfire - Mammo per sempre\".\nCritica.\nIl film fu accolto ottimamente dalla critica. Roger Ebert, nella sua recensione sul \"Chicago Sun-Times\", lo defin\u00ec \u00abuno dei migliori spettacoli dell'anno, un \"thriller\" teso, tirato e intelligente che diventa qualcosa di pi\u00f9, un'allegoria su un uomo innocente in un mondo pronto a schiacciarlo\u00bb. Il sito Rotten Tomatoes gli ha dato una valutazione pari a 96% basandosi su 73 recensioni, con un punteggio medio di 7,9/10; su Metacritic ha invece un punteggio di 87 basato su 32 recensioni.\nSpin-off.\nNel 1998 gli stessi produttori de \"Il fuggitivo\" hanno prodotto \"U.S. Marshals - Caccia senza tregua\", dove ritroviamo l'agente federale Samuel Gerard (sempre interpretato da Tommy Lee Jones) e la sua squadra alle prese con un nuovo fuggitivo (interpretato da Wesley Snipes). Nonostante il film riprenda lo schema narrativo de \"Il fuggitivo\", non si tratta per\u00f2 di un vero e proprio sequel, quanto di uno spin-off: infatti questa volta l'azione \u00e8 raccontata dal punto di vista degli inseguitori, ovvero Gerard e la sua squadra."}
{"id": "233207", "revid": "599013", "url": "https://it.wikipedia.org/wiki?curid=233207", "title": "Franchising", "text": "Il franchising, o affiliazione commerciale, \u00e8 una formula di collaborazione tra imprenditori per la produzione o distribuzione di servizi e/o beni, indicata per chi vuole avviare una nuova impresa, ma non vuole partire da zero e preferisce affiliare la propria impresa ad un marchio gi\u00e0 affermato.\nStoria.\nIl fenomeno si \u00e8 diffuso a partire dagli anni trenta con l'affermazione di grandi catene di ristoranti, ed \u00e8 letteralmente esploso negli anni cinquanta con lo sviluppo di catene di \"fast food\". Attualmente si nota la tendenza alla formazione di grandi catene in \"franchising\" nel settore della rivendita al dettaglio e in parallelo la crescente diffusione del cosiddetto \"franchising\" solidale, in cui l'azienda affiliante si impegna a destinare l'intero ammontare delle \"royalty\" versate dagli affiliati al finanziamento di progetti di solidariet\u00e0, spesso in collaborazione con associazioni umanitarie.\nCaratteristiche.\nL'azienda madre (un produttore o distributore di prodotti o servizi di una determinata marca od insegna) concede all'affiliato, in genere rivenditore indipendente, il diritto di commercializzare i propri prodotti e/o servizi utilizzando l'insegna dell'affiliante oltre ad assistenza tecnica e consulenza sui metodi di lavoro. L'affiliato si impegna a rispettare standard e modelli di gestione e produzione stabiliti dal \"franchisor\".\nIn genere, tutto questo viene offerto dall'affiliante all'affiliato in cambio del pagamento di una percentuale sul fatturato (\"royalty\") e/o di una commissione di ingresso (\"fee\").\nAnalisi.\nIl \"franchising\" consente all'azienda madre di avere una crescita pi\u00f9 veloce rispetto a uno sviluppo tradizionale.\nParte degli investimenti, l'eventuale scelta delle localit\u00e0, la gestione del personale e soprattutto parte del rischio d'impresa si ripartiscono fra le due strutture: azienda madre e azienda figlia.\nIl \"franchising\" permette anche di derogare a normative antitrust che impongono limiti alla quota di mercato detenibile da una singola societ\u00e0, una distanza e un bacino di utenza minimo fra due punti vendita dello stesso comparto merceologico (della medesima societ\u00e0 oppure di marchi differenti). Infatti, il negozio in franchising \u00e8 propriet\u00e0 di un soggetto diverso dal marchio distributore, il quale in questo modo ottiene pi\u00f9 sbocchi sul mercato. I costi di struttura della filiale sono a carico dell'affiliato, con il risparmio per l'affiliante.\nIl contratto.\nNel diritto italiano il \"franchising\" (o affiliazione commerciale) \u00e8 definito dall'art. 1 della legge n. 129/2004 come contratto tra due soggetti giuridici economicamente indipendenti, in base al quale, dietro il pagamento di un corrispettivo, una parte concede all'altra la disponibilit\u00e0 di un insieme di diritti di propriet\u00e0 industriale o intellettuale relativi a marchi, denominazioni commerciali, insegne, modelli di utilit\u00e0, disegni, diritti d'autore, \"know-how\", brevetti, assistenza o consulenza tecnica e commerciale, inserendo l'affiliato in un sistema costituito da una pluralit\u00e0 di affiliati distribuiti sul territorio, allo scopo di commercializzare determinati beni o servizi."}
{"id": "233209", "revid": "438678", "url": "https://it.wikipedia.org/wiki?curid=233209", "title": "Il fuorilegge (film 1942)", "text": "Il fuorilegge (\"This Gun for Hire\") \u00e8 un film del 1942 diretto da Frank Tuttle.\nTrama.\nRaven, killer a pagamento, viene assoldato da Willard Gates per uccidere un certo Baker e sottrargli dei documenti. Dopo averlo sfruttato, Gates lo paga con banconote segnate in modo che la polizia possa catturarlo.\nMentre lo inseguono per arrestarlo, Raven riesce a scappare giurando di vendicarsi e incontra Ellen Graham, un'artista di night club che in realt\u00e0 \u00e8 la fidanzata di un poliziotto, Michael Crane, e un'agente del controspionaggio. La ragazza lavora per il governo che cerca di smascherare Alvin Brewster, mandante di Gates e presidente di un'importante industria chimica, che lavora in realt\u00e0 per i giapponesi.\nEllen cerca di salvare Raven e di convincerlo a collaborare con la giustizia per smascherare i veri criminali. Accortosi di essere stato tradito, Raven uccide i traditori ma viene a sua volta abbattuto dalla polizia.\nProduzione.\nIl film si basa su \"Una pistola in vendita\", romanzo di Graham Greene di cui la Paramount deteneva i diritti. Nel romanzo, il protagonista Raven (in inglese: corvo) presenta un'evidente cicatrice, dovuta alla maldestra sutura di un labbro leporino. La presenza di questo connotato cos\u00ec vistoso condiziona la psicologia del personaggio, descritto come un criminale spietato e repellente.\nLa Paramount, che deteneva i diritti del romanzo, decise di eliminare questo particolare per poter lanciare come protagonista Alan Ladd, un attore dai tratti delicati e dal fisico minuto, fino a quel momento impiegato in ruoli di secondo piano, tra cui una breve apparizione in \"Quarto potere\". Nel 1942 gli attori pi\u00f9 celebri erano impegnati al fronte e l'unico disponibile era Robert Preston. Tuttavia il regista Tuttle, quando conobbe Ladd, ebbe subito l'idea di ingaggiarlo come protagonista e di destinare a Preston il ruolo pi\u00f9 convenzionale del poliziotto, anche se quest'ultimo era stato scritturato con una paga pi\u00f9 alta e il primo nome sul cartellone. Invece a Ladd venne fatto firmare un contratto che prevedeva soli 300 dollari alla settimana e il nome al quarto posto, ma il film ne determin\u00f2 l'improvvisa popolarit\u00e0.\nAnche la storia sub\u00ec qualche modifica in fase di sceneggiatura: l'azione fu spostata dall'Inghilterra agli Stati Uniti e, poich\u00e9 si era in guerra, fu introdotto il riferimento ai giapponesi, in quel momento nemici.\nProtagonista femminile era Veronica Lake, la cui carriera cominciava ad essere in bilico a causa dei suoi disturbi caratteriali. Ladd si mostr\u00f2 sempre protettivo nei confronti dell'attrice e, anche dopo la sua prematura scomparsa, ne parl\u00f2 sempre con rispetto nonostante i problemi che a poco pi\u00f9 di trent'anni la portarono a ridursi in miseria, dimenticata da tutti.\nVeronica Lake e Alan Ladd erano stati abbinati quasi casualmente, solo per un problema di riprese: Veronica era alta solo 1.51\u00a0m e l'unico attore disponibile in grado di non farla sfigurare era appunto Alan Ladd, alto solo 1.65. Dopo \"Il fuorilegge\", la Paramount sfrutt\u00f2 il successo della coppia, facendola diventare un'alternativa alla celebre coppia della Warner formata da Humphrey Bogart e Lauren Bacall e produsse in seguito altri tre film in cui recitavano insieme.\nQuando il film venne proiettato nelle sale, il pubblico ne decret\u00f2 il successo commerciale, pur rimanendo colpito dalla violenza delle scene e dei contenuti. Fu indovinata anche la scelta dei comprimari come Laird Cregar, un venticinquenne dalla corporatura massiccia che interpretava un personaggio con il doppio della sua et\u00e0. Cregar mor\u00ec a distanza di soli due anni in seguito a un disperato tentativo di cura dimagrante.\nRemake.\nDe \"Il fuorilegge\" sono stati successivamente realizzati due remake: \"Scorciatoia per l'inferno\" (\"Shortcut to Hell)\" nel 1957 per la regia di James Cagney e nel 1991 \"Affittasi killer\" (\"This Gun for Hire)\", film per la televisione con protagonista Robert Wagner.\nIn Italia, sempre dal romanzo di Graham Greene, nel 1971 fu invece realizzato uno sceneggiato televisivo di grande successo, che prendeva lo stesso titolo del romanzo (\"Una pistola in vendita\") e aveva come protagonista Corrado Pani."}
{"id": "233210", "revid": "767487", "url": "https://it.wikipedia.org/wiki?curid=233210", "title": "Il fuorilegge (film 1978)", "text": "Il fuorilegge (\"Perceval le gallois\") \u00e8 un film del 1978, diretto da \u00c9ric Rohmer.\nTrama.\nAffascinato da un incontro imprevisto con dei cavalieri, Perceval, un ragazzo cresciuto isolato nel suo castello e nei boschi intorno, \u00e8 convinto di aver visto degli angeli.\nSfidando la disapprovazione della madre che, a causa di tragici lutti, ha fatto di tutto per evitare che Perceval conosca la guerra, decide di recarsi alla corte di re Art\u00f9 per diventare cavaliere.\nLa sua inesperienza e la sua ingenuit\u00e0 gli fanno commettere gravi errori. Durante il viaggio provoca la gelosia dell'Orgueilleux de la Lande che giura di fargliela pagare.\nAlla corte del re uccide un cavaliere che ha insultato la regina. Da Gornemant de Goort, riceve dei consigli e viene iniziato all'uso delle armi. Nella citt\u00e0 di Beaurepaire difende Blanche-Fleur respingendo gli assalti di Clamadieu des \u00celes.\nVorrebbe allora tornare al castello materno. Dalla nebbia emerge la sagoma di un maniero: il re pescatore, gli offre la sua ospitalit\u00e0. Durante la festa assiste a uno strano cerimoniale: un giovane porta una lancia sanguinante e una ragazza una coppa, il \"Graal\". Per discrezione non osa chiedere spiegazioni. La mattina dopo si ritrova solo, il maniero \u00e8 vuoto. Un personaggio odioso gli rimprovera di non aver fatto la domanda che avrebbe guarito il re ammalato.\nOrmai Perceval \u00e8 condannato a errare e a non ritrovare il proprio castello. Proseguendo il suo viaggio, ha l'occasione di umiliare l'Orgueilleux de la Lande.\nUdita la fama delle sue gesta, re Art\u00f9 si ripromette di incontrarlo ma Perceval preferisce la solitudine.\nTrascorrono cinque anni. Apprende da un eremita che le sue disgrazie dipendono dal fatto che ha abbandonato sua madre e lei \u00e8 morta di dolore. Perceval ritrova il maniero del Graal.\nIl venerd\u00ec santo si raccoglie davanti alla rappresentazione della Passione e si pente dei peccati di vanit\u00e0.\nProduzione.\nIl soggetto.\nIl soggetto del film \u00e8 tratto dal poema arturiano \"Le conte du Graal ou le Roman de Perceval\" di Chr\u00e9tien de Troyes (1137-1190). Gi\u00e0 nel 1964 Rohmer aveva realizzato per la televisione un documentario su di esso, in bianco e nero, di venti minuti, con documenti e miniature dell'epoca. Passeranno quattordici anni perch\u00e9 realizzi la versione cinematografica.\nIl regista spiega in un'intervista:\nLa lingua.\nL'utilizzo diretto del testo di Chr\u00e9tien de Troyes, nel francese del XII secolo avrebbe impedito al film di essere accessibile al grande pubblico. Rohmer che non era soddisfatto delle traduzioni esistenti ne intraprese una propria, in versi di otto sillabe, che \"obbedisse a una duplice esigenza, quella di essere letterale e quella di essere comprensibile\". Tradurr\u00e0 solo una parte dei 9234 ottonari del poema.\nUna \"messa in scena\" teatrale.\nIl film \u00e8 tutto girato nello studio di Epinay in un'unica scenografia. Il regista dichiara in un'intervista concessa a Claude-Jean Philippe che \"ha cercato di trovare la visione di uno spazio che fosse semplificato, cio\u00e8 di uno spazio che si potesse afferrare quasi con un solo colpo d'occhio\".\nLa scenografia \u00e8 stilizzata: un'arena di sabbia, erba dipinta, rocce di cartone, un fiume in fibra di vetro, tre alberi di metallo, un castello di cartone dorato, sempre lo stesso, su cui cambiano solo gli stemmi e le insegne..\nRecitazione e scenografia.\nEcco come Rohmer stesso spiega le sue scelte registiche:\nUso della terza persona.\nI personaggi parlano di s\u00e9 stessi in terza persona. Essi descrivono se stessi, commentano il proprio comportamento, anche in preda alle emozioni pi\u00f9 forti. Non si sottolinea il passaggio fra discorso diretto e discorso indiretto.\nAd esempio in una scena, Blanchefleur, prima di mettersi a piangere, mormora: \"Lei piange\".\nCi\u00f2 produce un effetto di \"straniamento\" fortemente voluto da Rohmer.\nViene utilizzato alternativamente il parlato e il canto.\nCoro.\nRohmer ricorre all'invenzione di un coro: voci anonime fuoricampo cantano e commentano la storia.\nMusica.\nAutore delle musiche \u00e8 Guy Robert, che ha rielaborato arie del XII e del XIII secolo e utilizzato strumenti dell'epoca, come la chitarra saracena, la ribeca, il liuto, il flauto traverso, lo \"chalumeau\".\nDistribuzione e accoglienza.\nIl film, presentato al Festival di Parigi nel 1978, sconcerta pubblico e critica.\nIn Italia fu distribuito nel 1984 con sottotitoli.\nCritica.\nJean de Baroncelli scrive su \"Le Monde\" il 13 ottobre 1978:\nMedioevo e infanzia.\nGiovanna Angeli scrive in un suo studio dedicato alle fonti medioevali del film:"}
{"id": "233211", "revid": "1305772", "url": "https://it.wikipedia.org/wiki?curid=233211", "title": "Hash House Harriers", "text": "Hash House Harriers \u00e8 un club informale, capillarmente diffuso in tutto il pianeta, che riunisce persone (e talvolta animali) che praticano la corsa \"Hash\".\nGli aderenti (Hashers) si definiscono \"Serious drinkers with a running problem\" e \"Halfminds\". Col termine breve \"Hash\" si designa tanto la corsa quanto il club che la pratica. L'acronimo identificativo \u00e8 HHH o H3.\nCos'\u00e8 una Hash?\nUna corsa Hash consiste in una sorta di caccia al tesoro, dove il tesoro \u00e8 la birra. Prima, durante e dopo la corsa gli Hashers bevono birra. La corsa si svolge a piedi, seguendo un tracciato sempre diverso e di varia difficolt\u00e0, precedentemente preparato da uno dei membri della Hash, detto \"Hare\" (lepre, in inglese). A seconda dei terreni, il tracciato \u00e8 marcato con farina o con pezzi di carta.\nLe corse possono essere \"live hare\" o \"dead hare\". Nella \"dead hare\" l'Hare prepara la corsa, poi torna alla partenza e corre con tutto il gruppo (il \"pack\"). Nelle corse live hare, si d\u00e0 un certo vantaggio all'Hare e poi si parte al suo inseguimento, seguendo le tracce che ha lasciato (siccome nella Hash non ci sono regole e nessuno \u00e8 obbligato ad essere leale, il pack di norma partir\u00e0 all'inseguimento prima dell'orario stabilito. I corridori cercano le tracce e individuano il percorso corretto, lanciando agli altri rimasti indietro un grido di richiamo (\"on-on!\").\nNel percorso l'Hare inserisce una serie di false piste (\"false trails\") e di cul de sac (\"checkbacks\") che obbligano i corridori pi\u00f9 veloci (\"FRB\", ovvero \"Front Runners Bastards\") a tornare al gruppo principale, in speciali punti di raccolta, detti \"checkings\". Con questo sistema il gruppo pu\u00f2 correre pi\u00f9 o meno tutto assieme, quale che sia l'allenamento di ciascuno. Alle corse pu\u00f2 infatti partecipare chiunque, in qualunque condizione fisica sia.\nLo scopo della Hash non \u00e8 tagliare un traguardo, ma divertirsi: la Hash \u00e8 assolutamente non competitiva, ed i partecipanti possono tranquillamente imboccare scorciatoie. Un percorso Hash non ha una lunghezza o durata predefinita: in genere una corsa dura circa un'ora. I tracciati possono essere sui terreni pi\u00f9 vari (terra, cemento, erba, campagna, immondizia, deserto, ghiacci polari, jungla, tetti di Parigi, acqua di mare, neve: \"Ski-Hash\"). Nei grandi appuntamenti internazionali sono previste pi\u00f9 corse di diversa difficolt\u00e0, fino alle celebri estenuanti \"Ballbreakers\" che a volte durano un'intera giornata. In genere per\u00f2 le distanze sono facilmente superabili e alla portata di persone non allenate; l'Hare avr\u00e0 comunque cura di inserire un tracciato breve per chi non corre (\"Walkers o Wankers Trail\") distinto da quello per i corridori (\"Runners / Bulls Trail\").\nAl termine della corsa (\"On-In\") il gruppo si riunisce nel \"circle\", ove si svolge una cerimonia goliardica, di punizione delle varie mancanze (\"infringements\") commesse durante la corsa, ad arbitrario giudizio del \"Grand Master\". La punizione consiste nell'inflizione del \"downdown\", che consiste nell'obbligare l\"infractor\" a bere una pinta di birra nel tempo in cui gli altri membri del gruppo terminano una canzone, talvolta sedendo su un blocco di ghiaccio. Se non ce la fa, dovr\u00e0 versarsela in testa. Il pi\u00f9 serio \"infringement\" consiste nel correre con scarpe nuove. L'infractor dovr\u00e0 allora bere la birra direttamente dalle scarpe che ha usato per correre (\"new shoes down down\"). Il \"Circle\" si chiude con il canto dell'inno \"Swing Low, Sweet Chariot\", opportunamente mimato. Seguono numerosi eventi sociali, cene o parties.\nRegole e funzionamento.\nQuesta e la norma aurea che regge la Hash. Una Hash non ha regolamenti, n\u00e9 statuti. La \npartecipazione \u00e8 libera, cos\u00ec pure il recesso. Non esistono condizioni per\nentrare: un sano senso dell'umorismo e una grande apertura mentale sono gli unici requisiti.\nUn club Hash \u00e8 definito \"chapter\" o \"kennel\". Un chapter \u00e8 vitale fin quando lo sono i suoi membri. Alla sua testa \u00e8 un Grand Master (che, per definizione, \"is always right\"), affiancato da un \"Religious Advisor\" (colui che ha il compito di pronunciare il \"Religious Advice\" all'inizio della corsa) e da vari altri membri, quali il \"Beer Master\" (che provvede la birra per le cerimonie), l\"On Sec\", il \"Song Master\", l\"Haberdasher\", l\"Hare Raiser\", lo \"Scribe\", l\"Hash Flash\", il \"Webmaster-bator\": tutti insieme costituiscono il \"Committee\", o \"Mismanagement\", i cui membri sono gli unici che hanno il privilegio di portare il cappello all'interno del \"Circle\". Gli Hashers provengono da tutti i paesi (soprattutto di lingua inglese) e continenti: alle corse partecipano cittadini stranieri residenti (\"expats\"), visitatori di altre Hash, e molti locali.\nI membri della Hash si chiamano \"Hashers\", le donne \"Harriettes\", i bambini \"Horrors\", i cani \"Hounds\". Esistono chapter misti oppure per soli uomini o sole donne. Ogni Hasher riceve, dopo aver compiuto azioni particolarmente ignominiose, un \"Hash Name\" (ad esempio: \"Succulent\", \"Mastikator\", \"Sex, no Grappa\", \"Pure Genius\", \"Oximoron\", \"Standing Ovation\", eccetera).\nLa Hash si corre con una normale attrezzatura da jogging, arricchita da originali t-shirt appositamente disegnate, ma esistono anche corse per nudisti, o le celebri Corse in Vestito Rosso (Red Dress Runs), le quali spesso precedono o aprono i grandi appuntamenti mondiali.\nI chapter corrono circa ogni settimana, e si incontrano periodicamente per grandi appuntamenti, dove si radunano anche migliaia di Hashers: la corsa nazionale annuale (Nash Hash), le grandi Hash continentali (EuroHash, InterAmerica etc.) o la InterHash mondiale, ogni due anni, come quella tenutasi nel 2004 a Cardiff. In ogni importante citt\u00e0 o capitale del pianeta, cos\u00ec come nelle giungle tropicali e nelle basi antartiche, esiste almeno un Hash chapter. In Italia esistono Hash a Roma (Rome HHH), a Milano (The Royal Milan &amp; Bordighera HHH), a Napoli (Bella Napoli HHH, gi\u00e0 \"Nato Naples\"), in Sicilia (Etna Ash Hash), in Friuli (Sacile Madness HHH), e a Pescara (Adriatic HHH). Esiste un Hash chapter anche in Vaticano, che corre mensilmente durante le notti di luna piena.\nStoria.\nLa Hash venne fondata nel 1938 a Kuala Lumpur, in Malaysia, da un giovane colono inglese, Albert Ignatius Gispert, passato poi alla storia come \"G\". Il primo gruppo comprendeva Frederick \"Horse\" Thompson, Cecil Lee, Ronald \"Torch\" Bennett. L'unico passatempo possibile per costoro era di andare a mangiare e bere nel club coloniale, il Royal Selangor Club. La cucina di questo posto era talmente cattiva da meritargli il soprannome di \"Hash House\", un termine slang che indica un pessimo ristorante.\nGispert e i suoi amici avevano praticato uno sport diffuso a quei tempi in Inghilterra: le corse campestri di \"Hare and Hounds\" (lepri e levrieri). Cominciarono cos\u00ec anch'essi a correre nella giungla, la domenica, per smaltire la sbornia del sabato, fondando un gruppo chiamato Hash House Harriers.\nAllo scoppio della seconda guerra mondiale Gispert e molti altri Hashers si arruolarono per combattere contro i giapponesi: \"G\" cadde in battaglia difendendo Singapore. Dopo la guerra i superstiti ripresero la consuetudine delle corse, fondando anche altri chapters.\nLa Hash continu\u00f2 fino agli anni sessanta ad essere un fenomeno esclusivamente limitato alla Malaysia (per quanto sembra che il capitano Gus McKey abbia fondato nell'immediato dopoguerra un suo chapter sulla riviera ligure: la tradizione continua nel |Royal Milan &amp; Bordighera HHH] che si fregia pertanto del titolo di secondo Hash chapter del mondo). Successivamente, ad opera di persone trasferitesi da Kuala Lumpur, vennero fondate altre Hash, e da allora il fenomeno di gemmazione spontanea \u00e8 continuato inarrestabilmente, colonizzando prima l'area del Pacifico, poi l'America e l'Europa. Esistono oggi pi\u00f9 di 1500 Hash Chapters in tutto il mondo, compresa l'Antartide.\nTutto questo \u00e8 successo senza una preventiva pianificazione, e senza un'organizzazione centrale. Al contrario, il successo strepitoso della creatura di Gispert \u00e8 dovuto alla semplice genialit\u00e0 dell'idea originale: quella per cui \"l'unica regola \u00e8 che non ci sono regole\".\nCosa vuol dire \"Hash\"?\nHash \u00e8 una parola inglese che indica originariamente una polpettina fatta di avanzi di carne e vegetali cucinati insieme. Per estensione indica un composto eterogeneo cui viene data una forma incerta: \"To make an Hash of something\" vuol dire infatti creare confusione, o fare una cosa piuttosto male. Una \"Hash House\" \u00e8 un luogo dove si mangia male. Il termine \"Hash\" non ha dunque assolutamente nulla a che vedere con l'hashish o con l'uso di droga. "}
{"id": "233213", "revid": "767487", "url": "https://it.wikipedia.org/wiki?curid=233213", "title": "Black Cat (Gatto nero)", "text": "Black Cat (Gatto nero) \u00e8 un film del 1981 diretto da Lucio Fulci. \u00c8 uno degli horror meno truculenti di Fulci, il quale decide di esaltare la tecnica registica e le interpretazioni degli attori piuttosto che l'uso del sangue.\nIl soggetto di Biagio Proietti \u00e8 liberamente tratto dal racconto \"Il gatto nero\" di Edgar Allan Poe.\nTrama.\nRobert Miles con poteri extrasensoriali \u00e8 in grado di comunicare coi morti e di controllare la mente del suo gatto nero, particolarmente aggressivo nei suoi confronti: ciononostante utilizza l'animale per compiere le sue vendette e uccidere chiunque sia contro di lui. La fotografa Jill, che lavora in coppia con due poliziotti di Scotland Yard, scopre che accanto ai cadaveri, al momento della morte, c'\u00e8 sempre un gatto nero: si reca quindi a casa del paranormale, dove ha conferma dei propri sospetti sul coinvolgimento del dott. Miles nei misteriosi omicidi del gatto."}
{"id": "233219", "revid": "287204", "url": "https://it.wikipedia.org/wiki?curid=233219", "title": "Linguaggio libero dal contesto", "text": "Un linguaggio libero dal contesto (o non contestuale, o context-free) \u00e8 un linguaggio formale generato da una grammatica che sia, appunto, non contestuale, ovvero tale che le cui regole agiscono su simboli non terminali a prescindere dal contesto in cui essi appaiono.\nL'insieme dei linguaggi liberi da contesto \u00e8 equivalente all'insieme dei linguaggi che sono riconoscibili da un automa a pila non deterministico.\nLa semplicit\u00e0 del tipo di automa necessario al loro riconoscimento e il fatto che lo stesso possa essere generato direttamente dalla definizione della grammatica, rendono tale classe di linguaggi di particolare interesse nell'informatica teorica ed in particolare nella teoria dei linguaggi di programmazione e della loro implementazione.\nEsempi.\nUn archetipo di linguaggio libero dal contesto \u00e8 formula_1, il linguaggio di tutte le stringhe di lunghezza pari, di cui la prima met\u00e0 \u00e8 composta da formula_2, e la seconda met\u00e0 da formula_3. Il linguaggio formula_4 \u00e8 generato dalla grammatica formula_5, ed \u00e8 accettato dall'automa pushdown formula_6 dove formula_7 \u00e8 definito in questo modo:\nformula_8\nformula_9\nformula_10\nformula_11\nI linguaggi liberi dal contesto hanno molte applicazioni nei linguaggi di programmazione; per esempio, il linguaggio che verifica che le parentesi siano accoppiate in modo corretto \u00e8 generato dalla grammatica formula_12.\nInoltre, le espressioni aritmetiche sono generate da grammatiche libere dal contesto e non regolari."}
{"id": "233220", "revid": "767487", "url": "https://it.wikipedia.org/wiki?curid=233220", "title": "Il giardino delle delizie (film 1967)", "text": "Il giardino delle delizie \u00e8 un film del 1967 diretto da Silvano Agosti.\nTrama.\nLa prima notte di nozze di Carlo, che si ritrova ossessionato dai suoi ricordi e vedr\u00e0 il suo matrimonio trasformato in un incubo.\nDistribuzione.\nIl film, pesantemente censurato in Italia, \u00e8 stato distribuito in Francia con il titolo \"Le jardin des delices\"."}
{"id": "233222", "revid": "438678", "url": "https://it.wikipedia.org/wiki?curid=233222", "title": "Il giardino delle delizie (film 1970)", "text": "Il giardino delle delizie (\"El jard\u00edn de las delicias\") \u00e8 un film del 1970 diretto da Carlos Saura."}
{"id": "233224", "revid": "767487", "url": "https://it.wikipedia.org/wiki?curid=233224", "title": "Il giardino incantato (film 1918)", "text": "Il giardino incantato \u00e8 un film muto italiano del 1918 diretto da Eugenio Perego."}
{"id": "233225", "revid": "123502074", "url": "https://it.wikipedia.org/wiki?curid=233225", "title": "Borbone-Cond\u00e9", "text": "I Cond\u00e9, il cui titolo di Principe di Cond\u00e9 si riferiva al principato di Cond\u00e9-en-Brie, nel dipartimento dell'Aisne, erano un ramo collaterale della Casa Reale di Francia, iniziato con Luigi di Borbone (1530 \u2013 1569), figlio di Carlo, duca di Vend\u00f4me (1489 \u2013 1537) e di Francesca di Alen\u00e7on. Era inoltre fratello minore di Antonio di Borbone-Vend\u00f4me, re di Navarra, e quindi zio di Enrico IV, re di Francia e Navarra.\nStoria.\nI Cond\u00e9 discendendo dal re Luigi IX (detto \"il Santo\", 1226 - 1270), tramite il figlio cadetto Roberto di Clermont, erano principi di sangue reale. I maschi primogeniti dei Borbone-Cond\u00e9, prima di assumere il titolo di Principe di Borbone-Cond\u00e9, alla morte del padre, assumevano il titolo di Duca di Enghien. I primi quattro principi della dinastia furono fedeli della chiesa calvinista.\nI Principi di Cond\u00e9 ebbero un ruolo determinante nella politica francese fino alla loro estinzione avvenuta nel 1830 con la morte di Luigi-Enrico-Giuseppe, padre dell'ultimo discendente (premortogli). Il pi\u00f9 noto dei Cond\u00e9 fu Luigi II, detto il \"Grand Cond\u00e9\", che condusse vittoriosamente le truppe francesi nella battaglia di Rocroi (1643) distruggendo cos\u00ec il progetto imperiale degli Asburgo. Altrettanto famoso fu l'ultimo discendente dei Cond\u00e9, Luigi-Antonio Enrico, duca d'Enghien che non giunse al titolo di principe ma rimase duca di Enghien e che fu giustiziato nel 1804 appena trentaduenne a Vincennes, dopo essere stato rapito ad Ettenheim nel Baden da un battaglione di cavalleria della Guardia imperiale, con l'accusa di cospirazione contro l'Imperatore Napoleone Bonaparte.\nLuigi-Enrico-Giuseppe di Borbone-Cond\u00e9 aveva in realt\u00e0 un discendente: Luigi-Antonio Enrico di Borbone-Cond\u00e9 (1772 \u2013 1804), che tuttavia non pot\u00e9 fregiarsi del titolo di Principe di Cond\u00e9, poich\u00e9 erano ancora in vita, al momento del suo decesso, il nonno, Luigi-Giuseppe, (1736 \u2013 1818), unico a poter vantare il titolo, ed il suo diretto successore, il padre Luigi-Enrico-Giuseppe (1756 \u2013 1830), duca di Borbone. Luigi-Enrico-Giuseppe di Borbone-Cond\u00e9, in attesa di poter diventare a sua volta, dopo la morte del nonno e del padre, principe di Cond\u00e9, ebbe il titolo, che spettava ai Cond\u00e9 non ancora principi o duchi di Borbone, di duca di Enghien. Luigi-Antonio Enrico, duca di Enghien, mor\u00ec giustiziato nel Castello di Vincennes il 21 marzo 1804 con l'accusa di aver combattuto nelle formazioni degli \"emigr\u00e9s\" contro i compatrioti dell'esercito repubblicano francese. La prima accusa, di aver ordito un complotto per uccidere il Primo Console Napoleone Bonaparte, fu accantonata per evidente infondatezza.\nDal ramo dei Borbone-Cond\u00e9 si form\u00f2 a sua volta il ramo dei principi di Borbone-Conti di cui fu capostipite Armando di Borbone-Conti, figlio terzogenito (secondogenito maschio) di Enrico II di Borbone-Cond\u00e9.\nGenealogia.\n Carlo IV di Borbone-Vend\u00f4me (1489\u20131537)\n = Francesca di Alen\u00e7on\n \u251c\u2500\u2500 Antonio di Borbone-Vend\u00f4me (1518-1562)\n \u2502 = Giovanna III di Navarra (1528-1572)\n \u2502 \u2514\u2500\u2500 Enrico IV (1553-1610)\n \u2502 = Maria de' Medici\n \u2502 \u2514\u2500\u2500 Borbone di Francia\n \u2514\u2500\u2500 Luigi I (1530-1569)\n = Eleonora di Roye (1535-1564)\n \u251c\u2500\u2500 Enrico I (1552\u20131588), principe di Cond\u00e9\n \u2502 = Maria di Cl\u00e8ves (1551\u20131574)\n \u2502 = Carlotta de la Tr\u00e9moille\n \u2502 \u251c\u2500\u2500 Eleonora di Borbone-Cond\u00e8 (1587-1619)\n \u2502 \u2502 = Filippo Guglielmo d'Orange (1554-1618)\n \u2502 \u2514\u2500\u2500 Enrico II (1588-1646), principe di Cond\u00e9\n \u2502 = Carlotta Margherita di Montmorency (1594-1650)\n \u2502 \u251c\u2500\u2500 Anna Genoveffa di Borbone-Cond\u00e9 (1619-1679), duchessa di Longueville\n \u2502 \u2502 = Enrico II di Orl\u00e9ans-Longueville (1595-1663)\n \u2502 \u251c\u2500\u2500 Luigi II (1621\u20131686), principe di Cond\u00e9\n \u2502 \u2502 = Claire Cl\u00e9mence de Maill\u00e9 Br\u00e9z\n \u2502 \u2502 \u251c\u2500\u2500 Enrico III (1643-1709), principe di Cond\u00e9\n \u2502 \u2502 \u2502 = Anna del Palatinato (1648\u20131723)\n \u2502 \u2502 \u2502 \u251c\u2500\u2500 Enrico (1667-1670)\n \u2502 \u2502 \u2502 \u251c\u2500\u2500 Luigi III (1668-1710), principe di Cond\u00e9\n \u2502 \u2502 \u2502 \u2502 = Luisa Francesca di Borbone (1673-1743)\n \u2502 \u2502 \u2502 \u2502 \u251c\u2500\u2500 Maria Anna (1690\u20131760)\n \u2502 \u2502 \u2502 \u2502 \u251c\u2500\u2500 Luigi Enrico (1692-1740), principe de Cond\u00e9\n \u2502 \u2502 \u2502 \u2502 \u2502 = Maria Anna di Borbone-Conti (1689\u20131720)\n \u2502 \u2502 \u2502 \u2502 \u2502 = Carolina d'Assia-Rheinfels-Rotenburg (1714\u20131741)\n \u2502 \u2502 \u2502 \u2502 \u2502 \u2514\u2500\u2500 Luigi Giuseppe (1736\u20131818)\n \u2502 \u2502 \u2502 \u2502 \u2502 = Carlotta di Rohan-Soubise (1737-1760)\n \u2502 \u2502 \u2502 \u2502 \u2502 \u251c\u2500\u2500 Luigi Enrico Giuseppe (1756\u20131830), principe di Cond\u00e9\n \u2502 \u2502 \u2502 \u2502 \u2502 \u2502 = Batilde di Borbone-Orl\u00e9ans (1750-1822)\n \u2502 \u2502 \u2502 \u2502 \u2502 \u2502 \u2514\u2500\u2500 Luigi Enrico duca d'Enghien (1772 \u2013 1804)\n \u2502 \u2502 \u2502 \u2502 \u2502 \u251c\u2500\u2500 Maria (1756\u20131759)\n \u2502 \u2502 \u2502 \u2502 \u2502 \u2514\u2500\u2500 Luisa Adelaide (1757\u20131824)\n \u2502 \u2502 \u2502 \u2502 \u2502 = Maria Caterina Brignole Sale (1737\u20131813)\n \u2502 \u2502 \u2502 \u2502 \u251c\u2500\u2500 Luisa Elisabetta (1693-1775)\n \u2502 \u2502 \u2502 \u2502 \u2502 = Luigi Armando II di Borbone-Conti (1695-1727)\n \u2502 \u2502 \u2502 \u2502 \u251c\u2500\u2500 Luisa Anna (1695-1758)\n \u2502 \u2502 \u2502 \u2502 \u251c\u2500\u2500 Maria Anna (1697\u20131741)\n \u2502 \u2502 \u2502 \u2502 \u2502 = Louis de Melun, duca di Joyeuse\n \u2502 \u2502 \u2502 \u2502 \u251c\u2500\u2500 Carlo, conte di Charolais (1700\u20131760)\n \u2502 \u2502 \u2502 \u2502 \u251c\u2500\u2500 Enrichetta (1703\u20131772)\n \u2502 \u2502 \u2502 \u2502 \u251c\u2500\u2500 Elisabetta Alessandrina (1705\u20131765)\n \u2502 \u2502 \u2502 \u2502 \u2514\u2500\u2500 Luigi (1709-1771), conte di Clermont-en-Argonne\n \u2502 \u2502 \u2502 \u251c\u2500\u2500 Enrico conte de Clermont (1672\u20131675)\n \u2502 \u2502 \u2502 \u251c\u2500\u2500 Luigi Enrico, conte della Marca (1673\u20131675)\n \u2502 \u2502 \u2502 \u251c\u2500\u2500 Maria Teresa (1666\u20131732)\n \u2502 \u2502 \u2502 \u2502 = Francesco Luigi di Borbone-Conti (1664-1709)\n \u2502 \u2502 \u2502 \u251c\u2500\u2500 Anna di Borbone-Cond\u00e9 (1670\u20131675)\n \u2502 \u2502 \u2502 \u251c\u2500\u2500 Anna Maria Vittoria (1675\u20131700)\n \u2502 \u2502 \u2502 \u251c\u2500\u2500 Luisa (1676\u20131753)\n \u2502 \u2502 \u2502 \u2502 = Luigi Augusto, duca del Maine (1670-1736)\n \u2502 \u2502 \u2502 \u2514\u2500\u2500 Maria Anna (1678\u20131718)\n \u2502 \u2502 \u2502 = Luigi Giuseppe di Borbone-Vend\u00f4me (1654-1712)\n \u2502 \u2502 \u2514\u2500\u2500 Luigi (1652\u20131653)\n \u2502 \u2514\u2500\u2500 Armando di Borbone-Conti (1629\u20131666), principe di Conti\n \u2502 = Anna Maria Martinozzi-Mancini (1639\u00a0\u2013 1672)\n \u2502 \u2514\u2500\u2500 Borbone-Conti\n \u251c\u2500\u2500 Carlo, conte di Val\u00e9ry (1557-1558)\n \u251c\u2500\u2500 Francesco (1558\u20131614), principe di Conti,\n \u251c\u2500\u2500 Luigi, conte di Anisy (1562-1563)\n \u2514\u2500\u2500 Carlo II di Borbone (1562\u20131594)\n = Eleonora di Orl\u00e9ans-Rothelin (1549-1601)\n \u251c\u2500\u2500 Margherita (1556-?)\n \u251c\u2500\u2500 Maddalena (1563-1563)\n \u251c\u2500\u2500 Caterina (1564-?)\n \u251c\u2500\u2500 Carlo di Borbone-Soissons, conte di Soissons (1566 \u2013 1612)\n \u2502 = Anna di Montafia (1577\u20131644)\n \u2502 \u251c\u2500\u2500 Luisa di Borbone-Cond\u00e9\n \u2502 \u251c\u2500\u2500 Luigi Borbone-Cond\u00e9 (1604\u00a0\u2013 1641)\n \u2502 \u2514\u2500\u2500 Maria di Borbone-Soissons (1606-1692)\n \u2502 = Tommaso Francesco di Savoia\n \u251c\u2500\u2500 Luigi, (1567-1568)\n \u2514\u2500\u2500 Beniamino (1569-1573)"}
{"id": "233229", "revid": "767487", "url": "https://it.wikipedia.org/wiki?curid=233229", "title": "Il giardino incantato (film 1952)", "text": "Il giardino incantato (\"Jack and the Beanstalk\") \u00e8 un film del 1952, diretto da Jean Yarbrough e interpretato dalla coppia di comici Bud Abbott e Lou Costello, meglio noti in Italia come Gianni e Pinotto.\nTrama.\nGianni e Pinotto devono badare ad un bambino. Pinotto dovrebbe leggergli la fiaba del \"fagiolo magico\", ma poi \u00e8 il bambino a leggergliela. Pinotto si addormenta e la sogna, coi personaggi della realt\u00e0, tra cui lui e Gianni.\nNel regno fantastico \u00e8 accaduto un disastro: il gigante crudele di un castello ha rubato tutto l'oro dei sovrani e lo tiene custodito in un luogo segreto. Il re e la regina, non sapendo che fare, decidono di far sposare la principessa loro figlia con un nobile forestiero con cui la ragazza non ha mai avuto nessun rapporto d'amicizia. Nei quartieri bassi della citt\u00e0 intanto Pinotto si reca da un venditore: Gianni per barattare la sua vacca con un po' di soldi per la famiglia.\nL'astuto Gianni per imbrogliarlo gli consegna solo cinque fagioli, prendendosi la mucca, confidando a Pinotto di non avvilirsi perch\u00e9 sono magici. Lo sciocco Pinotto corre a casa dalla madre per mostrare i fagioli, la donna lo prende per uno scemo e lo rimprovera. Quella notte, Pinotto tuttavia decide di piantare i fagioli e cos\u00ec in breve tempo dal buco scavato nasce un enorme fusto che cresce e cresce fino ad arrivare al cielo.\nIl curioso Pinotto trascina anche il povero Gianni nella sua strampalata avventura di salire la pianta fino alla cima. Giunti oltre la Volta Celeste, Gianni e Pinotto scoprono un castello gigante dove vive il mostro che ha rubato l'oro ed inoltre ha rapito la vacca e la principessa del regno incantato. Animati dallo spirito d'avventura, Gianni e Pinotto entrano nella magione ma vengono catturati dal gigante che li pone in un vaso.\nAiutati da una brava domestica, Gianni, Pinotto, la vacca e la principessa riescono a fuggire, non senza aver rubato delle gemme e le preziose uova d'oro dell'oca Nellie. Scesi sulla Terra, sempre inseguiti dal gigante, Gianni e Pinotto tagliano il fusto della piana di fagioli, facendo precipitare il tiranno.Proprio sul pi\u00f9 bello del sogno, quando Pinotto sta per sposarsi con la principessa, ereditando le ricchezze del regno, viene svegliato da Gianni che lo percuote sulla testa con una bottiglia. Una seconda fragorosa botta sul capo riporter\u00e0 Pinotto nel suo sogno incantato.\nProduzione.\nIl film fu girato a colori, con un prologo e un epilogo virato in seppia, nello stile del film \"Il mago di Oz\". Il limitato budget della Universal non avrebbe consentito l'uso del colore, ma Abbott e Costello decisero di autoprodurre il film pur di poterlo realizzare come avrebbero voluto. Per l'occasione vennero utilizzati molti dei set costruiti per \"Giovanna d'Arco\"."}
{"id": "233231", "revid": "767487", "url": "https://it.wikipedia.org/wiki?curid=233231", "title": "Il giardino segreto (film 1949)", "text": "Il giardino segreto (\"The Secret Garden\") \u00e8 un film del 1949 diretto da Fred M. Wilcox e tratto dall'omonimo romanzo di Frances Hodgson Burnett.\nNella versione originale del film sono presenti alcune scene girate in Technicolor.\nTrama.\nDopo che i suoi genitori sono morti in un'epidemia di colera, la dodicenne Mary Lennox ritorna dall'India in Inghilterra per essere accolta in casa di suo zio Archibald, un uomo profondamente segnato dalla morte della moglie avvenuta dieci anni prima. Nella casa vive anche il cugino Colin, un bambino malato al quale Mary racconta di un piccolo giardino nascosto che lei e il suo amico Dickon hanno scoperto nella tenuta dello zio (e fu proprio lo zio a farlo recintare con un muro, essendo il luogo dove l'amata moglie trov\u00f2 la morte). Grazie alla compagnia di Mary e Dickon e alle giornate trascorse a giocare nel giardino segreto, Colin riuscir\u00e0 a guarire e a ristabilire un nuovo rapporto d'affetto col padre.\nProduzione.\nIl film fu prodotto dalla Metro-Goldwyn-Mayer (MGM) (controllata dalla Loew's Incorporated).\nRemake.\nIl film \u00e8 il remake di \"The Secret Garden\", un film muto del 1919 diretto da Gustav von Seyffertitz e interpretato da Lila Lee.\nNel 1993, \u00e8 stato realizzato un ulteriore remake diretto da Agnieszka Holland."}
{"id": "233232", "revid": "1699816", "url": "https://it.wikipedia.org/wiki?curid=233232", "title": "Il giardino segreto (film 1993)", "text": "Il giardino segreto (\"The Secret Garden\") \u00e8 un film del 1993, diretto da Agnieszka Holland.\nTratto dal libro omonimo dell'autrice inglese Frances Hodgson Burnett del 1910, ne costituisce il terzo adattamento cinematografico (dopo la prima versione muta del 1919 intitolata \"The Secret Garden\", dopo la seconda del 1949 e prima della quarta del 2020).\nTrama.\nMary Lennox, bambina di 10 anni, vive in India insieme ai suoi genitori che non si occupano mai di lei. Dopo la morte dei genitori in seguito a un terremoto, Mary si trasferisce a Misselthwaite Manor, nel cuore della brughiera inglese, dal signor Craven, suo tutore nonch\u00e9 zio, marito della defunta gemella di sua madre. La signora Medlock, governante della casa, mostra a Mary la sua camera e le vieta di andare in giro per la casa a curiosare. Dietro alcuni drappi della sua stanza, Mary scopre una porticina nascosta che la conduce in una parte abbandonata della casa, dove trova la camera della defunta zia nella quale rinviene una particolare chiave.\nMary si lega a Martha, una giovane domestica che le insegna a essere pi\u00f9 autonoma. Un giorno, mentre Mary passeggia per i vasti giardini della casa, insegue un pettirosso che la conduce alle mura di un giardino segreto la cui porta, coperta di edera, \u00e8 chiusa a chiave. Mary realizza che la chiave trovata nella camera della zia potrebbe aprire la porta del giardino, cos\u00ec va a prenderla e finalmente entra nel giardino segreto che, dalla morte della zia, \u00e8 rimasto incolto. Il giorno dopo Mary incontra Dickon, il fratello dodicenne di Martha, che lavora come giardiniere e al quale mostra la sua scoperta e gli chiede consigli su come far tornare in vita il giardino, chiedendogli di mantenere il segreto.\nIntanto, durante le giornate, Mary continua a sentire pianti e lamenti nella casa, ma quando chiede spiegazioni alla domestica o alla governante, nessuno le dice la verit\u00e0. Una notte, presa dalla curiosit\u00e0, Mary esce dalla propria stanza e, seguendo le urla, arriva in una camera dove c'\u00e8 un bambino che piange. I due fanno conoscenza e realizzano di essere cugini. Il piccolo Colin, che ha la stessa et\u00e0 di Mary, \u00e8 costretto a rimanere a letto perch\u00e9 creduto afflitto da una grave malattia e in punto di morte. Inoltre Colin racconta alla cugina che lui non ha mai instaurato un rapporto con il padre poich\u00e9, per non soffrire pi\u00f9 dopo la morte della moglie, ha preferito viaggiare piuttosto che conoscere il figlio che considerava quasi morto.\nMary cerca di far capire al cugino che non \u00e8 affatto malato e gli propone di fargli vedere il giardino segreto della madre. Colin comunica alla governante la sua volont\u00e0 di uscire, anche se lei \u00e8 contrariata perch\u00e9 convinta che il bambino debba restare a letto.\nDa qui i due bambini cominciano piano piano a diventare inseparabili, trascorrono lunghe giornate al giardino segreto, ormai rifiorito grazie alle cure di Mary e Dickon, e lo stesso Colin impara a camminare. Al ritorno improvviso dello zio, che scopre che Colin non \u00e8 pi\u00f9 nella sua camera, la governante gli confessa tutto quello che \u00e8 accaduto a Colin e chiede di punire Mary per aver messo in pericolo la salute del bambino. Il signor Craven scopre i bambini che giocano nel giardino segreto e si commuove quando vede che il figlio sta bene. Colin \u00e8 contento di rivedere il padre e gli mostra il giardino. Mary scappa via piangendo, impaurita dal fatto che lo zio potesse chiudere di nuovo il giardino. Il signor Craven invece la ringrazia per avergli ridato vita e le promette che rester\u00e0 sempre aperto."}
{"id": "233236", "revid": "767487", "url": "https://it.wikipedia.org/wiki?curid=233236", "title": "Il giocatore (film 1933)", "text": "Il giocatore (\"Grand Slam\") \u00e8 un film del 1933 diretto da William Dieterle. Si basa sul romanzo \"Grand Slam: The Rise and Fall of a Bridge Wizard\" di Benjamin Russell Herts, pubblicato a New York nel 1932.\nTrama.\nUna donna sposa un campione di bridge venuto dalla Russia. Sembra andare tutto bene fin quando anche lei diventa campionessa e lo sfida.\nProduzione.\nIl film fu prodotto dalla First National Pictures. Secondo i dati della Warner Bros., le riprese del film durarono ventidue giorni con un costo totale di 164.000 dollari.\nFonti moderne riportano che la partita di bridge tra Peter e Van Dorn ripropone una ricostruzione di un'autentica partita giocata da Cuthbertson e Sidney S. Lenz\nDistribuzione.\nIl copyright del film, richiesto dalla First National Pictures, Inc., fu registrato il 24 febbraio 1933 con il numero LP3675.\nDistribuito dalla Warner Bros. con il titolo originale \"Grand Slam\", il film fu presentato il 22 febbraio 1933 a New York per poi uscire nelle sale statunitensi il 18 marzo di quell'anno."}
{"id": "233238", "revid": "767487", "url": "https://it.wikipedia.org/wiki?curid=233238", "title": "Il gioco della verit\u00e0 (film 1961)", "text": "Il gioco della verit\u00e0 (\"Le jeu de la v\u00e9rit\u00e9\") \u00e8 un film del 1961 diretto da Robert Hossein.\nLa pellicola ha per protagonisti Fran\u00e7oise Pr\u00e9vost e Nadia Gray,\nTrama.\nUna dozzina di persone sono riunite nella lussuosa casa di uno scrittore. Ognuna di esse ha qualcosa da nascondere quando danno inizio ad un crudele gioco della verit\u00e0, un gioco durante il quale nessuno dovrebbe mentire.\nIl gioco si fa pi\u00f9 pesante via via che le domande diventano pi\u00f9 intime e di senso pi\u00f9 profondo e l'atmosfera si incupisce ulteriormente con il vento che soffia rabbioso all'esterno.\nL'uccisione di un nuovo ospite giunto a narrazione in corso che sembra essere a conoscenza di molti particolari riguardo agli ospiti presenti nella casa imprime un ulteriore slancio allo sviluppo della vicenda."}
{"id": "233240", "revid": "438678", "url": "https://it.wikipedia.org/wiki?curid=233240", "title": "Il gioco della verit\u00e0 (film 1974)", "text": "Il gioco della verit\u00e0 \u00e8 un film del 1974, diretto dal regista Michele Massa.\nTrama.\nDopo essersi intrattenuto con una prostituta, Anna, nella squallida pensione della famiglia Improta, il giovane Giuseppe Di Fenizio viene trovato sfracellato nel cortile del caseggiato. La donna afferma che il ragazzo (che non aveva di che pagarla) \u00e8 precipitato mentre tentava di fuggire lungo il tubo della grondaia. Gli inquirenti sono convinti invece, dato l'ambiente in cui Giuseppe ha trovato la morte, che si sia trattato di un delitto. Colti dalla paura, gli Improta accusano di omicidio la prostituta, che modificando la sua prima versione addossa il delitto agli stessi affittacamere. Per quanto costoro non si trovassero nemmeno sul posto al momento del fatto, il giudice istruttore accoglie la versione di Anna, avvalorata da un inserviente ebete che dichiara, imbeccato dagli inquirenti di avere egli stesso partecipato al presunto delitto. Al processo l'avvocato Santoro, difensore degli Improta, ha un bel dimostrare che gli accusati non hanno commesso alcun crimine e che la prima versione di Anna risponde alla verit\u00e0. Poich\u00e9 \"i poveri non possono permettersi il lusso di essere innocenti\", gli Improta vengono condannati."}
{"id": "233243", "revid": "767487", "url": "https://it.wikipedia.org/wiki?curid=233243", "title": "Il giorno del giudizio (film 1971)", "text": "Il giorno del giudizio \u00e8 un film del 1971 diretto da Mario Gariazzo.\nTrama.\nIn un villaggio del West, uno straniero comincia a uccidere i criminali, per vendetta. Lo sceriffo decide di proteggere la citt\u00e0."}
{"id": "233248", "revid": "188116", "url": "https://it.wikipedia.org/wiki?curid=233248", "title": "Astarte", "text": "Astarte () fu una dea venerata nell'area semitica nord-occidentale. Un'altra translitterazione \u00e8 \"\u2018Ashtart\"; nella lingua ebraica biblica il nome \u00e8 \"Ashtoreth\" (\u05e2\u05e9\u05ea\u05e8\u05ea), in ugaritico \"Atirat\" (anche \"\u2018A\u1e6ftart\" o \"\u2018Athtart\"; traslitterazioni derivate da \"\u2018\u1e6ftrt\"), e in accadico \"As-tar-tu\". \nDescrizione.\nAstarte era la Grande Madre fenicia e cananea, sposa di Adon, legata al cielo notturno, alla fertilit\u00e0, alla fecondit\u00e0 ed alla guerra e connessa con l'I\u0161tar babilonese. I maggiori centri di culto furono Sidone, Tiro e Biblo.\nEra venerata anche a Malta, a Tharros in Sardegna, ed Erice in Sicilia, dove venne identificata con Venere Ericina. Sempre in Sicilia, il nome Mistretta, un paese sui Nebrodi, deriva dal fenicio AM-ASHTART, ossia citt\u00e0 di Astarte.\nAstarte entr\u00f2 a far parte dalla XVIII dinastia egizia anche del pantheon religioso, dove venne identificata con Iside, Sekhmet ed Hathor.\nIn epoca ellenistica fu accomunata alla dea greca Afrodite (Venere per i Romani), come Urania e Cipride (da Cipro, uno dei maggiori centri di culto di Astarte) e alla dea siriaca Atargartis (Syria per i Romani).\nImportante tributo le viene reso da un nobile etrusco di Kaisra (Cerveteri), assimilata alla d\u00e8a Uni, le viene dedicato un tempio a Pyrgi (Santa Severa nel Lazio). Il testo bilingue etrusco/fenicio recita cos\u00ec:\nSuoi simboli erano il leone, il cavallo, la sfinge e la colomba.\nNelle raffigurazioni compare spesso nuda ed in quelle egiziane con ampie corna ricurve, sull'esempio di Hathor.\nIl nome \"Astarte\" o \"Ashtoret\" compare spesso nell'Antico Testamento.\nLa differenza di pronuncia nell'ebraico biblico (\"\u2018A\u0161t\u014dret\" invece di \"\u2018A\u0161teret\") deriverebbe dalla sostituzione delle vocali del nome della divinit\u00e0 fenicia con quelle del termine \"b\u014dshet\" (\"vergogna\").\nA volte, come in Giudici , si incontra la forma plurale \"\u2018A\u0161t\u0113r\u014dt\", termine indicante probabilmente divinit\u00e0 femminili di origine straniera, come i \"Ba\u2018alim\" per Baal.\nPer gli antichi ebrei, i quali erano circondati dai Cananei, essa era una divinit\u00e0 abominevole e la rappresentazione dell'idolo maligno nettamente in contrasto con Dio. Si legge nel Deuteronomio:\n\"Non pianterai alcun idolo d\u2019Astarte, di qualsivoglia specie di legno, allato all\u2019altare che edificherai all\u2019Eterno, ch\u2019\u00e8 il tuo Dio.\" - Deuteronomio 16:21"}
{"id": "233249", "revid": "726373", "url": "https://it.wikipedia.org/wiki?curid=233249", "title": "Galaga '88", "text": "Galaga '88 \u00e8 il quarto capitolo della saga di Galaga, pubblicato dalla Namco nel 1987.\nIl gioco gira sul sistema Namco System 1.\nModalit\u00e0 di gioco.\n\"Galaga '88\" come tutti i suoi precursori mantiene pi\u00f9 o meno la stessa meccanica di gioco del \"Galaga\" originale.\nIl giocatore perde la capacit\u00e0 di muoversi verticalmente oltre al classico movimento orizzontale (capacit\u00e0 introdotta in Gaplus), ma guadagna una grafica e una realizzazione tecnica estremamente migliorate, con sfondi animati, navi pi\u00f9 grandi e maggiori dettagli.\nIl gioco diventa molto pi\u00f9 difficile. Viene introdotta la possibilit\u00e0 di prendere una \"nave tripla\" seguendo lo stesso procedimento che in Galaga serviva a ricevere la \"nave doppia\". In pi\u00f9, in questo capitolo, possiamo scegliere se iniziare a giocare direttamente con la \"nave doppia\" a discapito per\u00f2, di una vita.\nSviluppo.\nNonostante l'incredibile miglioria grafica e tecnica il gioco non riusc\u00ec mai a superare il record di vendite dei suoi predecessori, ed in particolare dei primi due episodi, anche a causa di un mercato videoludico che si era ormai allontanato dai videogiochi stile \"Space Invaders\" per concentrarsi sugli shoot 'em up (1942 e successori, \"Xevious\", \"Terra Cresta\"), sui giochi di piattaforme (Super Mario Bros.), sui beat 'em up statici o a scorrimento (\"Double Dragon\", \"Street Fighter\", \"\" e \"Final Fight\")."}
{"id": "233251", "revid": "228587", "url": "https://it.wikipedia.org/wiki?curid=233251", "title": "Sam", "text": ""}
{"id": "233257", "revid": "1887796", "url": "https://it.wikipedia.org/wiki?curid=233257", "title": "Giglio di giardino", "text": "Giglio di giardino \u00e8 un termine utilizzato in araldica per indicare quello al naturale.\nIl giglio di giardino \u00e8 simbolo di \"castit\u00e0\", \"verginit\u00e0\" e \"innocenza\". Nella simbologia religiosa \u00e8 attributo di Maria Vergine, di san Luigi Gonzaga e di sant'Antonio di Padova.\n\u00c8 possibile trovare anche il giglio d'acqua."}
{"id": "233263", "revid": "110157", "url": "https://it.wikipedia.org/wiki?curid=233263", "title": "Bauma", "text": "Bauma (toponimo tedesco) \u00e8 un comune svizzero di 4\u00a0909 abitanti del Canton Zurigo, nel distretto di Pf\u00e4ffikon.\nStoria.\nNel 2015 ha inglobato il comune soppresso di Sternenberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBauma \u00e8 servito dall'omonima stazione e da quella di Saland sulla ferrovia della T\u00f6ss (linea S26 della rete celere di Zurigo) e sulla ferrovia Uerikon-Bauma.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "233265", "revid": "287204", "url": "https://it.wikipedia.org/wiki?curid=233265", "title": "Scelti dalle tenebre", "text": "Scelti dalle tenebre (titolo originale \"The Vampire Lestat\"), pubblicato nel 1985 \u00e8 il secondo libro delle \"Cronache dei vampiri\" di Anne Rice. La narrazione \u00e8 affidata per la prima volta al vampiro Lestat, gi\u00e0 incontrato in \"Intervista col Vampiro\".\n\"Scelti dalle tenebre\" viene spesso considerato come il miglior romanzo della scrittrice statunitense Anne Rice. Gli eventi narrati si dipanano attraverso un arco di tempo lunghissimo, in quanto grazie ai suoi numerosi ritorni al passato e racconti subordinati ad un altro racconto principale, chiarisce la creazione secondo il punto di vista vampiresco e la loro evoluzione attraverso i secoli. \u00c8 interessante la narrazione, affidata nella finzione narrativa al vampiro Lestat, il quale grazie all'utilizzo di aggettivi insoliti ma potenti conferisce scorrevolezza e preziosit\u00e0 al libro.\nTrama.\nLa storia si apre nel 1984 con l'abbagliante Lestat de Lioncourt, debole e prossimo alla morte, svegliatosi dopo anni di sonno simile ad un coma. Come si acclima ai tempi moderni, egli legge il racconto dettato dal suo amico Louis de Pointe du Lac all'intervistatore David, \"Intervista col Vampiro\". In parte perch\u00e9 infuriato dalla sua descrizione nel libro di Louis, Lestat decide di fare un suo proprio e chiaro racconto.\nLestat spiega cos\u00ec che, da giovane uomo di vent'anni, egli era un ragazzo ribelle e frustrato, il pi\u00f9 piccolo figlio del marchese d'Alvernia, e l'unico a provvedere la carne per la sua famiglia.\nQuando si disper\u00f2 per la consapevolezza della frivolezza della sua vita quasi usc\u00ec di senno. Sua madre, Gabrielle de Lioncourt, spron\u00f2 quindi lui e il suo amico, Nicolas de Lenfent, ad andare a Parigi alla ricerca di una nuova vita. Lestat e Nicolas (Nicki) presto trovano lavoro in un teatro dove il primo diviene attore e l'altro un violinista.\nDopo pochi mesi, Lestat viene rapito da Magnus, un anziano vampiro che \u00e8 alla ricerca di un erede, e forzatamente fa di Lestat un vampiro nella sua torre. Magnus lascia Lestat come un orfano principiante ed erede di una fortuna, mentre il vecchio vampiro si distrugge gettandosi in un enorme fal\u00f2 nella stessa notte in cui Lestat diviene un vampiro. Per i diversi mesi successivi, Lestat nasconde la sua natura vampirica sotto la parvenza di un ricco gentiluomo nelle corti e nei palazzi di Parigi, mentre, da solo, va alla ricerca delle basi del vampirismo.\nQuando Gabrielle (morente per tubercolosi), arriva a Parigi per scoprire cosa \u00e8 capitato al figlio, Lestat le d\u00e0 il \"Dono Tenebroso\" per salvarle la vita. Questa e altre varie blasfemie lo conducono al confronto con Armand e la congrega di vampiri di Parigi di cui \u00e8 il capo.\nLestat disprezza l'assurdit\u00e0 delle forzate idee e dei rituali religiosi della congrega e li sbalordisce con la sensibilit\u00e0 delle sue nuove idee. Queste azioni lasciano la congrega parigina in scompiglio e Armand disilluso. In seguito alla disgregazione della congrega, Nicolas, che era stato catturato della stessa e divenuto ormai folle, viene fatto vampiro da Lestat. Armand cerca di distruggere completamente la sua congrega oramai allo sbaraglio. I quattro vampiri (Eleni, Laurent, F\u00e9lix ed Eug\u00e9nie) che sono scappati e sopravvissuti alla follia omicida di Armand vanno da Lestat per chiedere come possano loro vivere al di fuori e come camuffarsi da mortali, cose che non avevano mai fatto prima nelle loro vampiriche vite. Lestat li consiglia di camuffarsi da mimi e dona loro il teatro che aveva comprato, che divenne cos\u00ec il \"Th\u00e9atre des Vampires\". Nicolas entra a far parte del teatro e contribuisce molto al suo successo.\nArmand, una volta uccisi quasi tutti i membri della sua congrega, raggiunge Lestat. \u00c8 perso senza le sue frenetiche credenze e propone perci\u00f2 a Lestat di seguirlo insieme a Gabrielle nei loro viaggi. Ma Lestat rifiuta. Dopo aver conosciuto la storia di Armand, Lestat lascia Parigi alla ricerca di Marius, il creatore di Armand. Nel contempo, Armand prende parte al Teatro dei Vampiri.\nLestat, ancora disperato per la sua esistenza, viene lasciato da Gabrielle che va a esplorare il mondo, mentre Nicolas si brucia, distruggendosi, sul palcoscenico del teatro, non volendo pi\u00f9 continuare a vivere cos\u00ec. Lestat decide quindi di andare sotto terra nella sua miseria.\nMa Marius lo salva e lo porta nella sua abitazione su un'isola nel Mar Egeo. \u00c8 qui che Marius racconta a Lestat la storia della sua vita, e facendolo da una breve e vaga spiegazione sull'origine dei vampiri. Offre poi a Lestat l'opportunit\u00e0 di bere da Akasha, la Madre di tutti i vampiri, di cui lui \u00e8 custode e che, dopo i millenni di vita che ha vissuto \u00e8 divenuta ormai simile a una statua di marmo, ma pur sempre viva. Lestat accetta e beve da lei. Inoltre egli tenta e riesce a svegliare Akasha dal suo sonno immortale (suonandole il violino) e beve da lei mentre lei beve da lui. Quando Enkil, sposo di Akasha, anch'esso in stato dormiente, se ne accorge, tenta di uccidere Lestat. Alla fine Marius riesce a salvare Lestat da Enkil ma \u00e8 costretto a cacciar via Lestat per reprimere la collera del re.\nDalla Grecia, Lestat raggiunge New Orleans, e dopo gli eventi di \"Intervista col Vampiro\", torna sotto terra nel 1929. Nel 1984 Lestat riemerge per divenire una rock star con una band mortale formata da Alex, Larry e Tough Cookie. Cogli occhi del mondo su di lui, Lestat tenta d'iniziare una guerra tra l'umanit\u00e0 e i vampiri, nonch\u00e9 tra lui e tutti gli altri vampiri. Prima della notte del concerto tanto dichiarato, Lestat si ritrova con Louis.\nIl libro termina con un po' di suspense dopo il debutto di Lestat al concerto di San Francisco e porta direttamente al terzo volume, \"La regina dei dannati\".\nIl personaggio di Lestat.\nIn questo secondo romanzo delle \"Cronache dei vampiri\" prende maggiore consistenza rispetto agli altri il personaggio del vampiro Lestat che, mentre in \"Intervista col vampiro\" appariva come una figura arcana, malvagia, ambigua, e priva di scrupoli (in contrapposizione a Louis), viene qui riscoperto sotto una nuova luce: ora tocca a lui dare la sua versione dei fatti e raccontare la sua storia.\nIn questo che si potrebbe definire un romanzo di formazione il lettore \u00e8 accompagnato in un viaggio che descrive la formazione dell'\"uomo\" Lestat alla ricerca del significato dell'essere un vampiro, una creatura immortale e con un grande potere sull'uomo e anche sul mondo. Scopriamo qui un personaggio simpatico, colto, con un forte senso di moralismo e romanticismo.\nLestat ha dormito per pi\u00f9 di mezzo secolo e adesso \u00e8 ritornato nel mondo moderno nei panni di una superstar del rock con milioni di fan che cadono ai suoi piedi. Infrangendo ogni regola del mondo dei vampiri, Lestat si rivela al mondo sperando che tutti gli altri immortali si uniscano a lui per comprendere il mistero della loro esistenza.\nIl romanzo intraprende un lungo flashback nella Francia del XVIII secolo, il mondo in cui Lestat ha trascorso la sua infanzia da aristocratico. Dallo scontro con il padre, passa attraverso la libert\u00e0 ritrovata come attore teatrale a Parigi e infine giunge alla trasformazione in vampiro, ad opera di un vecchio vampiro di nome Magnus. Viaggiamo con Lestat attraverso l'Europa alla ricerca degli altri vampiri e delle loro origini, trovando risposte sconvolgenti e nemici terrificanti che mortificano la loro esistenza di vampiri e non accettano la coesistenza con il mondo. E quando alla fine Lestat, dopo grandi sofferenze, trover\u00e0 il primo vero grande vampiro, Marius, verr\u00e0 a conoscenza dei segreti degli immortali e allora forse trover\u00e0 le risposte che tanto cercava.\nMa delle potenti e antiche forze minacciano il mondo dei vivi e dei non-morti nell'anno 1985. Il concerto di Lestat ha attirato vampiri desiderosi di vendetta da ogni parte del mondo, vendetta nei confronti del traditore che osa rivelare ai mortali i pi\u00f9 antichi segreti della razza immortale; e qualcuno in cerca di una rinascita."}
{"id": "233266", "revid": "1272592", "url": "https://it.wikipedia.org/wiki?curid=233266", "title": "Giglio di Firenze", "text": "Giglio di Firenze o, pi\u00f9 raramente, Giglio bottonato, \u00e8 un termine utilizzato in araldica per indicare il giglio sbocciato (fiore dell'iris simile al lilium). Il giglio bottonato ha la \u00abcaratteristica prima quella di essere disegnato da cinque petali superiori (tre principali e due stami pi\u00f9 sottili e bocciolati) e delle ramificazioni inferiori, tutte disposte in modo simmetrico\u00bb.\nSimbolo di Firenze.\nIl giglio \u00e8 oggi usato come simbolo della citt\u00e0 di Firenze. Lo \u00e8 stato anche nei tempi remoti ma non ne \u00e8 conosciuta con certezza l'origine, si pu\u00f2 supporre che sia dovuto al fatto che nei dintorni di Firenze cresce numerosa e florida la specie \"Iris germanica\" var. \"florentina\" (giglio di Firenze o giaggiolo bianco). Un'altra teoria vede derivare l'abbinamento della citt\u00e0 (Florentia) con il fiore perch\u00e9 la sua fondazione da parte dei romani avvenne nell'anno 59 a.C., durante le celebrazioni romane per l'avvento della primavera, i festeggiamenti in onore alla dea Flora (Ludi Florales o Floralia - giochi e competizioni pubbliche) che si svolgevano dal 28 aprile al 3 maggio. L'associazione tra i festeggiamenti e il nome venne spontanea come accadde successivamente tra il nome e i fiori numerosi che crescevano intorno.\nInizialmente il giglio era d'argento in campo rosso ma nel XIII secolo i Guelfi scelsero il giglio con i colori invertiti per differenziarsi dai Ghibellini e quando, nel 1251, i primi cacciarono i secondi il simbolo di Firenze divenne quello che conosciamo oggi.\nAi tempi della Repubblica di Firenze, il giglio era il simbolo della citt\u00e0, talvolta rappresentato su uno scudo retto dalla zampa di un leone (il cosiddetto marzocco)."}
{"id": "233271", "revid": "125816379", "url": "https://it.wikipedia.org/wiki?curid=233271", "title": "Georg B\u00fcchner", "text": "Biografia.\nGiovinezza.\nGeorg B\u00fcchner nacque il 17 ottobre 1813 a Goddelau, paese a pochi chilometri da Darmstadt, nel Granducato d'Assia, figlio del medico Ernst Karl B\u00fcchner e di sua moglie Louise Caroline B\u00fcchner. Egli era il primo di sei fratelli, che nel corso della loro vita divennero tutti famosi:\nNel 1816 la famiglia si spost\u00f2 a Darmstadt, dove il padre ebbe la carica di medico del comune. Nel 1821 Georg cominci\u00f2, a otto anni, le lezioni elementari con la madre. Lei gli insegn\u00f2 a leggere, scrivere, a fare di conto, lo introdusse alla Bibbia e gli raccont\u00f2 numerose canzoni popolari che rivivono nelle sue opere della maturit\u00e0.\nL'anno seguente Georg frequent\u00f2 la scuola privata del dottor Carl Weitershausen. Presso una festa scolastica tenne il discorso in latino \"Vorsicht bei dem Genusse des Obstes\" (\"Attenzione all'assaporamento della frutta\").\nNel 1825, a dodici anni, entr\u00f2 nella seconda classe del secondo ordine del ginnasio di Darmstadt, il Ludwig-Georgs-Gymnasium. Non si interessava particolarmente di lingue morte, ma soprattutto di scienze naturali, allora alquanto neglette nell'insegnamento scolastico. Una volta annot\u00f2 a margine del suo quaderno: \"Vita! A cosa serve questa roba morta?\". Per il resto fu sempre uno scolaro tranquillo.\nNella primavera del 1831 complet\u00f2 gli studi, ottenendo il diploma.\nUniversit\u00e0 a Strasburgo.\nIl 9 novembre 1831 Georg B\u00fcchner si iscrisse alla facolt\u00e0 di medicina dell'Universit\u00e0 di Strasburgo. L\u00ec abit\u00f2 presso la casa del pastore evangelico Johann Jakob Jaegl\u00e9 e fece conoscenza della sua figlia Wilhelmine. A Strasburgo in dicembre prese parte ad una dimostrazione contro l'oppressione della Polonia. Informazioni al riguardo, come accade per altri avvenimenti, sono contenute nelle lettere ai genitori. Georg B\u00fcchner prese parte anche pi\u00f9 tardi nella sua vita a numerose attivit\u00e0 politiche a favore della libert\u00e0. Cos\u00ec il 24 maggio 1832 tenne un discorso sulle relazioni politiche in Germania per l'Unione degli studenti.\nNel 1832 si innamor\u00f2 segretamente di Wilhelmine Jaegl\u00e9 (1810-1880).\nPace alle capanne! Guerra ai palazzi!\nNel novembre 1833 Georg cambi\u00f2 universit\u00e0 andando a Gie\u00dfen. Qui in Assia dovette per\u00f2 subire l'autorit\u00e0 e la repressione con la forza. Da questo momento in poi dovette accontentarsi di osservare i vari sviluppi politici da distanza. Assieme a Friedrich Ludwig Weidig fond\u00f2 la Societ\u00e0 per i diritti umani (\"Gesellschaft f\u00fcr Menschenrechte\").\nNel luglio 1834 fu stampato \"Der Hessische Landbote\" (\"Il Messaggero Assiano\"), composto assieme a Weidig. Si tratta di un opuscolo che chiama la popolazione dell'Assia alla rivolta con le parole \"Friede den H\u00fctten! Krieg den Pal\u00e4sten!\" (\"Pace alle capanne! Guerra ai palazzi!\").\nIn agosto, Karl von Minnigerode, uno dei cospiratori, fu trovato con 150 copie dell'opuscolo ed arrestato. Il 4 agosto il rettore dell'universit\u00e0, Konrad Georgi, lasci\u00f2 perquisire la camera di B\u00fcchner in sua assenza, ed il giorno dopo questi fu interrogato ma non arrestato.\nL'esilio a Strasburgo.\nNel 1835 compose \"Dantons Tod\" (\"La morte di Danton\"), frutto di cinque settimane di lavoro, e lo mand\u00f2 a Karl Gutzkow pregandolo di pubblicarlo. Georg aveva infatti bisogno di denaro per fuggire. Dopo che una citazione da parte del magistrato di Friedberg non ebbe seguito, Georg divenne un ricercato. Il 9 marzo fugg\u00ec attraverso Wissenburg a Strasburgo.\n\"Dantons Tod\" fu pubblicato alla fine di luglio. Con questo dramma, l'autore tese ad indagare le ragioni che indussero Danton a non sfuggire al suo destino e alle accuse di Robespierre, alla luce delle sue vicende personali. Sempre in quest'estate tradusse due drammi di Victor Hugo: \"Lucretia Borgia\" e \"Maria Tudor\". In autunno cominci\u00f2 ad occuparsi del racconto \"Lenz\" (dedicato alla figura del poeta tedesco Jakob Michael Reinhold Lenz).\nGeneralmente sconosciute ai pi\u00f9 sono le idee nazionaliste tedesche di B\u00fcchner, che cos\u00ec si espresse in una lettera del 1835 a Gutzkow riguardo alle opere di Adolf St\u00f6ber (raccoglitore di antiche fiabe e saghe alsaziane):\nNell'inverno del 1835 si dedic\u00f2 nuovamente alla scienza, occupandosi del sistema nervoso dei pesci e concluse l'anno successivo la sua dissertazione sul sistema nervoso dei barbi. In primavera present\u00f2 il suo lavoro in parecchie conferenze della Societ\u00e0 di Scienze Naturali di Strasburgo: B\u00fcchner venne accettato come membro e il suo lavoro pubblicato negli atti della societ\u00e0. Nello stesso periodo vide la luce il pezzo teatrale \"Leonce und Lena\", con cui intendeva partecipare ad un concorso della casa editrice Cotta. Malauguratamente non riusc\u00ec a far pervenire il manoscritto in tempo, che gli venne restituito senza essere stato neanche letto. La commedia \u00e8 imperniata sulla storia dei due regnanti sposatisi per ragioni di stato e che alla fine si innamoreranno entrambi, ma \u00e8 altres\u00ec impregnata di parodie, motteggi, giochi di parole, che rendono l'opera una delle pi\u00f9 convincenti del secolo in Germania.\nGli ultimi mesi a Zurigo.\nIn seguito alla dissertazione e alla successiva discussione a B\u00fcchner venne conferita la laurea dall'Universit\u00e0 di Zurigo. Il 18 ottobre 1836 si trasfer\u00ec nella citt\u00e0 elvetica e inizi\u00f2 la propria attivit\u00e0 come istitutore privato. Il suo corso di \"dimostrazioni zootomiche\", in cui illustrava l'anatomia di pesci e anfibi a partire da propri preparati, fu frequentato tuttavia da pochi studenti. Uno di questi, August L\u00fcning, si ricordava per\u00f2 ancora 40 anni pi\u00f9 tardi con entusiasmo di queste lezioni. Gi\u00e0 prima del suo trasferimento a Zurigo B\u00fcchner aveva iniziato a Strasburgo la stesura di \"Woyzeck\"; egli port\u00f2 le bozze con s\u00e9 in Svizzera, ma l'opera rimase incompiuta, almeno per quanto riguarda la sistemazione delle singole scene.\nPer il semestre successivo B\u00fcchner aveva in programma un altro corso, che per\u00f2 non fu mai realizzato. Il 2 febbraio 1837 si ammal\u00f2 gravemente di febbre tifoide (forse contratta durante i suoi esperimenti con i preparati da laboratorio) e mor\u00ec il 19 febbraio successivo, a soli 24 anni. Lo scrittore venne sepolto a Zurigo, nel cimitero Krautgarten sulla collina del Zeltberg, e successivamente (1875) traslato sulla collina dello Z\u00fcrichberg.\nImportanza di B\u00fcchner.\nPer il suo realismo, B\u00fcchner pu\u00f2 essere considerato un precursore dell'espressionismo. \"La morte di Danton\", \"Lenz\" e \"Woyzeck\" si basano su documenti e in questo B\u00fcchner sembra anticipare la lezione di Bertolt Brecht, per cui lo scrittore deve conoscere e far conoscere la realt\u00e0, perch\u00e9 essa possa essere trasformata.\nB\u00fcchner nell'opera.\nForse pi\u00f9 famosa della tragedia \"Woyzeck\" \u00e8 l'opera in 3 atti e 15 scene (ciascuna corrispondente ad una forma musicale barocca o classica) \"Wozzeck\" (1922, prima rappr. 1925) del compositore austriaco Alban Berg Un'ulteriore intonazione del dramma, negli stessi anni, si deve a Manfred Gurlitt ."}
{"id": "233275", "revid": "1516566", "url": "https://it.wikipedia.org/wiki?curid=233275", "title": "Goccia (araldica)", "text": "Goccia \u00e8 un termine utilizzato in araldica per indicare il triangoletto che sta sotto al lambello; quella d'acqua ha forma di piccolo cuore rovesciato, colla punta diritta\nQuesto termine, in realt\u00e0, \u00e8 scarsamente utilizzato dall'araldica italiana che preferisce \"pendenti\" o \"denti\" per individuare gli elementi che pendono dalla trangla scorciata che costituisce l'origine del lambello."}
{"id": "233276", "revid": "767487", "url": "https://it.wikipedia.org/wiki?curid=233276", "title": "Wildberg (Svizzera)", "text": "Wildberg (toponimo tedesco) \u00e8 un comune svizzero di 985 abitanti del Canton Zurigo, nel distretto di Pf\u00e4ffikon.\nStoria.\nNel 1934 la localit\u00e0 di Hinter-Rikon, gi\u00e0 frazione di Wildberg, fu assegnata al comune di Zell.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "233277", "revid": "242434", "url": "https://it.wikipedia.org/wiki?curid=233277", "title": "Golpe (araldica)", "text": ""}
{"id": "233281", "revid": "83331013", "url": "https://it.wikipedia.org/wiki?curid=233281", "title": "Orbita (matematica)", "text": "In matematica, in particolare in geometria differenziale, un'orbita di un sistema dinamico \u00e8 una traiettoria percorsa dal sistema nello spazio delle fasi, ovvero una funzione che soddisfa l'equazione che definisce il sistema dinamico stesso.\nSe il sistema dinamico \u00e8 continuo, cio\u00e8 \u00e8 determinato da un'equazione differenziale ordinaria autonoma:\ncon formula_2 un campo vettoriale differenziabile definito nello spazio delle fasi formula_3, un'orbita \u00e8 una soluzione formula_4 dell'equazione. Dal momento che il flusso formula_5 del sistema nel punto formula_6 \u00e8 la soluzione quando formula_6 \u00e8 preso come il punto di inizio dell'evoluzione del sistema, ovvero formula_8, si ha che l'orbita passante per formula_6 \u00e8 talvolta scritta come l'insieme:\nDefinizione.\nDato un sistema dinamico formula_11 dove formula_12 \u00e8 un gruppo, formula_3 un insieme e formula_14, con formula_15, si definisce:\nAllora l'insieme:\n\u00e8 l'orbita passante per formula_18. Se l'orbita consiste in un solo punto allora si dice \"orbita costante\"; ad esempio l'orbita in corrispondenza di un punto di equilibrio.\nUn'orbita non costante \u00e8 detta \"orbita periodica\" o \"orbita chiusa\" se esiste formula_19 tale per cui formula_20 per ogni punto formula_18 dell'orbita.\nSistemi dinamici reali (flussi).\nDato un sistema dinamico reale su formula_3 con evoluzione formula_23, sia formula_24 un intervallo aperto:\nLa curva:\n\u00e8 la \"semi-orbita positiva\" passante per formula_18, mentre:\n\u00e8 la \"semi-orbita negativa\" passante per formula_18.\nSistemi dinamici discreti (mappe).\nSi consideri un sistema discreto avente funzione di evoluzione (ricorsiva) formula_30, con formula_31 il numero di iterazione. Detto formula_32 il punto iniziale, l'orbita passante per formula_18 \u00e8:\ndove:\ne:\nSistemi dinamici in due dimensioni.\nDato un sistema di equazioni differenziali in formula_37 del seguente tipo:\nLa curva descritta nel piano al variare di formula_39 da ogni soluzione formula_40 e formula_41 del sistema \u00e8 la traiettoria del sistema. Se il sistema soddisfa le ipotesi del teorema di esistenza e unicit\u00e0 di Cauchy, allora per ogni punto del piano passa un'orbita e una sola del sistema.\nLe equazioni del sistema si possono interpretare da un punto di vista cinematico: il sistema descrive il moto di una particella formula_42 la cui velocit\u00e0 formula_43 \u00e8 data in ogni punto da formula_44. Le orbite del sistema sono le traiettorie chiuse descritte dalla particella e i punti critici sono i punti di equilibrio.\nSistemi dinamici lineari.\nL'andamento qualitativo delle soluzioni del sistema:\nsi ottiene derivando la prima equazione e inserendo al posto di formula_46 la seconda:\nDalla prima equazione si ricava formula_48 e sostituendo si ottiene l'equazione lineare:\nriordinando i termini:\nSi \u00e8 cos\u00ec dimostrato che se formula_51 \u00e8 una soluzione del sistema lineare allora le funzioni formula_52 e formula_53 risolvono l'uguaglianza precedente, la cui equazione caratteristica \u00e8:\ne coincide con il polinomio caratteristico della matrice dei coefficienti del sistema assegnato:\nossia:\nDunque le radici:\nsono gli autovalori della matrice formula_58. \nIl comportamento delle soluzioni del sistema dipende dalla natura degli autovalori, e si distinguono i vari casi:"}
{"id": "233282", "revid": "242434", "url": "https://it.wikipedia.org/wiki?curid=233282", "title": "Graffio (araldica)", "text": ""}
{"id": "233283", "revid": "126257", "url": "https://it.wikipedia.org/wiki?curid=233283", "title": "Graticolato", "text": ""}
{"id": "233284", "revid": "140509", "url": "https://it.wikipedia.org/wiki?curid=233284", "title": "Love Beach", "text": "Love Beach \u00e8 il nono album di Emerson, Lake &amp; Palmer, gruppo britannico di rock progressivo, pubblicato nel 1978.\nProduzione.\n\"Love Beach\" \u00e8 l'ultimo lavoro in studio pubblicato da Emerson, Lake &amp; Palmer negli anni settanta, e anche l'ultimo prima dello scioglimento che avrebbe tenuto la formazione originale inattiva fino al 1992.\nNel febbraio 1978, subito dopo un tour del Nordamerica, il trio aveva gi\u00e0 deciso di sciogliersi ma gli obblighi contrattuali verso la casa discografica prevedevano ancora un album. Ahmet Ertheg\u00fcn, fondatore e presidente della Atlantic Records, convinse perci\u00f2 il gruppo a tornare in studio con l'istruzione specifica di produrre materiale conciso, adatto cio\u00e8 ai passaggi radiofonici e con potenziale commerciale.\nL'album fu registrato a Nassau nelle Bahamas \u2013 dove tutti i tre musicisti si erano nel frattempo trasferiti per ragioni fiscali \u2013 presso i Compass Point Studios di propriet\u00e0 del fondatore della Island Records, Chris Blackwell: Love Beach \u00e8 una spiaggia sita a circa un chilometro da dove gli studi avevano sede. Secondo i tre, la Atlantic scelse sia il titolo che la copertina del disco senza interpellarli.\nDescrizione.\nSul lato A compaiono cinque canzoni scritte da Greg Lake (musiche) e Peter Sinfield (testi), con il contributo di Keith Emerson alla stesura di \"The Gambler\"; ad esse si aggiunge in coda il brano strumentale \"Canario\", con cui il trio mantenne la consuetudine di inserire su ogni album almeno una rilettura di opere classiche: si tratta infatti di un arrangiamento in chiave rock dell'omonimo 4\u00ba movimento dal concerto per chitarra e orchestra \"Fantas\u00eda para un gentilhombre\" (1954) di Joaqu\u00edn Rodrigo.\nIl lato B consiste in una \"suite\" in quattro parti non unite fra loro, intitolata \"Memoirs of an Officer and a Gentleman\" e scritta interamente da Emerson, sempre su testi di Sinfield: questi ultimi narrano le memorie di un immaginario soldato inglese della prima met\u00e0 del novecento, dagli anni della formazione, passando per il matrimonio, fino alla partenza per il fronte durante la seconda guerra mondiale che finisce per separarlo definitivamente dalla sua sposa, morta sotto i bombardamenti, lasciandogli solo l'amara consolazione degli onori militari. All'inizio del secondo movimento, \"Love at First Sight,\" Emerson cita le prime otto battute del celebre Studio N\u00ba1 Op. 10 in Do maggiore per pianoforte di Fryderyk Chopin e in chiusura del brano ne ricalca pi\u00f9 volte i tipici arpeggi veloci ed estesi. La quarta e ultima parte della \"suite\", dal titolo \"Honourable Company (A March)\", \u00e8 interamente strumentale.\nAccoglienza.\nNel Regno Unito, \"Love Beach\" sal\u00ec fino al 48\u00ba posto nella \"Official Albums Chart\" il 9 dicembre 1978 e usc\u00ec dai primi 100 alla fine dell'anno. Negli Stati Uniti, all'inizio del 1979 l'album arriv\u00f2 al 55\u00ba posto della Billboard 200 e vi rimase stabile per due settimane, per poi discendere e scomparire altrettanto rapidamente; La RIAA lo certific\u00f2 disco d'oro il 25 gennaio.\nLe critiche dalla stampa specializzata furono in alcuni casi molto negative. Michael Bloom su \"Rolling Stone\" ad esempio scrisse:\u00ab\"Love Beach\" non \u00e8 solo brutto; \u00e8 assolutamente patetico. Stantio e pieno di tedio, quest'album fa sembrare il lavare i piatti un atto pi\u00f9 creativo, a confronto\u00bb.A distanza di tempo, anche il giudizio del gruppo sull'album non fu fra i pi\u00f9 entusiastici: i tre furono concordi nel riportare che l'intera lavorazione fu caratterizzata da una scarsa convinzione in merito alla direzione artistica da prendere e che pi\u00f9 in generale lo registrarono controvoglia. Carl Palmer lo defin\u00ec lapidariamente \u00abil peggior disco che abbia mai realizzato\u00bb e sottoline\u00f2 anche come il soggiorno alle Bahamas avesse pregiudicato la concentrazione necessaria a comporlo, provarlo e registrarlo. Il fatto che l'album fosse l'unico nell'intera carriera del gruppo a non riportare in copertina menzione dei produttori aliment\u00f2 ipotesi sull'imbarazzo verso di esso anche da parte di Greg Lake, appunto produttore di tutti i precedenti album di ELP: interpellato in merito, il bassista/cantante non rinneg\u00f2 il lavoro in s\u00e9 ma conferm\u00f2 che nessuno dei tre voleva davvero farlo e che ci\u00f2 influ\u00ec negativamente sul prodotto finale. Keith Emerson dal canto suo raccont\u00f2 che i suoi due colleghi, a riprova del loro scarso interesse, terminate le registrazioni ripartirono per il Regno Unito lasciandolo a Nassau a completare da solo il missaggio dell'album.\nIl tastierista inoltre, in un'intervista rilasciata a David Kerzner dei Sonic Elements e pubblicata su YouTube il 2 novembre 2011, attribu\u00ec parte dell'ostilit\u00e0 di pubblico e critica verso \"Love Beach\" alla copertina, peraltro mai sottoposta al vaglio del gruppo, la quale ritraeva in foto i tre abbronzati e sorridenti fra le palme delle Bahamas: \u00aba quei tempi, se sorridevi in copertina, semplicemente non funzionava\u00bb e, pi\u00f9 avanti: \u00ab[in copertina] ELP sembravano i Bee Gees\u00bb ma aggiunse che l'album musicalmente fu un tentativo di \"crossover\", simile a quello portato avanti con successo nello stesso periodo da Genesis e Yes o poco pi\u00f9 tardi dallo stesso Carl Palmer negli Asia, una formula che i tre non ebbero il coraggio di perseguire fino in fondo e che, evidentemente, si allontanava troppo dalla loro immagine; sempre secondo il tastierista, infine, il fatto che al disco non segu\u00ec alcuna tourn\u00e9e e che subito dopo il gruppo cess\u00f2 di esistere fu percepito dai pi\u00f9 come l'implicita ammissione di aver commesso un errore sia artistico che commerciale, bench\u00e9 in realt\u00e0 \u2013 come gi\u00e0 detto \u2013 i tre volessero sciogliersi prima ancora di registrare l'album."}
{"id": "233287", "revid": "712828", "url": "https://it.wikipedia.org/wiki?curid=233287", "title": "Naga Sadow", "text": ""}
{"id": "233289", "revid": "1776051", "url": "https://it.wikipedia.org/wiki?curid=233289", "title": "Russikon", "text": "Russikon (toponimo tedesco) \u00e8 un comune svizzero di 4\u00a0361 abitanti del Canton Zurigo, nel distretto di Pf\u00e4ffikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "233291", "revid": "580", "url": "https://it.wikipedia.org/wiki?curid=233291", "title": "Martin Niem\u00f6ller", "text": "Biografia.\nComandante di U-Boot nella prima guerra mondiale e decorato con Croce di Ferro, in principio manifest\u00f2 un attivismo politico favorevole al Partito Nazista. Nel 1934 Niem\u00f6ller cominci\u00f2 a opporsi al nazismo, ma grazie alle amicizie e ai rapporti con uomini d'affari ricchi e influenti rimase indenne dalle conseguenze di questo suo nuovo atteggiamento fino al 1937, anno in cui fu arrestato dalla Gestapo su ordine diretto di Adolf Hitler, infuriato per un suo sermone.\nRimase per otto anni prigioniero in vari campi di concentramento nazisti, tra cui il campo Sachsenhausen e quello di Dachau. Fece parte degli Ostaggi delle SS in Alto Adige, ostaggi che furono trasportati a Villabassa in Val Pusteria dove vennero liberati il 4 maggio 1945 dagli Alleati. Sopravvisse per diventare il portavoce della piena riconciliazione della popolazione tedesca dopo la seconda guerra mondiale.\n\u00c8 famoso per la poesia, a lui attribuita, \"Prima vennero...\" sul pericolo dell'apatia di fronte ai primi passi dei regimi totalitari. La poesia \u00e8 oggetto di molte citazioni, anche se la sua origine \u00e8 incerta e non vi \u00e8 accordo sulle esatte parole e spesso, per errore, ne viene citato quale autore Bertolt Brecht."}
{"id": "233292", "revid": "126257", "url": "https://it.wikipedia.org/wiki?curid=233292", "title": "Gualdrappato", "text": ""}
{"id": "233293", "revid": "110157", "url": "https://it.wikipedia.org/wiki?curid=233293", "title": "Cotonificio Muggiani", "text": "L'ex Cotonificio Muggiani (poi Unione Manifatture) \u00e8 stato un opificio per la filatura del cotone. Situato a Rho (MI), \u00e8 stato ristrutturato a fine anni novanta e dal 2001 adibito come sede di un supermercato Unes nel piano semi-interrato e nel 2008 di un albergo della catena Italiana Hotels nel resto dell'edificio.\nParte dell'area industriale \u00e8 stata demolita per dare spazio a diverse nuove costruzioni. L'edificio principale, quello un tempo propriamente destinato alla tessitura, \u00e8 stato ristrutturato e salvaguardato quale elemento di interesse archeologico-industriale.\nSimbolo dell'industria dell'inizio secolo \u00e8 infatti l'architettura che caratterizza la costruzione. Sobria e funzionale, la si pu\u00f2 ritrovare in altri edifici industriali della Lombardia e del vicino Piemonte al centro - sempre a fine anni Novanta - di un importante recupero, da parte dell'autorit\u00e0 statale, in chiave di salvaguardia di apparati che fanno parte della cosiddetta archeologia industriale.\nStoria.\nI lavori per la costruzione dell'opificio ebbero inizio nel 1902. Prevedevano la realizzazione di quattro piani di filatura con annessa torre. Terminati i lavori nel 1904, l'anno successivo la filatura di cotone ebbe inizio.\nLa ferrovia portava, tramite un binario di raccordo in un capannone ancora oggi visitabile, il cotone all'industria.\nIl cotone grezzo veniva stoccato e filato nell'edificio principale. Ai lati dell'edificio della filatura sorgevano magazzini - demoliti nel 1998 - destinati al trattamento dei materiali e la preparazione al trasporto.\nNel 1909 viene acquistato dall\"'Unione Manifatture di Parabiago\" e successivamente nel 1912 l'intera impresa cambi\u00f2 il nome di \"Unione Manifatture di Rho\". L'Unione Manifatture era una societ\u00e0 che gestiva diverse filature del nord italia, tra le quali oltre che a Parabiago e dintorni, si spingeva fino a Verbania, nelle frazioni di Intra, Trobaso e Possaccio.\nAnnesso al corpo fabbrica, di rilevanza \u00e8 il piccolo quartiere Muggiani composto da villette plurifamiliari destinate agli operai e costruite dalla stessa societ\u00e0 Muggiani che a causa della crisi del settore, sopraggiunta a met\u00e0 degli anni sessanta fu costretta a chiudere i battenti.\nI macchinari vennero trasferiti in altri opifici mentre il complesso industriale \u00e8 rimasto in completo abbandono per i successivi quarant'anni."}
{"id": "233295", "revid": "1776051", "url": "https://it.wikipedia.org/wiki?curid=233295", "title": "Weisslingen", "text": "Weisslingen (toponimo tedesco) \u00e8 un comune svizzero di 3\u00a0278 abitanti del Canton Zurigo, nel distretto di Pf\u00e4ffikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "233297", "revid": "126257", "url": "https://it.wikipedia.org/wiki?curid=233297", "title": "Guarnito (araldica)", "text": ""}
{"id": "233300", "revid": "1632387", "url": "https://it.wikipedia.org/wiki?curid=233300", "title": "Duralluminio", "text": "Il Duralluminio (anche chiamato duraluminum, duraluminium o dural) \u00e8 il nome commerciale di uno dei primi tipi di lega di alluminio temprata. I principali costituenti, oltre all'alluminio, sono rame, manganese e magnesio. Modernamente, si utilizza comunemente come equivalente di questo materiale, la lega tipo AA2024, che si ottiene con il 4,4% di rame, 1,5% di magnesio, 0,6% di manganese e il 93,5% di alluminio in peso. La tipica tensione di snervamento \u00e8 di 450 MPa, con variazioni che dipendono dalla composizione e dal trattamento di normalizzazione.\nStoria.\nIl duralluminio fu sviluppato dal metallurgista tedesco Alfred Wilm (1869\u20131937) presso la D\u00fcrener Metallwerke Aktien Gesellschaft. Nel 1903 scopr\u00ec che dopo la tempra una lega di alluminio contenente il 7% di rame diventava progressivamente pi\u00f9 resistente quando lasciata a temperatura ambiente per diversi giorni. Dopo successivi miglioramenti, il duralluminio venne immesso in commercio nel 1908. Il nome oggi \u00e8 obsoleto e principalmente utilizzato in ambito divulgativo per descrivere le leghe Al-Cu, attualmente definite della \"serie 2000\" in base alle convenzioni contenute nell\"'International Alloy Designation System (IADS)\", introdotte nel 1970 dalla Aluminum Association.\nUsi.\nIl suo primo uso fu per la costruzione del telaio dei dirigibili rigidi. La sua composizione e la sua successiva tempra furono considerati segreti di guerra. Grazie alla sua resistenza, fu presto impiegato anche dall'industria aeronautica (negli anni '30), utilizzo che si protrasse fino alla seconda guerra mondiale, per la costruzione degli elementi strutturali degli aeroplani.\nIl duralluminio \u00e8 impiegato anche per gli utensili di precisione per la sua leggerezza e durezza, e per le attrezzature da montagna.\nLa fabbrica di chitarre Zemaitis \u00e8 popolare per l'uso di questo materiale nella sua linea di chitarre in metallo. La carrozzeria torinese Garavini, nel secondo dopoguerra, introduce l'uso del duralluminio in ambito automobilistico. \nSebbene l'uso del rame migliori la resistenza, ne causa anche la corrosione. Questo inconveniente pu\u00f2 essere mitigato dall'applicazione di alluminio ad alto grado di purezza sulla superficie dell'oggetto."}
{"id": "233301", "revid": "842", "url": "https://it.wikipedia.org/wiki?curid=233301", "title": "POP 3", "text": ""}
{"id": "233302", "revid": "842", "url": "https://it.wikipedia.org/wiki?curid=233302", "title": "POP3", "text": ""}
{"id": "233303", "revid": "1957733", "url": "https://it.wikipedia.org/wiki?curid=233303", "title": "Terzo sesso", "text": " \nQuello di terzo genere o terzo sesso \u00e8 un concetto per cui il singolo individuo viene sottoposto ad una categorizzazione - sia da s\u00e9 stesso che dall'intero sistema sociale di appartenenza - in quanto non \u00e8 n\u00e9 uomo/maschio n\u00e9 donna/femmina: indica pertanto chi non si riconosce nel binarismo di genere. Si tratta in ogni caso di una categoria presente anche in strutture sociali che riconoscono tre o pi\u00f9 generi. Il termine \"terzo\" \u00e8 solitamente inteso come \"altro\"; alcuni studiosi e ricercatori di antropologia culturale e sociologia hanno descritto il 4\u00b0, il 5\u00b0 e \"alcuni\" generi.\nLa biologia determina se il sesso, l'eterosoma cromosomico e l'apparato genitale dell'anatomia di un uomo \u00e8 maschile, femminile o una delle rare variazioni (Disorders of sex development-DSD) di questo dimorfismo sessuale il quale pu\u00f2 creare un grado di ambiguit\u00e0 noto come intersessualit\u00e0; tuttavia lo stato di identificazione personale come - o essere identificato dalla societ\u00e0 come - un uomo, una donna o altro, viene solitamente definito anche dall'identit\u00e0 di genere dell'individuo e dal ruolo di genere assunto nella particolare cultura in cui si trovano a vivere. Non tutte le culture umane posseggono ruoli di genere strettamente definiti.\nNelle diverse culture un 3\u00b0 o anche un 4\u00b0 genere pu\u00f2 rappresentare cose molto diverse tra loro. Per i nativi delle Hawaii e di Tahiti, quello denominato M\u0101h\u016b \u00e8 uno stadio intermedio tra uomo e donna, ovverosia una \"persona di genere indeterminato\"\". La tradizionale figura del \"Din\u00e9\" tra i Navajo degli Stati Uniti sud-occidentali si vede riconosciuta in almeno 4 generi: donna femminile, donna maschile, uomo femminile e uomo maschile. Il termine \"terzo genere\" \u00e8 stato anche usato per descrivere gli Hijra dell'India e del Pakistan i quali hanno acquisito la propria identit\u00e0 di genere come legalmente riconosciuta, i fa'afafine della Polinesia e le \"vergini giurate\" (burrnesh) dell'Albania.\nPur rinvenendosi in un certo numero di culture non occidentali i concetti di \"terzo\", \"quarto\" e \"alcuni\" ruoli di genere sono ancora in qualche modo nuovi alla cultura occidentale tradizionale e al pensiero concettuale. \u00c8 altamente probabile che il concetto venga abbracciato nella moderna subcultura LGBT o Queer, o nelle culture delle minoranze etniche che esistono all'interno di grandi comunit\u00e0 occidentali come quelle dei nativi americani degli Stati Uniti d'America i quali hanno ruoli di genere assegnati per i \"Two Spirit\" (gli aventi una \"doppia spiritualit\u00e0\").\nMentre gli studiosi occidentali mainstream, in particolare gli antropologi che hanno cercato di scrivere sulle persone \"di genere\" del nativo americano e dell'Asia meridionale, hanno spesso cercato di comprendere il termine \"terzo genere\" esclusivamente nella lingua dei moderni movimento LGBT e comunit\u00e0 gay; altri invero - specialmente di origini indigene - non mancano di sottolineare che la loro mancanza di comprensione e contesto culturale ha portato a diffuse e false dichiarazioni di persone di \"genere terzo\".\nSesso e genere.\nAlmeno sin dagli anni 1970 gli studiosi di antropologia hanno descritto certune \"categorie di genere\" presenti in alcune culture della tradizione che non potevano adeguatamente spiegare utilizzando un quadro predeterminato sui due generi uomo-donna. Allo stesso tempo le militanti del femminismo hanno iniziato a segnalare una distinzione esistente tra sesso biologico e genere socio/psicologico.\nI teorici contemporanei degli studi di genere solitamente sostengono che un sistema di genere predefinito e predeterminato come binario non \u00e8 n\u00e9 innato n\u00e9 universale; un ruolo di genere/sessuale che riconosca solo le conseguenti due norme sociali (il maschio e la femmina) \u00e8 stato quindi etichettato come \"eteronormativit\u00e0\"\nL'antropologo Michael G. Peletz crede che le nostre nozioni sui diversi tipi di genere (inclusi gli atteggiamenti verso il terzo genere) influenzino profondamente le nostre vite e riflettano pertanto anche i nostri \"sistemi di valore\" (vedi sistema di genere) entro la specifica societ\u00e0 in cui ci troviamo a risiedere. Nel suo libro intitolato \"Gender, Sexuality, and Body Politics in Modern Asia\" descrive la cosa nella maniera seguente:\nPersone intersessuali e terzo genere.\nLe persone intersessuali sono nate con caratteristiche sessuali come cromosoma, gonadi o apparato genitale che, secondo l'Alto commissariato delle Nazioni Unite per i diritti umani \"non si adattano alle tipiche nozioni di binarismo di genere dei corpi maschili o femminili\".\nUna netta distinzione tra sesso e genere non \u00e8 per\u00f2 universale e la descrizione fatta da Peletz sul genere come designazione di variazioni biologiche e pratiche culturali non \u00e8 unica n\u00e9 univocamente accettata; in uno studio condotto sugli argomenti secondo cui le persone intersessuali rientrano in una terza classificazione di genere, il ricercatore intersessuale canadese Morgan Holmes sostiene che l'analisi di un terzo sesso o di un terzo genere risulterebbe essere alla fin fine altamente semplicistica:\nProprio come le persone non intersessuali anche alcuni individui che invece lo sono potrebbero non identificarsi come esclusivamente femminili o esclusivamente maschili, ma la maggior parte in ogni caso sembrano/appaiono essere o uomini o donne; una revisione clinica suggerisce che tra l'8,5 e il 20% delle persone con condizioni di intersessualit\u00e0 pu\u00f2 manifestare una pi\u00f9 o meno accentuata disforia di genere.\nLa ricerca della sociologia in Australia - un paese che adotta una 3\u00b0 classificazione (il sesso \"X\") - mostra che il 19% di coloro che sono nati con un sesso atipico presenta caratteristiche selezionate con un'opzione \"X\" o \"altro\"; mentre il 52% sono donne; il 23% uomini ed il restante 6% \"non sa/non \u00e8 sicuro\". Si ritiene che Alex MacFarlane sia stata la prima persona australiana ad ottenere un certificato di nascita il quale registra il sesso come \"indeterminato\" ed il primo passaporto australiano con un marcatore di sesso \"X\" nel 2003.\nIl terzo International Intersex Forum tenutosi tra novembre e dicembre del 2013 ha espresso per la prima volta esplicite dichiarazioni inerenti la registrazione di sesso e genere:\nL'Asia Pacific Forum delle istituzioni nazionali per i diritti umani afferma che il riconoscimento legale delle persone intersessuali riguarda:\nNel marzo del 2017 una dichiarazione della comunit\u00e0 intersessuale australiana e di Aotearoa/Nuova Zelanda ha chiesto di porre termine alla classificazione legale del sesso, affermando che le terze classificazioni legali - proprio come quelle esclusivamente binarie - erano basate sulla violenza strutturale e non rispettavano quindi la diversit\u00e0 come un \"diritto all'autodeterminazione\". Richiedeva infine anche la criminalizzazione degli interventi medici invasivi condotti sulle persone intersessuali (Intersex medical interventions).\nPersone transgender e terzo genere.\nIl genere e la sua rappresentazione/accettazione pu\u00f2 essere organizzato in una modalit\u00e0 differente in strutture culturali diverse; in alcuni sistemi culturali non appartenenti alla convenzionale civilt\u00e0 occidentale il genere non \u00e8 binario e si pu\u00f2 pertanto attraversare liberamente tra i suoi due poli maschile/femminile.\nQuesto \u00e8 un punto di vista prospettico inteso come un tentativo di mediazione tra il grande spirito universale e i mondi umani/terreni, viene perci\u00f2 considerato in maniera estremamente positiva ed \u00e8 quasi riverito in molte delle culture tradizionali orientali; mentre in quella occidentale le persone che non si conformano agli ideali eteronormativi sono spesso considerate malate, disordinate o insufficientemente formate.\nPer gli indigeni M\u0101h\u016b delle Hawaii si tratta di uno stato intermedio tra uomo e donna, ovvero essere una \"persona di sesso/genere indeterminato\"; mentre i Navajo-Dineh degli Stati Uniti sud-occidentali riconoscono ben quattro generi: la donna femminile, la donna mascolina, l'uomo effeminato ed infine anche l'uomo caratterizzato da mascolinit\u00e0.\nIl termine \"terzo genere\" \u00e8 stato anche utilizzato per descrivere gli Hijra dell'Asia meridionale i quali hanno acquisito una propria identit\u00e0 di genere legalmente riconosciuta, i fa'afafine della Polinesia e le \"vergini giurate\" (burrnesh) della penisola balcanica (soprattutto in Albania).\nIn vaste aree dell'Africa subsahariana una donna pu\u00f2 essere riconosciuta come un \"marito-donna\" la quale gode pertanto di tutti i diritti e il privilegio assegnati agli uomini ed \u00e8 di conseguenza pienamente accettata come tale, ma la cui femminilit\u00e0 - anche se non riconosciuta apertamente - non viene per\u00f2 neppure mai completamente cancellata.\nGli Hijra del subcontinente indiano sono uno dei gruppi di subcultura maggiormente riconosciuti e socialmente accettati in quanto esseri esemplari di \"terzo genere\"; questo fatto pu\u00f2 anche rappresentare il risultato della nozione di reincarnazione la quale riduce non solamente la categorizzazione di genere; ma anche lo stesso sesso e la razza, consentendone una classificazione assai pi\u00f9 fluida e mutevole.\nSi possono rinvenire inoltre innumerevoli altre culture in cui il terzo genere \u00e8 visto come un \"essere intermedio\" piuttosto che come un \"movimento\" o \"transizione\" da un sesso convenzionale all'altro, da maschio a femmina o viceversa (vedi MtF e FtM).\nIn uno studio condotto sulla popolazione che negli Stati Uniti d'America si riteneva essere come membro di un terzo genere la ricercatrice Ingrid M. Sell ha scoperto che nella generalit\u00e0 dei casi i soggetti presi in esame si sentivano gi\u00e0 totalmente \"diversi dagli altri\" fin dall'et\u00e0 di 5 anni. A causa della forte e costante pressione socio-culturale subita sia dai coetanei che dai genitori e dagli adulti, quelli che crescevano con le apparenze pi\u00f9 ambigue avevano l'infanzia e le difficolt\u00e0 maggiormente problematiche quando infine giungevano ad un'et\u00e0 pi\u00f9 avanzata.\nSell ha anche rinvenuto alcune significative somiglianze tra il terzo genere dell'Est e quello dell'Ovest. Quasi la met\u00e0 degli intervistati erano guaritori o comunque attivi nell'ambito della professione medica; la maggioranza di loro, sempre come le loro controparti orientali, era dotata di una vena abbastanza artistica da consentirgli di guadagnarsi da vivere con le proprie capacit\u00e0.\nLa capacit\u00e0 di mediare tra uomini e donne era un'abilit\u00e0 comune e spesso si pensava che il terzo genere possedesse una prospettiva insolitamente ampia e la capacit\u00e0 di comprendere entrambe le parti; un risultato notevole dello studio di Sell \u00e8 che il 93% dei terzi sessi intervistati, sempre come le loro controparti orientali, riportava abilit\u00e0 di tipo \"paranormale\".\nA partire dagli inizi del XXI secolo alcune societ\u00e0 occidentali hanno iniziato a riconoscere le identit\u00e0 di genere o il genere non-binario; alcuni anni dopo A. MacFarlane anche il suo connazionale Norrie May-Welby \u00e8 stato riconosciuto come avente uno status \"non specificato\". Nel 2016 una corte giudiziaria del circuito dell'Oregon ha stabilito che un suo residente, Jamie Shupe, potrebbe cambiare legalmente il suo genere in \"non-binario\".\nLe Open Society Foundations hanno pubblicato un rapporto intitolato \"License to Be Yourself\" nel maggio del 2014 il quale documenta \"\"alcune delle leggi e delle politiche pi\u00f9 progressiste e basate sui diritti che consentono alle persone Trans* di cambiare la loro identit\u00e0 di genere sui documenti ufficiali\"; esso commenta il riconoscimento delle terze classificazioni affermando:\nLo stesso documento cita anche l'attivista argentino Mauro Cabral di Global Action for Trans Equality (GATE):\nIl rapporto conclude asserendo che due o tre opzioni risultano essere del tutto insufficienti: \"Un approccio pi\u00f9 inclusivo sarebbe quello di aumentare le opzioni che hanno le persone di auto-definire il loro sesso e identit\u00e0 di genere\"\".\nTerzo genere e orientamento sessuale.\nPrima della rivoluzione sessuale avviata dalla controcultura degli anni 1960 non esisteva un vocabolario comune non derogatorio per il non-eterosessuale; alcuni termini come quello di terzo sesso risalgono esattamente ad un secolo prima.\nUno di questi termini, Uranismo, cominci\u00f2 a venire utilizzato nella seconda met\u00e0 del XIX secolo da una persona la quale si considerava appartenere ad un \"terzo sesso\", in origine qualcuno con \"una psiche femminile intrappolata in un corpo maschile\" e che \u00e8 sessualmente attratto dagli uomini. La sua definizione \u00e8 stata in seguito estesa per definire anche le lesbiche aventi una varianza di genere e tutta una serie di altre tipologie sessuali.\nSi ritiene ch'esso sia un adattamento in lingua inglese della parola della lingua tedesca \"Urning\", che fu pubblicata per la prima volta dall'attivista Karl Heinrich Ulrichs (1825-95) in una serie di cinque libriccini (tra il 1864 e il 1865) i quali a seguire saranno raccolti sotto il titolo di \"Forschungen \u00fcber das R\u00e4thsel der mannm\u00e4nnlichen Liebe\" (\"Ricerca attorno all'enigma dell'amore tra uomo e uomo\"). Ulrich svilupp\u00f2 la sua terminologia precedentemente al primo uso pubblico del termine \"omosessualit\u00e0\", che apparve nel 1869 in un opuscolo pubblicato anonimamente da Karl-Maria Kertbeny (1824-82).\nLa parola \"Uranian\" (Urning) - da cui uranismo e poeti uranisti - fu quindi coniata da Ulrichs derivandola a partire dall'epiteto dato alla Dea della religione dell'antica Grecia Afrodite Urania (cio\u00e8 \"celestiale\", \"paradisiaca\") la quale venne creata - secondo la mitologia greca - dai testicoli del dio Urano. Essa viene quindi indicata nel \"Simposio\" di Platone come la divinit\u00e0 che protegge gli amori omosessuali.\nLa sua figura rappresentava pertanto l'omoerotismo; mentre la sua controparte Afrodite Dionea (Dioning) raffigurava invece l'eterosessualit\u00e0 (l'amore pi\u00f9 basso e terreno). L'attivista lesbica Anna R\u00fcling ha quindi utilizzato il termine gi\u00e0 nel titolo di un suo discorso pronunciato nel 1904: \"Quale interesse si trova ad avere il movimento per i diritti delle donne nella risoluzione della questione omosessuale?\".\nSecondo l'opinione espressa da alcuni studiosi l'Occidente sta cercando di reinterpretare e ridefinire antiche identit\u00e0 di terzo genere per adattarsi al concetto occidentale di orientamento sessuale. In \"Redefining Fa'afafine: Western Discourses and the Construction of Transgenderism in Samoa\" l'autrice Johanna Schmidt sostiene che i tentativi messi in atto dagli occidentali di reinterpretare la figura del fa'afafine - il terzo genere presente e pienamente accettato nella cultura delle isole Samoa - fanno s\u00ec che abbia pi\u00f9 a che fare con l'orientamento sessuale piuttosto che con il genere. Sostiene anche che questo stia effettivamente cambiando la natura di \"fa'afafine\" rendendolo sempre pi\u00f9 \"omosessuale\".\nUn fa'afafine samoano ha commentato a questo proposito: \"Mi piacerebbe tanto seguire un master universitario con la presentazione di un documento sull'omosessualit\u00e0 dal punto di vista samoano il quale potrebbe venire scritto per scopi altamente educativi, in quanto credo che alcune delle cose che sono state scritte su di noi siano realmente del tutto sbagliate\".\nIn \"How to become a Berdache: Toward a unified analysis of gender diversity\" Will Roscoe scrive che:\nSecondo Towle e Morgan:\nGli studiosi occidentali spesso non fanno alcuna distinzione tra persone del terzo genere e maschi; vengono pertanto molto spesso raggruppati insieme; solitamente essi utilizzano il ruolo di genere come un modo per spiegare le relazioni sessuali che possono anche instaurarsi tra i maschi e i rappresentanti del \"terzo sesso\".\nAd esempio analizzando le categorie di genere del \"sesso non-normativo\" cos\u00ec com'\u00e8 inteso nel buddhismo theravada l'autore Peter A. Jackson riflette sul fatto apparente secondo cui all'interno delle prime comunit\u00e0 di bhikkhu, gli uomini che si impegnavano nel sesso anale ricettivo (vedi attivo, passivo e versatile nel sesso) erano visti come affetti da femminilizzazione e si pensava perci\u00f2 fossero caratterizzati da ermafroditismo. Al contrario gli uomini che praticano il sesso orale non sono mai percepiti come oltrepassanti i confini di sesso/genere, ma piuttosto come impegnati in pratiche sessuali le quali seppur \"anormali\" pur tuttavia senza minacciare in alcuna maniera la loro esistenza di genere maschile.\nAlcuni scrittori suggeriscono inoltre che un vero e proprio terzo genere \u00e8 emerso intorno al 1700 in terra inglese: la sodomia maschile; secondo una tale analisi interpretativa questo evento \u00e8 stato caratterizzato dall'emergere di una subcultura di maschi altamente effeminati e dei loro luoghi di incontro (le Molly house), nonch\u00e9 di un contemporaneo marcato aumento di ostilit\u00e0 proprio nei loro confronti.\nLe persone si descrivevano e/o autodefinivano come membri di un terzo sesso in Europa almeno dagli anni 1860, questo soprattutto grazie agli scritti di Karl Heinrich Ulrichs per poi proseguire verso la fine del XIX secolo con lo studioso tedesco di sessuologia Magnus Hirschfeld, John Addington Symonds, Edward Carpenter, Aim\u00e9e Duc e altri ancora.\nQuesti primi attivisti e militanti impegnati descrivevano se stessi e tutti quelli come loro come di sesso \"invertito\" o \"intermedio\" e che vivevano il desiderio omosessuale; la loro opera di scrittura sosteneva inoltre la piena accettazione sociale di tali \"intermedi sessuali\". Molto citati risultarono essere i precedenti rinvenibili nella letteratura greca classica occidentale oltre che nella letteratura sanscrita orientale (vedi oltre).\nPer gran parte del XX secolo il termine \"terzo sesso\" era un descrittore comune per omosessuali e anticonformisti di genere, ma dopo che le comunit\u00e0 di Gay liberation \"uscite allo scoperto\" negli anni 1970 a partire dal mondo anglosassone ed una crescente separazione dei concetti di orientamento sessuale e identit\u00e0 di genere, il termine cadde sempre pi\u00f9 in disuso tra il rinnovato movimento LGBT, nella Cultura basata sul genere e sull'identit\u00e0 sessuale e dal favore della stessa opinione pubblica in generale.\nCon la rinnovata esplorazione del genere che il femminismo, il movimento transgender moderno e la teoria queer hanno promosso, alcuni nell'Occidente contemporaneo hanno iniziato a definirsi di nuovo membri di un terzo sesso. Altre identit\u00e0 contemporanee che coprono un terreno simile includono il pangender, il bigender, il genderqueer, l'androgino, l'\"intergender\", l'\"altro genere\" e \"di genere differente\".\nTerzo genere e femminismo.\nNell'impero tedesco di Guglielmo II di Germania i termini \"drittes Geschlecht\" (\"terzo sesso\") e \"Mannweib\" (\"uomo-donna\") erano anche usati per descrivere le femministe - sia dai loro oppositori che - a volte - dalle stesse interessate. Nel romanzo del 1899 di Ernst von Wolzogen intitolato proprio \"Das dritte Geschlecht\" (Il terzo sesso), le femministe sono ritratte come \"neuter\" con caratteristiche femminili esterne accompagnate per\u00f2 da una psiche maschile altamente menomata.\nRiconoscimento legale.\nMolti paesi hanno adottato una normazione per riconoscere alle identit\u00e0 di genere non-binario o intersessuali alcuni diritti o per autorizzarne il riconoscimento all'anagrafe e nei documenti di identit\u00e0:\nSociet\u00e0 moderne senza riconoscimento legale.\nAnche le seguenti categorie di genere sono state descritte come un terzo genere:\nMessico del Sud: in molte comunit\u00e0 degli Zapotechi i ruoli del terzo genere sono molto spesso assai evidenti. I Muxe sono descritti come biologicamente maschili ma con chiare caratteristiche femminili; non sono considerati \"omosessuali\", ma piuttosto solamente un \"altro genere\".\nAlcuni sposeranno donne e avranno famiglie; mentre altri invece formeranno relazioni stabili con uomini. Anche se \u00e8 riconosciuto che questi individui hanno i corpi degli uomini, interpretano il genere in modo diverso rispetto agli uomini; non \u00e8 un personaggio maschile, ma non \u00e8 nemmeno un personaggio femminile quello che esibiscono ma, in generale, una combinazione dei due.\nLynn Stephen cita Jeffrey Rubin: \"Di quegli uomini di spicco che si diceva fossero omosessuali e non adottassero l'identit\u00e0 muxe, si parlava in senso peggiorativo\", suggerendo quindi che il ruolo di genere del muxe era ben pi\u00f9 accettabile all'interno della comunit\u00e0.\nTwo Spirit \u00e8 un'iperonimia usata da alcuni nativi americani per descrivere alcune persone particolarmente dotate di spiritualit\u00e0 - omosessuali, lesbiche, bisessuali e gli individui con varianza di genere - presenti all'interno delle loro comunit\u00e0.\nIl \"Due Spiriti\" differisce per\u00f2 dalla maggior parte delle definizioni occidentali mainstream sia della sessualit\u00e0 che dell'identit\u00e0 di genere, in quanto non si tratta tanto di \"chi dorme con chi\" o di come si identifica personalmente; piuttosto \u00e8 un ruolo sacro, spirituale e cerimoniale del rito il quale viene riconosciuto e confermato dagli \"Anziani della comunit\u00e0 cerimoniale dei Due Spiriti\".\nMentre certuni hanno trovato il termine uno strumento utile per l'organizzazione inter-tribale, non tutte le culture native concettualizzano il genere o la sessualit\u00e0 in questo modo, ed anzi la maggior parte delle trib\u00f9 usa i nomi propri della propria lingua. Sebbene i termini del panindianismo non siano sempre appropriati o benvenuti, questo specifico caso ha generalmente ricevuto pi\u00f9 accettazione ed utilizzo generale rispetto al termine che \u00e8 andato presto a sostituire.\nIl 3\u00b0 e il 4\u00b0 ruolo di genere tradizionalmente incarnati da persone con due spiriti includono l'occupazione prescelta e la conseguente tipologia di abbigliamento cos\u00ec come vengono associati a uomini e donne diversificati e che quindi travestitismo con anche il crossdressing. Non tutte le trib\u00f9/nazioni hanno una forte rigidit\u00e0 di ruoli ma, tra quelli che invece la praticano, lo spettro che \u00e8 stato solitamente documentato \u00e8 quello di quattro generi: donna femminile, donna maschile, uomo femminile ed infine anche uomo maschile.\nMito e storia.\nMesopotamia.\nNella mitologia delle religioni della Mesopotamia, facente parte dei primi documenti scritti dell'umanit\u00e0, vi si possono intravedere certi riferimenti ad alcuni tipi di persone che non sono considerati n\u00e9 uomini n\u00e9 donne.\nIn un mito cosmogonico di Sumer stilato su una tavoletta di pietra databile al II millennio a.C. (prima dell'era volgare) leggiamo che la Dea Ninhursag in un dato momento delle origini si mise a creare un essere \"\"sprovvisto di organo maschile e senza organo femminile\", per il quale Enki trova per\u00f2 una posizione consona da affidargli nella societ\u00e0: quella cio\u00e8 di \"stare di fronte al Re\".\nNel mito della lingua accadica concernente Atra\u1e2basis (circa 1700 a.ev) lo stesso Enki istruisce Nintu (Mami), la dea preposta alla nascita, sullo stabilire una \"terza categoria tra la gente umana\"\" oltre agli uomini e alle donne, la quale include i demoni che rubano i bambini, le donne che non sono in grado di portare a termine il parto e le sacerdotesse a cui \u00e8 proibito avere dei figli.\nNella civilt\u00e0 babilonese, ma anche tra i Sumeri e in Assiria, alcuni tipi di individui che svolgevano funzioni religiose al servizio di Inanna/I\u0161tar sono stati descritti come un \"terzo genere\" a parte; lavoravano nell'ambito della prostituzione sacra o della Ierodulia, eseguivano danze estatiche, musica e spettacoli di teatro, indossavano maschere e avevano caratteristiche di genere assimilabili sia per le donne che per gli uomini.\nSempre tra i Sumeri gli furono dati i loro nomi appropriati in scrittura cuneiforme: ur.sal (\"cane/uomo-donna\") e kur.gar.ra (descritto anch'esso come un \"maschio che \u00e8 anche femmina\") In Sumer, they were given the cuneiform names of \"ur.sal\" (\"dog/man-woman\") and \"kur.gar.ra\" (also described as a man-woman).. Gli studiosi contemporanei, sforzandosi di descriverli usando le categorie contemporanee di sesso/genere, li hanno variamente descritti come i \"viventi come donne\", o hanno usato descrittori interpretativi moderni quali ermafroditismo, eunuco, omosessualit\u00e0, travestitismo, maschi caratterizzati da effeminatezza pi\u00f9 una serie di altri termini e frasi.\nAntico Egitto.\nFrammenti e cocci di ceramica inscritti all'incirca a partire dal Medio Regno (2000-1800 a.ev) e rinvenuti nelle immediate vicinanze dell'antica Tebe (ora Luxor) elencano tre generi umani: il \"tai\" (maschio), il s\u1e2bt (\"sekhet\") e il \"hmt\" (femmina). Spesso il secondo viene tradotto come \"eunuco\", sebbene vi siano assai poche prove attestanti che tali individui abbiano effettivamente subito la castrazione.\nCultura indiana.\nRiferimenti ad un terzo sesso possono essere trovati praticamente in tutti i testi delle tre pi\u00f9 antiche tradizioni spirituali delle religioni indiane - Induismo, Giainismo e Buddhismo - e si pu\u00f2 pertanto facilmente dedurre che la cultura rappresentativa della civilt\u00e0 vedica riconobbe tre generi. I \"Veda\" (databili tra il 1500 e il 500 a.ev circa) descrivono gli individui come appartenenti ad una di queste tre categorie, ci\u00f2 secondo la propria natura o Prak\u1e5bti.\nEssi vengono anche enunciati nel manuale sessuale denominato \"K\u0101ma S\u016btra\" (IV secolo d.C.), ma anche altrove, come \"pums-prakrti\" (di natura maschile), \"stri-prakrti\" (di natura femminile) ed infine \"tritiya-prakrti\" (di terza natura); tali testi suggeriscono perci\u00f2 che gli individui del terzo sesso erano ben noti gi\u00e0 nel subcontinente indiano pre-moderno ed includevano persone con corpo maschile o con corpo femminile e gli intersessuali i quali assai spesso potevano essere ben riconosciuti fin dalla prima infanzia.\nLa presenza/esistenza d un terzo sesso viene discussa anche nell'antica legge ind\u00f9 oltre che nella medicina indiana, nella linguistica e nell'astrologia indiana. Il lavoro fondamentale della normazione ind\u00f9, il \"Manusm\u1e5bti\" (le \"Leggi di Manu\", 200 a.C-200 d.C.) spiega nella maniera che segue le origini biologiche dei tre sessi:\nIl linguista e filosofo indiano Pata\u00f1jali il cui lavoro fu prevalentemente incentrato sullo studio e commento della grammatica sanscrita, il Mah\u0101bh\u0101\u1e63ya (circa 200 a.C.), afferma che i tre generi grammaticali della lingua sanscrita derivano per via diretta dai tre generi presenti gi\u00e0 in natura. La prima grammatica della lingua tamil, il Tolk\u0101ppiyam (risalente per lo pi\u00f9 al III secolo a.C) si riferisce agli ermafroditi come ad un terzo genere \"neutro\" (oltre ad una categoria femminile di \"maschi privi del tutto di mascolinit\u00e0\").\nNell'astrologia vedica i nove pianeti visibili sono assegnati ciascuno ad uno dei tre generi; il terzo genere, \"tritiya-prakrti\", \u00e8 associato a Mercurio, a Saturno e - in una particolare maniera - a Ketu (figura mitologica corrispondente a Nettuno. Nei \"Pur\u0101\u1e47a\" vi sono ampi riferimenti a tre tipi di deva della musica e della danza: le Apsaras (femminili), i Gandharva (maschili) e i/le \"kinnar\" (neutri, gli odierni Hijra).\nI due maggiori poemi epici sanscriti, il \"R\u0101m\u0101ya\u1e47a\" e il \"Mah\u0101bh\u0101rata\", indicano con insistenza la presenza di un terzo genere esistente nell'antica societ\u00e0 indiana; in alcune versioni del primo vastissimo testo viene detto in una parte della storia narrata che l'eroe R\u0101ma (uno degli Avat\u0101ra di Vi\u1e63\u1e47u) si dirige verso l'esilio all'interno della foresta. A met\u00e0 strada per\u00f2 scopre che la maggior parte della gente della sua citt\u00e0 natale, Ayodhya, lo stava seguendo.\nDisse allora a tutti i presenti: \"\"Uomini e donne, tornate indietro\" e con ci\u00f2 quelli che erano \"n\u00e9 uomini n\u00e9 donne\" non sapevano pi\u00f9 molto bene cosa dovessero fare, decidendo cos\u00ec alla fine di rimanere. Quando il principe divino ritorn\u00f2 dall'esilio svariati anni dopo li scopr\u00ec immobili ancora nello stesso identico luogo: ed ecco che allora li don\u00f2 della propria benedizione, dicendo che \"vi sar\u00e0 un giorno in cui anche loro avranno una parte nel governare il mondo\"\".\nNel Vinaya buddhista, codificato nella sua forma attuale intorno al II secolo a.C e che si dice tramandato dalla tradizione orale di Gautama Buddha stesso, vi sono quattro categorie principali di sesso/genere: i maschi, le femmine, gli \"ubhatobya\u00f1janaka\" (persone di natura sessuale doppia/duplice) e i \"Pa\u1e47\u1e0daka\" (persone di natura sessuale non normativa, forse originariamente denotando una carenza nella capacit\u00e0 sessuale (la potenza virile) maschile).\nQuando la tradizione prese a svilupparsi ulteriormente il termine pa\u1e47\u1e0daka venne a riferirsi ad una vasta categoria di terzo sesso che comprendeva sia le persone intersessuali che tutti quei maschi e femmine con attributi fisici o comportamentali che erano considerati incoerenti con le caratteristiche naturali dell'uomo e della donna.\nContrariamente a quanto viene spesso rappresentato in Occidente la sessualit\u00e0 omosessuale (specificamente recettiva/passiva nel sesso anale e attiva invece nel sesso orale) era il ruolo di genere assegnato nell'ambito dell'erotismo al terzo genere, pur non essendo questa la loro caratteristica distintiva assoluta e definitiva. Nell'antica civilt\u00e0 della valle dell'Indo, cos\u00ec come nell'odierna cultura dell'India, il sistema sociale strutturato dominante faceva (e fa) una distinzione netta e specifica tra un \"\"terzo genere che faceva sesso con un uomo\" e gli \"uomini che hanno rapporti sessuali con altri uomini\"\".\nSolamente in quest'ultimo caso ci\u00f2 avrebbe anche potuto essere interpretato in una maniera negativa; ma in quanto sarebbe stato visto essenzialmente come un vero e proprio uomo/maschio (nel contesto occidentale moderno, come 'dritto-straight'/eterosessuale), non in quanto appartenente ad un terzo genere (nel contesto occidentale moderno 'gay').\nCulture mediterranee.\nNel \"Simposio\" di Platone, scritto intorno al IV secolo a.C., Aristofane riferisce un mito cosmogonico che coinvolge tre conformazioni sessuali originali: femminile, maschile e androgino. Vengono ad un certo punto divisi a met\u00e0 da Zeus come punizione per la loro hybris/tracotanza, producendo cos\u00ec 4 differenti tipi di sesso /genere contemporanei i quali cercano di ricongiungersi eternamente con l'altra met\u00e0 originaria perduta.\nIn questo racconto l'uomo e la donna eterosessuali moderni discendono dal sesso androgino originale, quindi gnuno cerca il differente da s\u00e9; mentre il mito di Ermafrodito coinvolge gli amanti eterosessuali che si fondono nuovamente nel loro sesso androgino primordiale.\nMolti altri miti della creazione presenti in tutto il mondo condividono la credenza in tre sessi originali, come ad esempio quelli del Nord della Thailandia.\nIn molti hanno interpretato gli \"eunuchi\" del mondo antico del Mediterraneo orientale come un terzo genere che abitava uno spazio liminale/ai confini tra donne e uomini, inteso nelle loro stesse societ\u00e0 come in un qualche modo \"nessuno dei due\" o altres\u00ec \"entrambi in uno\".\nNella \"Historia Augusta\" il corpo dell'eunuco viene descritto come \"tertium genere omo\" (un terzo genere umano) e nel 77 a.C. ad un eunuco di nome Genucius fu impedito di reclamare i beni lasciati a lui in un testamento, con la motivazione che si era volontariamente mutilato (\"amputatis sui ipsius\") e pertanto non era pi\u00f9 n\u00e9 una donna n\u00e9 un uomo (\"neque virorum neque mulierum numero\").\nDiversi studiosi hanno sostenuto che gli eunuchi raffigurati sia nella Tanakh che nel Nuovo Testamento erano intesi nel loro tempo come appartenenti ad un terzo genere, piuttosto che alle pi\u00f9 recenti interpretazioni di un tipo di uomo il quale \u00e8 stato evirato, o ad un simbolo o metafora della castit\u00e0.\nIl primo autentico teologo del nascente cristianesimo, Tertulliano, scrisse che Ges\u00f9 stesso era un eunuco (questo nel 200 d.C.); ma egli not\u00f2 poi anche l'esistenza di un terzo sesso (\"tertium sexus\") tra i pagani: \"una terza razza nel sesso... fatta di maschio e femmina in uno\".\nForse si riferiva al Gallo, il devoto \"eunuco\" della Dea della Frigia Cibele il quale \u00e8 stato variamente descritto come appartenente ad un terzo sesso da diversi scrittori romani della letteratura latina.\nTerra d'Israele.\nNell'antico Regno di Israele vi erano:\nAmerica.\nMesoamerica.\nL'antica civilt\u00e0 dei Maya potrebbe anch'essa aver riconosciuto un terzo genere all'interno del proprio sistema sociale, questo almeno secondo la valutazione espressa dallo storico Matthew Looper; egli difatti nota la presenza dell'androginia nella raffigurazione di Zea mays e nella divinit\u00e0 lunare mascolina della mitologia maya oltre che basandosi sull'iconografia e l'epigrafe in cui i governanti incarnano o impersonano queste divinit\u00e0.\nSuggerisce pertanto - in conclusione - che il terzo genere potrebbe aver incluso quegli individui caratterizzati o descritti come aventi \"due spiriti\" - in parallelo agli Two Spirit (dalla \"doppia spiritualit\u00e0\") della tradizione dei nativi americani - e quindi con l'assunzione di ruoli speciali come quelli di guaritore o maestro di divinazione.\nLa studiosa di antropologia ed esperta di archeologia Miranda Stockett fa altres\u00ec notare che diversi scrittori hanno sentito il bisogno di andare oltre il quadro prefissato dei due generi - questo quando discute delle culture pre-ispaniche attraverso la mesoamerica - e conclude che i popoli degli Olmechi, degli Aztechi e Maya comprendono \"pi\u00f9 di due tipi di corpi e pi\u00f9 di due tipi di genere\". L'antropologa Rosemary Joyce si mostra d'accordo con l'analisi svolta dalla collega, scrivendo che:\nJoyce nota inoltre che molte figure dell'arte mesoamericana vengono rappresentate con un apparato genitale maschile e al contempo con seni femminili, mentre suggerisce anche che le altre figure in cui sono esposti i petti e le cinture ma non il carattere sessuale primario o secondario) sono configurate in una maniera tale da poter rappresentare l'esistenza di un terzo sesso, il \"genere ambiguo\" per eccellenza ovvero quello dell'Androgino.\nInca.\nLo studioso dell'\"Institute of Andean Studies\" Michael Horswell scrive che gli assistenti rituali di terzo genere a \"chuqui chinchay\", una divinit\u00e0-giaguaro della religione inca, erano \"\"attori vitali nelle cerimonie andine\" prima della colonizzazione spagnola delle Americhe. Egli spiega tale fatto nel modo che segue:\nLo storico statunitense Richard Trexler fornisce un resoconto spagnolo di primo piano riguardante le figure religiose di terzo genere presenti nell'impero inca, questo nel suo libro del 1995 intitolato \"Sex and Conquest\":\nIlliniwek.\nStoricamente il popolo indigeno dell'Illinois Illiniwek ha sempre deciso quale dovesse essere il genere di appartenenza dei propri membri in base al comportamento da loro dimostrato a partire dalla prima infanzia; se cio\u00e8 un bambino maschio utilizzava strumenti considerati \"da donna\"\", come una vanga o un'ascia invece di un arco, ecco che erano subito considerati come \"uomini femminili\" e pertanto appartenenti ad un terzo genere separato e distintivo. Il termine moderno utilizzato dal panindianismo per questo ruolo assegnato ed assunto nella vita \u00e8 quello di \"Two-Spirit\".\nCultura Inuit.\nLa religione degli Inuit artici afferma che uno dei primi sciamani era un essere di terzo genere conosciuto con il nome di \"Itijjuaq\" il quale scopr\u00ec il primo amuleto.\nNelle arti e in letteratura.\nNel romanzo del 1920 di David Lindsay intitolato \"A Voyage to Arcturus\" vi \u00e8 un particolare tipo di essere chiamato \"phaen\", un terzo genere che non \u00e8 attratto n\u00e9 dagli uomini n\u00e9 dalle donne ma da \"Faceny\" (il nome designato per indicare Shaping o Crystalman, il Demiurgo). I pronomi pi\u00f9 appropriati sono pertanto \"ae\" e \"aer\" (usato nei nomi di famiglie di animali e piante e altri gruppi invece di \"as\" come nel plurale di molti nomi non naturali o non familiari).\n\"Mika\u00ebl\" (in lingua italiana \"Desiderio del cuore\"), un film del 1924 diretto da Carl Theodor Dreyer, \u00e8 stato anche mandato in sala col titolo di \"Chained: La storia del terzo sesso\" negli Stati Uniti d'America.\nIl critico letterario Michael Maiwald identifica un \"ideale del terzo sesso\" in uno dei primi best seller afroamericani, \"Home to Harlem\" di Claude McKay (del 1928).\nIl romanzo di Kurt Vonnegut del 1969 \"Mattatoio n. 5 o La crociata dei Bambini\" identifica sette sessi umani (non generi) nella quarta dimensione richiesta per la riproduzione tra cui uomini gay, donne sopra i 65 anni e neonati morti prima del loro primo compleanno. La razza esistente in uno dei suoi pianeti immaginari, Tralfamadore, possiede invece ben cinque sessi.\nSpiritualit\u00e0.\nCome gi\u00e0 accennato in precedenza nell'induismo \u015aiva continua fin dai tempi pi\u00f9 remoti ad essere adorato come un Ardhanarishvara, cio\u00e8 nella sua forma di met\u00e0-maschio e met\u00e0-femmina; il simbolo principale della divinit\u00e0, conosciuto come \"Shivalingam\", in realt\u00e0 comprende una combinazione di \"Yoni\" (la vagina) e \"Linga\" (il simbolismo fallico).\nAl terzo genere sono stati attribuiti poteri spirituali dalla maggior parte delle societ\u00e0 indigene e native tradizionali. A cavallo dell'era volgare culti maschili dedicati ad una qualche Dea fiorirono in tutta l'ampia regione che si estende dal Mar Mediterraneo all'Asia meridionale.\nMentre il Gallo (\"kal\u016b\") di Cibele stava entrando sempre pi\u00f9 profondamente nel tessuto sociale dell'Impero romano con impeto da autentico missionario i \"kurgarr\u016b\" e gli \"assinnu\" continuavano a svolgere antichi riti nei templi della Mesopotamia; mentre i predecessori del terzo genere degli Hijra moderni erano chiaramente evidenti. Deve anche essere menzionata l'esistenza dei sacerdoti eunuchi di Artemide ad Efeso.\nPer quel che concerne il \"qedeshim\" occidentale semitico, il maschio \"prostituto del tempio\", esso \u00e8 noto per quanto se ne dice sia nella \"Tanakh\" che nei testi rinvenuti a Ugarit e risalenti al tardo II millennio a.C. Vi era poi il \"keleb\", sacerdote di Astarte presente a Kition e altrove.\nOltre al subcontinente indiano la moderna letteratura dell'etnografia documenta la varianza di genere sciamanica-sacerdotale praticamente nella totalit\u00e0 del Sud-est asiatico fino al Borneo e nel Sulawesi. Tutti questi ruoli trans-genere condividono i tratti della devozione per una figura divina femminile, la \"trasgressione di genere\" e il sesso anale ricettivo/passivo oltre a tecniche di estasi prodotte dal rito (per la guarigione, nel caso di kal\u016b e i sacerdoti mesopotamici, per la fertilit\u00e0 in quello degli Hijra).\nInfine vi poteva anche frequentemente essere una reale (o forse in certi casi solamente simbolica) castrazione volontaria nella sua qualit\u00e0 di offerta alla divinit\u00e0 in questione. La maggior parte della loro attivit\u00e0, ad un certo punto del processo storico, era fondata nei centri templari e, quindi, questa presenza faceva in definitiva parte integrante dell'amministrazione religioso-economica delle rispettive Citt\u00e0-Stato"}
{"id": "233308", "revid": "125343617", "url": "https://it.wikipedia.org/wiki?curid=233308", "title": "Assurbanipal", "text": "La cosiddetta Biblioteca Reale di Assurbanipal fu scoperta da Austen Henry Layard alla met\u00e0 dell'Ottocento.\nBiografia.\nCos\u00ec A\u0161\u0161ur-b\u0101nisuca-apli si descrive in un'iscrizione: \nLa salita al trono del re assiro Assurbanipal non fu facile, essendo egli inviso a buona parte della popolazione, della corte regale e del clero: per questa ragione il padre, ancora in vita, aveva redatto veri e propri contratti (\"ad\u00ea\", come trattato di vassallaggio) coi quali si prometteva la futura lealt\u00e0 per il proprio successore. Ci\u00f2 malgrado, Assurbanipal viene descritto (particolarmente da Diodoro Siculo, ma \u00e8 citato anche da Orosio, Giovenale e perfino Dante) come ricco e potente, colto, anzi capace di leggere e scrivere (dote rara fra i sovrani dell'epoca): inoltre istitu\u00ec a Ninive la prima raccolta dei testi in scrittura cuneiforme di cui gli Assiri avessero copia. La raccolta, ordinata per la prima volta secondo criteri classificativi sistematici (sia pure rudimentali), innovativamente si distingueva dai disordinati depositi archivistici sino ad allora in uso, e raccolse un \"corpus\" di testi (di cui molti sono oggi al \"British Museum\" di Londra) che spaziavano dalle raccolte di tradizioni astronomico-religiose alla repertazione di glosse sulla lingua sumera. Dalla biblioteca di Ninive vengono ad esempio i testi pi\u00f9 completi sull'epopea di Gilgamesh. Promosse anche la lavorazione artistica della pietra, sia nell'arte della scultura, sia nell'architettura.\nAssurbanipal fu l'ultimo grande re di Assiria che con lui raggiunse l'apogeo prima della rapida decadenza. Leggendario fondatore di Tarso (la citt\u00e0 di san Paolo, oggi in Turchia, in realt\u00e0 gi\u00e0 esistente dall'et\u00e0 del bronzo), di cui si narr\u00f2 una leggendaria fondazione in un giorno solo, entr\u00f2 in guerra contro Babilonia, retta dal fratello Shamash-shum-ukin, che aveva aggregato una coalizione di popoli (della Mesopotamia, ma anche dell'Egitto) contro Ninive. Assurbanipal sconfisse Babilonia, si espanse sui territori arabi e pun\u00ec i collusi elamiti, distruggendone la capitale Susa. A governare Babilonia pose Kandalanu quale reggente assiro.\nCos\u00ec il giuramento di fedelt\u00e0 richiesto da Esarhaddon ai Medi in occasione della designazione di Assurbanipal quale erede al trono d'Assiria: \nLeggenda.\nLa leggenda vuole che la sua morte sia stata in varia misura, secondo le differenti versioni, causata dalle sue scandalose abitudini. Un satrapo di nome Arbace sarebbe giunto a palazzo dal territorio dei Medi per avere udienza e lo avrebbe trovato coinvolto in pratiche peccaminose. Scandalizzato, fece ritorno ai suoi possedimenti, giurando che non avrebbe pi\u00f9 obbedito a un simile sovrano. Istigato da Belesys, un religioso caldeo, organizz\u00f2 una spedizione di conquista su Ninive e ingaggi\u00f2 un lungo conflitto in cui, secondo alcune versioni, Assurbanipal avrebbe vinto tre battaglie. Soddisfatto, il sovrano si sarebbe rituffato nelle usuali gozzoviglie: profittando della distrazione, Arbace avrebbe a quel punto avuto gioco facile nel catturarlo e condurlo in ceppi insieme alle concubine in Media. Qui il re si sarebbe mantenuto, grazie alle sue abbondanti ricchezze, in dorata prigionia finch\u00e9, abbandonato da seguaci e alleati, isolato dall'esterno, la vita gli sarebbe venuta a noia e si sarebbe fatto bruciare su una pira funeraria con la sua favorita Mirra, insieme alle altre concubine. Tale episodio venne immaginato e figurato da Eug\u00e8ne Delacroix nel celebre dipinto \"La morte di Sardanapalo\".\nTra le articolatissime tradizioni della leggenda e la ricostruzione storica moderna non sono pochi i punti di divergenza. Ad esempio, nonostante le piccanti insinuazioni sulle sue inclinazioni sessuali, pare accertato che abbia avuti o adottati dei figli (Assur-etil-ilani, Sin-shar-ishkun e Sin-shumu-lishir), i quali alla sua morte si sarebbero contesi il Regno assiro, mentre quello di Babilonia sarebbe stato conquistato dal loro fratello Nabopolassar.\nIl nome di Sardanapalo \u00e8 diventato per antonomasia sinonimo di \u00abpersona che vive nel lusso, nei piaceri e nella dissipatezza\u00bb."}
{"id": "233312", "revid": "110157", "url": "https://it.wikipedia.org/wiki?curid=233312", "title": "Zell (Zurigo)", "text": "Zell (toponimo tedesco) \u00e8 un comune svizzero di 5\u00a0756 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nZell \u00e8 servito dalle stazioni di Kollbrunn, di R\u00e4mism\u00fchle-Zell e di Rikon sulla T\u00f6sstalbahn (linea S26 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "233313", "revid": "767487", "url": "https://it.wikipedia.org/wiki?curid=233313", "title": "Liberatemi", "text": "Liberatemi \u00e8 il terzo disco di Biagio Antonacci, il primo di grande successo della sua carriera, pubblicato nel 1992 su vinile, musicassetta e CD con etichetta Philips. \u00c8 prodotto da Mauro Malavasi, presente anche come coautore di alcuni dei 10 brani che compongono l'album.\nDopo i primi due dischi, Biagio Antonacci deve dimostrare di essere maturato e di meritare la fiducia riposta in lui dalla casa discografica. Per farlo servono alcuni brani forti, brani che gli possano garantire risultati importanti. Con queste premesse viene scelta come singolo di lancio la canzone che d\u00e0 il titolo all'album: \"Liberatemi\" partecipa al Festivalbar diventando un tormentone di quell'anno. Oltre a questo brano, tra le altre tracce spiccano \"Prima di tutto\", \"Alessandra\", \"Come siamo tanti al mondo\" e \"Almeno non tradirmi tu\", scritta e interpretata con l'amico Eros Ramazzotti. Il disco vende circa 150.000 copie totali e Biagio Antonacci fa finalmente il suo ingresso tra i principali artisti pop italiani.\n\"Liberatemi\" viene ristampato su CD il 27 novembre 1993 con l'aggiunta del brano \"Non so pi\u00f9 a chi credere\", presentato al Festival di Sanremo 1993."}
{"id": "233314", "revid": "242434", "url": "https://it.wikipedia.org/wiki?curid=233314", "title": "Alla guelfa", "text": ""}
{"id": "233318", "revid": "123545005", "url": "https://it.wikipedia.org/wiki?curid=233318", "title": "Kyburg", "text": "Kyburg (toponimo tedesco) \u00e8 una frazione di 405 abitanti del comune svizzero di Illnau-Effretikon, nel Canton Zurigo (distretto di Pf\u00e4ffikon).\nStoria.\nGi\u00e0 comune autonomo che si estendeva per 7,58\u00a0km\u00b2 e che comprendeva anche le frazioni di Billikon, Br\u00fcnggen, Ettenhausen e M\u00fchlau, nel 2016 \u00e8 stato accorpato al comune di Illnau-Effretikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKyburg \u00e8 servito dall'omonima stazione sulla ferrovia della T\u00f6ss (linea S26 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "233319", "revid": "1516566", "url": "https://it.wikipedia.org/wiki?curid=233319", "title": "Guerriero (araldica)", "text": "Guerriero \u00e8 un termine utilizzato in araldica per indicare un armigero appiedato."}
{"id": "233321", "revid": "126257", "url": "https://it.wikipedia.org/wiki?curid=233321", "title": "Guinzagliato", "text": ""}
{"id": "233325", "revid": "767487", "url": "https://it.wikipedia.org/wiki?curid=233325", "title": "Inverness-shire", "text": "Inverness-shire (\"Siorrachd Inbhir Nis\" in Gaelico) \u00e8 una delle contee tradizionali della Scozia.\nLa principale citt\u00e0 della contea \u00e8 Inverness, e comprende anche i centri abitati di Kingussie, Fort William e Mallaig.\nL'Inverness-shire confina con il Banffshire e comprende anche diverse isole tra cui North Uist, South Uist e Harris, che fanno parte delle Ebridi Esterne cio\u00e8 le isole pi\u00f9 lontane dalla costa, e Skye e le Piccole isole che sono comprese nelle Ebridi Interne, le isole pi\u00f9 vicine alla costa.\nOggi tale contea fa parte dei due livelli amministrativi della Scozia, cio\u00e8 Highland e Ebridi esterne. Nel 1972, con il trattato dell'Isola di Rockall (\"Isle of Rockall Act\") le piccole isole di Rockall furono formalmente incorporate nella contea di Inverness-shire e andarono a costituire il punto pi\u00f9 occidentale del Regno Unito."}
{"id": "233326", "revid": "827882", "url": "https://it.wikipedia.org/wiki?curid=233326", "title": "Atlanta", "text": "Atlanta (in inglese , ) \u00e8 una citt\u00e0 degli Stati Uniti d'America, capitale dello Stato della Georgia. Nel 2019 la popolazione era stimata in abitanti, mentre l'area metropolitana con persone era la nona di tutti gli Stati Uniti d'America. Atlanta \u00e8 divisa amministrativamente in due contee, la contea di Fulton e quella, meno estesa, di DeKalb.\nLa citt\u00e0 \u00e8 suddivisa in 242 quartieri che si sviluppano attorno ai tre distretti principali di Downtown, Midtown e Buckhead (riconoscibili per i loro grattacieli), che rappresentano i centri commerciale e finanziario di Atlanta essendo sede delle principali banche e aziende. Atlanta rappresenta anche un polo d'eccellenza per l'insegnamento universitario essendo la sede del politecnico Georgia Tech, dell'universit\u00e0 Georgia State University nonch\u00e9 della prestigiosa universit\u00e0 privata Universit\u00e0 Emory. La citt\u00e0 \u00e8 anche conosciuta per essere la sede di numerose universit\u00e0 storicamente afroamericane quali l'Universit\u00e0 Clark e il Morehouse College, quest'ultimo frequentato anche da Martin Luther King, attivista per i diritti umani e \"leader\" del Movimento per i diritti civili degli afroamericani, che ad Atlanta era nato.\nIl primo insediamento di quella che sar\u00e0 conosciuta come Atlanta fu fondato nel 1837, all'intersezione di due linee ferroviarie. Quasi totalmente rasa al suolo durante la guerra di secessione americana, la citt\u00e0 conobbe uno sviluppo senza precedenti negli anni seguenti diventando in breve tempo un centro economico di importanza nazionale. Questo risultato fu possibile grazie alla sua posizione di principale \"hub\" degli Stati Uniti sud-orientali grazie allo sviluppo di una fitta rete di autostrade, ferrovie e lo sviluppo dell'Aeroporto Internazionale Hartsfield-Jackson, il pi\u00f9 trafficato dal 1998 al 2012. La citt\u00e0 ha ricevuto visibilit\u00e0 internazionale nel 1996 per avere ospitato i XXVI Giochi olimpici dell'era moderna.\nL'area metropolitana di Atlanta ha generato un prodotto interno lordo di 270 miliardi di dollari nel 2010, piazzandola al quindicesimo posto al mondo in questa speciale classifica. L'economia della citt\u00e0 risulta piuttosto differenziata, ciononostante le industrie dominanti afferiscono ai settori della logistica, dei servizi di consulenza commerciale, dei media e delle tecnologie dell'informazione. La citt\u00e0 \u00e8 meglio conosciuta come sede della multinazionale produttrice di bevande analcoliche The Coca-Cola Company, ma ospita i quartieri generali di altre grandi aziende inserite nella prestigiosa lista \"Fortune 100\" tra le quali Delta Airlines, United Parcel Service (UPS), Turner Broadcasting System, AT&amp;T Mobility e Home Depot tra le altre. Si stima che Atlanta sia la terza citt\u00e0 degli Stati Uniti d'America per numero di aziende con quartier generale all'interno della propria area metropolitana.\nStoria.\nFondazione di Atlanta.\nPrima dell'arrivo dei colonizzatori europei la zona dove sarebbe sorta Atlanta era popolata da nativi americani appartenenti alle trib\u00f9 dei Creek e dei Cherokee. A seguito delle sistematiche rimozioni dei nativi americani operate dallo Stato della Georgia tra il 1802 e il 1825, i Creek cedettero la zona nel 1821 lasciando spazio ai colonizzatori bianchi. La storia di Atlanta si fa comunemente iniziare nel 1836, quando l'Assemblea Generale dello Stato della Georgia decise la costruzione di una ferrovia che doveva unire il porto di Savannah alle citt\u00e0 del Midwest. Fu deciso che il punto pi\u00f9 propizio per costruire il terminal della nuova linea ferroviaria Western and Atlantic Railroad sarebbe stata l'area corrispondente all'odierna Downtown Atlanta, pi\u00f9 precisamente in corrispondenza dell'odierna stazione della metropolitana di Atlanta denominata Five Points.\nNel 1837 fu creato il primo insediamento con il nome prima di \"Terminus\", di \"Thrasherville\" nel 1839 e di \"Marthasville\" nel 1842 quando la popolazione si attestava sui 30 residenti. Dopo avere cambiato di nuovo nome in \"Atlantica-Pacifica\", il 29 dicembre 1847 all'insediamento fu dato il nome definitivo di Atlanta. Se nel 1850 la citt\u00e0 contava di abitanti, questo numero quasi quadruplic\u00f2 nei successivi dieci anni, toccando quota nel 1860. Questo incremento nella popolazione fu dovuto per la maggior parte all'importanza sempre maggiore della linea ferroviaria che si estese ulteriormente negli anni successivi.\nDalla Guerra Civile Americana al \"New South\".\nLa posizione di Atlanta come centro di comunicazioni ferroviarie ne fece il nodo cruciale per il rifornimento di razioni e munizioni destinate alle truppe dell'esercito degli Stati Confederati d'America (a fianco dei quali la Georgia si schier\u00f2 dall'inizio delle ostilit\u00e0). La caduta della citt\u00e0 in mano delle truppe dell'Unione guidate dal generale William T. Sherman il 2 settembre del 1864 segn\u00f2 la fine della Campagna di Atlanta. Nel novembre dello stesso anno, prima di ripartire per la campagna conosciuta come Marcia verso il mare, le truppe di Sherman (dopo avere evacuato le persone) appiccarono il fuoco alla citt\u00e0 distruggendone i due terzi. Il ricordo di questo evento \u00e8 immortalato nel sigillo della citt\u00e0 rappresentante una fenice sovrastata dal motto \"Resurgens\" e le date di fondazione (1847) e di ricostruzione dopo l'incendio durante la guerra civile (1865).\nLa ricostruzione di Atlanta dalle ceneri della Guerra Civile fu rapida, in quanto tra il 1865 e il 1870 la citt\u00e0 conobbe un periodo di rapido sviluppo che port\u00f2 la popolazione al livello di 33.336 abitanti nel 1880 soprattutto grazie ad immigrati e schiavi liberati a seguito del XIII emendamento. La ripresa dello sviluppo fu ispirata dalla visione del giornalista e oratore Henry W. Grady, che coni\u00f2 il termine \"New South\" per descrivere un modello di sviluppo indipendente dalle piantagioni schiaviste caratterizzanti l'economia precedente alla Guerra Civile nelle nazioni ex confederate. All'economia schiavista, il \"New South\" contrapponeva lo sviluppo di tecnico simile a quello operato nelle grandi citt\u00e0 industriali del Nord. Risale a questo periodo la fondazione del Georgia Institute of Technology, nel 1885, e di molti college per afroamericani quali il Morehouse College, la Clark University e il Morris Brown College. Questo periodo di espansione economica e demografica culmin\u00f2 nel 1895 con l'Esposizione Universale degli Stati produttori di Cotone che si tenne a Piedmont Park, nell'odierno quartiere di Midtown Atlanta. L'evento \u00e8 ricordato anche per l'oratoria conosciuta come \"Compromesso di Atlanta, \"tenuta dal leader e educatore afroamericano Booker T. Washington.\nL\"Atlanta Race Riot\" e la seconda guerra mondiale.\nAll'inizio del XX secolo lo sviluppo di Atlanta non accennava a rallentare. La popolazione aveva toccato i abitanti nel 1900 per raggiungere quota dieci anni pi\u00f9 tardi e con la maggiore inurbazione si intensificarono i contatti tra persone appartenenti alla classe lavoratrice afroamericana e bianca. L'intensificarsi delle tensioni sfoci\u00f2 negli eventi del 22-24 settembre 1906 conosciuti come \"Atlanta Race Riot\", nel quale milizie di bianchi diedero l'assalto a negozi di propriet\u00e0 di afroamericani in seguito alla notizia, mai accertata, di violenze sessuali subite da donne bianche ad opera di uomini afroamericani. Se il numero delle vittime rimane tutt'oggi incerto (stime parlano di 25 morti afroamericani e due bianchi) questi eventi ebbero la conseguenza di creare due economie separate. Un esempio di questa situazione di sviluppo di due economie in parallelo \u00e8 rappresentato dalla vitalit\u00e0 del quartiere di Sweet Auburn, dove negozi e officine gestiti da afroamericani si concentrarono e proliferarono durante la segregazione. La polarizzazione che ne segu\u00ec pose le basi per l'implementazione del cosiddetto Sistema Jim Crow, che avrebbe tenuto le vite di afroamericani e bianchi separati per decenni a venire.\nIl 21 maggio 1917 la citt\u00e0 fu sconvolta da un altro incendio che distrusse quasi edifici e caus\u00f2 l'evacuazione di abitanti. Tuttavia questo evento non arrest\u00f2 lo sviluppo della citt\u00e0 che alle soglie della seconda guerra mondiale contava pi\u00f9 di abitanti ed era sede di alcune tra le pi\u00f9 importanti aziende del paese quali la Coca Cola Company (fondata nel 1886 dal farmacista John Pemberton), la Delta Airlines (che trasfer\u00ec il suo quartier generale ad Atlanta nel 1941). Durante la seconda guerra mondiale Atlanta ebbe un ruolo di primo piano nel sostenere l'economia di guerra e la popolazione urbana raggiunse i abitanti nel 1950.\nIl Dopoguerra e il Movimento per i Diritti Civili.\nNel 1952 la citt\u00e0 si espanse per incorporare il quartiere di Buckhead, a nord, raggiungendo i abitanti. Questa espansione, unitamente alla fine della segregazione nei quartieri, port\u00f2 all'aumento della percentuale di residenti afroamericani nella citt\u00e0 e al conseguente spostamento dei bianchi nei suburbs (un fenomeno conosciuto come \"white flight\"). Questo spostamento di popolazione fece s\u00ec che la popolazione afroamericana arriv\u00f2 a costituire la maggioranza degli abitanti di Atlanta a partire dagli anni settanta. Gli anni cinquanta segnarono anche l'inizio della desegregazione nei trasporti pubblici (1959) che prosegu\u00ec negli anni a venire con la desegregazione nei cinema (1963) e nelle scuole pubbliche\n(1973).\nIl movimento per i diritti civili iniziato dal gesto di Rosa Parks che port\u00f2 al boicottaggio della linea di autobus a Montgomery, Alabama vide Atlanta giocare un ruolo organizzativo importante. In primo luogo il pastore della congregazione di Montgomery era il pastore Martin Luther King, nato ad Atlanta e il cui padre, Martin Luther King Senior, predicava alla Ebenezer Baptist Church nel quartiere Atlantino di Sweet Auburn. In secondo luogo il movimento per i diritti civili si giov\u00f2 della presenza di studenti delle universit\u00e0 storicamente afroamericane con sede ad Atlanta. Il periodo di lotte per i diritti civili culmin\u00f2 con l'elezione del primo sindaco afroamericano nella storia di Atlanta, Maynard Jackson.\nGli anni ottanta e i Giochi Olimpici del 1996.\nAll'inizio degli anni ottanta Atlanta si presenta con una popolazione in declino, come tutte le altre grandi citt\u00e0 americane in questo periodo. Nonostante i problemi demografici, la citt\u00e0 si dota di un sistema di metropolitana operativo dal 1979, di un Centro Congressi (il Georgia World Congress Center) nel 1973 e allo stesso periodo risale la costruzione dei grattacieli che daranno alla \"skyline\" di Atlanta la sua forma attuale. Risalgono infatti a questo periodo i tre grattacieli pi\u00f9 alti di Atlanta: il One Atlantic Center (1987), il Sun Trust Plaza (1992) e il Bank of America Plaza (1992). Nello stesso periodo nuove aziende vengono fondate o spostano i propri quartier generali nella citt\u00e0 Georgiana. Nell'industria dell'informazione e media Ted Turner fonda la Turner Broadcasting System nel 1970 ad Atlanta, dalla quale nascer\u00e0 il canale all-news CNN. Nel 1991 la United Parcel Service (UPS) sposta il suo quartier generale da Greenwich, Connecticut ad Atlanta. Nel 1985 viene fondata ad Atlanta Home Depot, Inc., che in poco tempo diventer\u00e0 un attore di primo piano nel mercato dei prodotti fai da te. Nel mentre l'Aeroporto Internazionale di Atlanta Hartsfield-Jackson nel 1998 diventa il primo al mondo per numero di passeggeri in transito, record che mantiene al 2012 incluso.\nNel 1996 la citt\u00e0, guidata dal sindaco successore di Andrew Young, Bill Campbell, venne scelta dal Comitato Olimpico Internazionale (CIO) per ospitare i giochi della XXVI Olimpiade Estiva, battendo la concorrenza di Atene, Toronto, Melbourne, Manchester e Belgrado. L'evento, anche se segnato dall'evento tragico dello scoppio di una bomba al Centennial Olympic Park (centro di festeggiamenti e premiazioni olimpiche), ha coinvolto tutta la citt\u00e0 avendo una ricaduta positiva sulla sua ripresa negli anni seguenti i giochi.\nDal 1996 ad oggi.\nI primi anni 2000 sono stati ancora marcati dall'ennesimo cambio demografico, in quanto la citt\u00e0 ha ricominciato ad attrarre abitanti (soprattutto laureati). Questo nuovo trend ha portato all'espansione del principale polo museale della citt\u00e0, l'High Museum of Art, e il quartiere Westside \u00e8 stato trasformato da industriale a nuovo polo dell'arte. Se Downtown rimane il centro del business cittadino, Midtown sembra destinato ad essere il centro culturale mentre a Buckhead hanno sede assicurazioni e il centro finanziario.\nGeografia fisica.\nTerritorio.\nLa citt\u00e0, che si trova a sul livello del mare, occupa un'area totale di circa , 1,8 dei quali sono occupati da acqua (0,51% dell'intera superficie). Atlanta si trova in cima a una cresta a sud del fiume Chattahoochee e ha l'elevazione sul livello del mare pi\u00f9 alta di qualsiasi grande citt\u00e0 a est di Denver. Atlanta \u00e8 situata sul dorsale sud del fiume Chattahoochee, facente parte del bacino fluviale ACF (A - Fiume Apalachicola, C - Fiume Chattahoochee, e F - Fiume Flint) situato negli Stati Uniti sud-orientali con foce nel golfo del Messico.\nClima.\nSecondo la classificazione dei climi di K\u00f6ppen, Atlanta ha un clima umido subtropicale (\"Cfa\") caratterizzato da quattro stagioni ben distinte e abbondanti precipitazioni durante tutto l'anno. Le estati sono calde e umide, con temperature solo parzialmente mitigate dall'altitudine. La temperatura media registrata in luglio si attesta sui , con picchi oltre i . In questo periodo dell'anno la probabilit\u00e0 di temporali pomeridiani, che causano un abbassamento della temperatura anche sotto i , \u00e8 del 20\u201340%. La temperatura media in gennaio \u00e8 di , con nevicate assenti anche per molti anni di seguito.\nCome il resto degli Stati Uniti sud-orientali Atlanta riceve abbondanti piogge, uniformemente distribuite durante il corso dell'anno con l'eccezione dei periodi pi\u00f9 secchi di primavera e inizio autunno. Le precipitazioni medie annuali si attestano sui , mentre le nevicate sono sporadiche con una media di circa all'anno. La nevicata pi\u00f9 intensa ebbe luogo il 23 gennaio del 1940, quando in una giornata caddero di neve. A causare pi\u00f9 problemi delle nevicate sono le tempeste di ghiaccio, tra le quali per intensit\u00e0 si ricordano quelle del 7 gennaio 1973 e del 9 gennaio 2011. I tornado solitamente non minacciano i confini cittadini, tranne rare eccezioni come quella verificatasi il 15 marzo 2008 quando un tornado di magnitudo EF2 danneggi\u00f2 alcuni grattacieli in Downtown Atlanta.\nEconomia.\nIl Prodotto Interno Lordo generato dalla citt\u00e0 la rende l'ottava economia degli USA e la 17ma nel mondo. Nella citt\u00e0 sono presenti molte delle multinazionali presenti nella prestigiosa lista Fortune 500 (e il 75% di aziende della lista Fortune 1000), che scelgono Atlanta come sito per le proprie sedi centrali regionali o nazionali. Questa concentrazione risulta essere la quarta in tutti gli USA dietro New York, Houston e Dallas. Tra le aziende multinazionali con quartier generali ad Atlanta possiamo trovare The Coca-Cola Company, The Home Depot, Delta Air Lines, AT&amp;T Mobility, UPS e Newell-Rubbermaid. Uscendo dai confini cittadini, anche l'area metropolitana ospita le sedi principali di alcune aziende importanti tra le quali Arby's, Chick-fil-A, EarthLink, Equifax, First Data, NCR, Oxford Industries, Southern Company, SunTrust Bank e Waffle House.\nNata come una citt\u00e0 di snodo ferroviario, la logistica rimane tutt'oggi una delle attivit\u00e0 commerciali principali praticate ad Atlanta, al 2012 la maggior parte della forza lavoro era impiegata nei settori di commercio, trasporti e servizi, seguiti dai servizi professionali e di consulenza aziendale e funzioni all'interno del governo locale o regionale. La costruzione dell'Aeroporto Internazionale Hartsfield-Jackson negli anni cinquanta ha ulteriormente stimolato la crescita di Atlanta nel settore del commercio, con la Delta Air Lines che rappresenta il terzo datore di lavoro della citt\u00e0 e l'aeroporto che da molti anni \u00e8 il pi\u00f9 trafficato al mondo per passengeri e merci combinate. La presenza di un aeroporto internazionale tra i pi\u00f9 importanti al mondo ha anche stimolato la nascita di consolati con sede ad Atlanta, che si vanno ad aggiungere alle sedi del governo locale e regionale gi\u00e0 presenti in citt\u00e0.\nUn altro settore importante per l'economia della citt\u00e0 \u00e8 rappresentato dai media. Ted Turner fond\u00f2 la Cable News Network (CNN) ad Atlanta nel 1980 e nel tempo a questo primo canale all-news se ne aggiunsero altri, tra i pi\u00f9 noti Cartoon Network, Boomerang, TNT, CNN International, CNN en Espa\u00f1ol. Ha sede nel CNN Center di fronte al Centennial Olympic Park. Altre agenzie di media con sede nella citt\u00e0 o nelle sue vicinanze sono The Weather Channel e Cox Enterprises (una delle maggiori televisioni via cavo degli Stati Uniti). La presenza dei Turner Studios rende Atlanta la quarta citt\u00e0 degli Stati Uniti per numero di serie televisive e film prodotti, tra i pi\u00f9 acclamati \"Via col vento \"(1939)\", A spasso con Daisy \"(1989)\", Virus letale \"(1995), \"Tre all'improvviso \"(2010) e\" Contagion \"(2011).\" \"Tra i telefilm girati ad Atlanta si ricordano \"The Walking Dead, Teen Wolf \"e\" The Vampire Diaries. \"Un particolare primato detenuto dalla citt\u00e0 \u00e8 quello di ospitare numerose produzioni di film sugli zombie.\" \"La crescita nel numero di film e telefilm girati nella citt\u00e0 georgiana \u00e8 stata aiutata da un incentivo statale in forma di incentivi fiscali concessi dalla municipalit\u00e0 per investimenti in produzioni cinematografiche superiori a . Per quanto riguarda la carta stampata, il giornale con la maggiore distribuzione nell'area metropolitana risulta essere l'Atlanta Journal-Constitution, nato nel 1982 dall'unione dei due maggiori giornali dell'epoca, l'Atlanta Journal e l'Atlanta Constitution.\nLa presenza di Universit\u00e0 di ricerca nel campo biomedico e delle biotecnologie come Emory University e il Georgia Institute of Technology e di agenzie federali quali i Centri per la prevenzione e il controllo delle malattie (CDC) e la Food and Drug Administration (FDA) hanno favorito lo sviluppo di un importante settore high-tech che nel 2006 impiegava pi\u00f9 di 120.000 persone piazzandola al decimo posto tra le citt\u00e0 leader in questo settore.\nIl settore immobiliare di Atlanta \u00e8 stato fortemente colpito dalla crisi finanziaria del 2008 e dalla recessione che ne \u00e8 seguita e che ha portato a un alto tasso di disoccupazione (al 9% nel 2012, contro una media nazionale dell'8,2%) e a un ribasso dei salari reali. In particolare nel settore immobiliare i prezzi delle case sono scesi del 2,1% nel solo mese di gennaio 2012 e del 17,3% su base annuale, un ribasso secondo solo a quello registrato a Detroit nello stesso periodo. Segni di una ripresa sono stati registrati nel 2013, quando Atlanta \u00e8 stata inserito nella lista di\" Forbes\" dei Migliori Posti per il Business e la Carriera.\nPaesaggio urbano.\nAtlanta \u00e8 suddivisa in 242 quartieri ufficialmente riconosciuti. I grattacieli, cos\u00ec come le attivit\u00e0 commerciali e\nfinanziarie, sono concentrati nei distretti di Downtown, Midtown e Buckhead che si sviluppano sull'asse\nSud-Nord lungo Peachtree Street. A Downtown hanno sede la maggior parte degli uffici commerciali e amministrativi, sia statali che comunali, oltre che dei maggiori impianti sportivi cittadini, su tutti il Georgia Dome e la Philips Arena, e delle principali attrazioni turistiche. Midtown Atlanta \u00e8 sede di molti uffici commerciali e dei principali studi legali, oltre ad essere il distretto dove si concentrano le maggiori istituzioni culturali e universitarie. Pi\u00f9 a Nord il distretto commerciale di Buckhead rappresenta il centro dove hanno sede le principali societ\u00e0 finanziarie con sede ad Atlanta. Questi tre distretti sono circondati da quartieri a bassa densit\u00e0 abitativa costituiti da case basse unifamiliari.\nArchitettura.\nL'incendio che distrusse gran parte della citt\u00e0 verso il termine della guerra di secessione americana ha irrimediabilmente privato Atlanta di molte delle sue architetture dell'epoca. Questo fatto ha accentuato la propensione di Atlanta, nata come citt\u00e0 centro di un importante snodo ferroviario per merci e passeggeri, di distinguersi da altre citt\u00e0 degli Stati Uniti sud-orientali sviluppatesi sotto l'egida di un'aristocrazia patrizia come Savannah o Charleston i cui palazzi si presentano in stile prettamente \"Southern\". L'influenza esercitata dal Rinascimento americano (1876-1917) \u00e8 riscontrabile nella costruzione di edifici quali l'Equitable Building (1892-1971), ritenuto il primo grattacielo della citt\u00e0, il Candler Building (1906) e il Rhodes-Haverty Building (1929). In questo periodo nella citt\u00e0 sono stati attivi architetti come A. Ten Eyck Brown, Francis Palmer Smith e G. Lloyd Preacher.\nA iniziare dagli anni della Guerra fredda sino alla prima met\u00e0 degli anni novanta, sono stati eretti gli edifici pi\u00f9 caratteristici dello \"Skyline \"di Atlanta. Tra questi spicca il Bank of America Plaza (1992) che con i suoi 312 metri \u00e8 il nono grattacielo pi\u00f9 alto degli Stati Uniti, il pi\u00f9 alto escludendo i grattacieli di New York e Chicago. Fino alla met\u00e0 degli anni ottanta la maggior parte degli edifici sono stati costruiti secondo i canoni della \"Modern Architecture\". Esempi tutt'oggi visili di questo periodo sono il Westin Peachtree Plaza (1976), il Georgia-Pacific Tower (1982), il State of Georgia Building (1966) e l'Atlanta Marriott Marquis (1985). A partire dalla met\u00e0 degli anni ottanta e fino ai primi anni novanta si \u00e8 invece imposto il gusto per l'architettura postmoderna, che ha reintrodotto elementi classici come guglie affusolate o corone ornamentali come nel One Atlantic Center (1987), in 191 Peachtree Tower (1991), e nel Four Seasons Hotel Atlanta (1992). Risale a questo periodo la costruzione della maggior parte dei grattacieli che oggi disegnano lo \"Skyline\" di Atlanta. Tra questi, oltre al gi\u00e0 citato Bank of America Plaza, \u00e8 degno di nota il SunTrust Plaza (1992) che con i suoi d'altezza rappresenta il secondo grattacielo pi\u00f9 alto della citt\u00e0. Al 2012 Atlanta \u00e8 la seconda citt\u00e0 degli Stati Uniti sud-orientali (dopo Miami), e la trentatreesima nel mondo, per numero di edifici oltre i 100 metri d'altezza.\nUn risultato controverso di questo rapido cambiamento urbanistico della citt\u00e0 \u00e8 stata la distruzione di alcuni importanti edifici storici quali l'Equitable Building (1892-1971), Terminal Station (1905-1972) e la biblioteca Carnegie (1902-1977). Il progetto di abbattimento del famoso Fox Theatre (1929), intrapreso a met\u00e0 degli anni settanta, \u00e8 stato bloccato solamente grazie all'azione intrapresa da un gruppo no-profit supportato da numerosi atlantini.\nParchi.\nUno dei soprannomi di Atlanta \u00e8 \"C\"ity in a forest\"\" per la peculiare presenza, dentro i confini cittadini di una citt\u00e0 di queste dimensioni, di un abbondante numero di alberi. Il soprannome trova conferma nei dati sulla percentuale di superficie cittadina coperta da alberi che si attesta al 36%, al di sopra della media nazionale del 27%. In contrasto a questo dato sulla superficie coperta da alberi, i 343 tra parchi, riserve naturali e giardini di Atlanta coprono una superficie complessiva di ovvero il 5,6% della superficie totale della citt\u00e0 ben sotto la media nazionale del 10%.\nIl pi\u00f9 importante parco di Atlanta \u00e8 Piedmont Park, inaugurato nel 1887 per ospitare pochi anni dopo l'Esposizione Universale degli stati produttori di cotone e situato nel quartiere di Midtown Atlanta. Oltre ad ospitare il Giardino botanico di Atlanta, oltre a campi sportivi e una piscina all'aperto, durante l'anno il parco \u00e8 sede di molti importanti festival cittadini come l'Atlanta Pride Festival, il Dogwood Festival, Music Midtown e il Festival Peachtree Latino. Da maggio a novembre ospita un mercato di contadini locali. Altri importanti parchi cittadini sono il Centennial Olympic Park, retaggio delle Olimpiadi del 1996; il Woodruff Park, facente parte del campus della Georgia State University; Grant Park, che ospita lo Zoo di Atlanta, il Cyclorama e il Civil War Museum di Atlanta; Chastain Park, utilizzato per concerti all'aperto. \u00c8 in corso di realizzazione il progetto della BeltLine, una rete ferroviaria dismessa lunga che corre attorno ad Atlanta che verr\u00e0 trasformata in una serie di parchi. Una volta completata contribuir\u00e0 ad aumentare la superficie cittadina coperta da parchi del 40%.\nSociet\u00e0.\nEvoluzione demografica.\nSecondo i dati dell'Ufficio del censimento degli Stati Uniti, nel 2010 Atlanta aveva una popolazione di abitanti distribuiti con una densit\u00e0 di ab/km\u00b2. Nello stesso anno il reddito mediano per famiglia era di mentre il reddito pro capite si attestava sui , con il 22,6% della popolazione sotto la soglia di povert\u00e0 nazionale (dato solo in parte controbilanciato dal fatto che l'indice del costo della vita \u00e8 inferiore del 6% rispetto al dato medio nazionale).\nSecondo il censimento del 2010 la popolazione \u00e8 cos\u00ec suddivisa per provenienza etnica:\nDa segnalare la presenza di ispanici, appartenenti a diverse delle provenienze etniche sopra citate, che costituiscono il 5,2% della popolazione cittadina. La percentuale di afroamericani rende Atlanta una delle pi\u00f9 grandi citt\u00e0 americane per loro presenza, in calo dal 61% del 2000 al 54% odierno a favore di altra etnia quella della popolazione bianca caucasica passata dal 31% al 38%. Questo trend, anche se molto accentuato ad Atlanta rispetto al resto degli Stati Uniti, fa parte di un ritorno all'interno dei confini cittadini dai suburbi della etnia bianca caucasica (fenomeno conosciuto come \"Back-to-the-city\"), con gli afroamericani che compiono il percorso inverso. Nel 2006 Atlanta risultava terza (dopo San Francisco e Seattle) negli Stati Uniti per presenza di persone che si definiscono lesbiche, gay, bisessuali o transgender (LGBT) sul totale della popolazione, con il 12,8% della popolazione che si definiva tale.\nL'83,3% degli abitanti \u00e8 di madrelingua inglese, l'8,8% spagnola, il 3,9% di altre lingue Indo-europee e il 2,8% asiatica.\nCriminalit\u00e0.\nPer Atlanta, come per tutte le grandi citt\u00e0 americane, gli anni ottanta e novanta segnano un declino nel numero di abitanti, che si arrester\u00e0 solo negli anni 2000, e un incremento dei tassi di criminalit\u00e0 legato anche al diffondersi del crack. Come risultato, fino a met\u00e0 degli anni novanta Atlanta era costantemente indicata tra le citt\u00e0 pi\u00f9 pericolose degli Stati Uniti d'America. Con il miglioramento della situazione economica e una serie di interventi nei quartieri pi\u00f9 degradati i reati sono calati pi\u00f9 velocemente che nel resto del paese tra il 2001 e il 2009, un trend non intaccato dalla recente crisi economica del 2008. Al 2012 Atlanta risulta 31ma per numero di reati.\nCultura.\nTeatro e musica.\nAtlanta \u00e8 una delle poche citt\u00e0 degli Stati Uniti ad avere compagnie permanenti di opera (Atlanta Opera), balletto (Atlanta Ballet), musica (Orchestra sinfonica di Atlanta) e teatro (l'Alliance Theater). Quest'ultimo si \u00e8 aggiudicato un Tony Award, il pi\u00f9 alto riconoscimento in ambito di teatro, nel 2007. Il distretto dove si concentrano gli spettacoli \u00e8 Midtown Atlanta, in particolare all'interno del Woodruff Arts Center.\nIl teatro storico della citt\u00e0 \u00e8 il Fox Theatre, risalente al 1929, che spesso ospita musical di Broadway.\nEducazione.\nAtlanta \u00e8 sede di pi\u00f9 di venti universit\u00e0, sia pubbliche che private. Nella citt\u00e0 ha sede il Georgia Tech, uno dei pi\u00f9 importanti centri di ricerca tecnologica degli Stati Uniti. In Downtown Atlanta ha invece sede l'universit\u00e0 di Georgia State, anch'essa pubblica, mentre nel quartiere Decatur sorge la prestigiosa universit\u00e0 privata Emory University.\nMusei e attrazioni.\nMidtown.\nProbabilmente il pi\u00f9 importante museo che ha sede in citt\u00e0 \u00e8 l'High Museum of Art. Il museo, inizialmente progettato dall'architetto Richard Meier recentemente ampliato, ospita collezioni permanenti e temporanee. Le esposizioni permanenti includono opere di artisti statunitensi del XIX e XX secolo, artisti europei, opere di arte decorativa, arte moderna e contemporanea e fotografia. La Margaret Mitchell House ha sede a Midtown Atlanta, di fronte al palazzo della Federal Reserve di Atlanta. Ospita una mostra sul romanzo \"Via col vento \"e sul film. \u00c8 possibile visitare l'interno della casa dove l'autrice, Margaret Mitchell, ha scritto il romanzo. La Federal Reserve di Atlanta, una delle 12 filiali della Federal Reserve presenti negli Stati Uniti, sorge di fronte alla Margaret Mitchell House. Ospita un museo con diversi percorsi tematici che mirano a spiegare come funzioni il sistema della Federal Reserve Statunitense, come si sia evoluta nel tempo la storia delle banconote americane e mondiali e quali sono le prospettive future sui metodi di pagamento negli anni a venire.\nArea del Centennial Olympic Park.\nIl Centennial Olympic Park \u00e8 situato in Downtown Atlanta e rappresenta la memoria della citt\u00e0 sulle Olimpiadi del 1996 che ebbero luogo ad Atlanta. Diverse piazzette commemorano i valori olimpici e i nomi di tutti i medagliati olimpionici. Affacciato sul parco si trovano molte attrazioni turistiche, a cominciare dal Georgia Aquarium. L'acquario, inaugurato nel novembre del 2005, ha detenuto a lungo il record di pi\u00f9 grande acquario al mondo, con pesci divisi in 500 specie e 6,3 milioni di galloni d'acqua. Di fronte all'acquario si trova il World of Coca Cola, una delle maggiori attrazioni turistiche della citt\u00e0. Sempre affacciato sulla piazza del Centennial Olympic Park si trova il CNN Center che ospita la sede della CNN (della quale \u00e8 possibile fare un tour). Alle spalle del CNN Center sorgono i campi da gioco delle squadre di Atlanta che militano nei campionati professionistici americani: la Philips Arena, che dalla sua inaugurazione nel 1999 ospita le gare interne degli Atlanta Hawks che militano in NBA; il Georgia Dome, campo di gioco degli Atlanta Falcons, militanti nella NFL.\nBuckhead.\nL'Atlanta History Center, situato nel quartiere di Buckhead, propone al suo interno una mostra sull'evoluzione della citt\u00e0 dalla fondazione a oggi, un percorso tematico sulla Guerra di Secessione e un'esposizione sull'Olimpiade che si \u00e8 disputata ad Atlanta nel 1996. Nella parte esterna del museo si possono trovare esempi di case georgiane dell'et\u00e0 vittoriana.\nSweet Auburn.\nIl Martin Luther King Jr. National Historic Site si trova nel quartiere storico di Sweet Auburn. \u00c8 gestito dal National Park Service e presenta una mostra sulla vita di Martin Luther King e della sua famiglia. Nei dintorni del museo sono presenti la tomba di Martin Luther King e Coretta Scott King, la Ebenezer Baptist Church e la casa natale di King.\nInfrastrutture e trasporti.\nIl cuore del trasporto pubblico di Atlanta \u00e8 rappresentato dalla rete di metropolitana gestita dalla MARTA (Metropolitan Atlanta Rapid Transit Authority), tra le pi\u00f9 trafficate degli Stati Uniti. Il sistema di trasporti pubblici \u00e8 completato dal sistema di trasporto su bus gestito dalla stessa MARTA che collegano le stazioni della metropolitana sia con i quartieri della citt\u00e0 non serviti che le municipalit\u00e0 limitrofe ad Atlanta. Tuttavia la maggior parte degli Atlantini si muove usando la macchina, creando ingorghi nelle ore di punta e aiutando a fare risultare Atlanta una delle citt\u00e0 pi\u00f9 inquinate degli Stati Uniti. Nonostante questi problemi i cittadini delle contee di Fulton e DeKalb hanno bocciato a luglio 2012 un aumento di tasse (T-SPLOST) che avrebbe previsto un ampliamento e potenziamento della rete di trasporti pubblici.\nMetropolitana.\nLa costruzione della metropolitana incominci\u00f2 nel 1975 per diventare operativa il 30 giugno del 1979. La linea metropolitana di Atlanta \u00e8 composta da 38 stazioni disposte lungo di rotaie con alternanza di tratti sottoterra e al livello della strada. Al 2012 la metropolitana di Atlanta era utilizzata in media giornalmente passeggeri e impiegava circa dipendenti part-time o a tempo pieno. Il servizio MARTA ha il suo proprio servizio di polizia, la MARTA Police.\nSulle rotaie corrono quattro linee della metropolitana:\nLa stazione situata pi\u00f9 in profondit\u00e0 \u00e8 la Peachtree Center Station, 36 metri in profondit\u00e0 sotto Downtown Atlanta. Il punto di incontro di tutte le linee \u00e8 la stazione di Five Points, posizionata in Downtown Atlanta. I treni sono controllati in remoto tramite un Sistema di Controllo Automatico, tuttavia \u00e8 sempre presente un guidatore a bordo per annunciare le fermate, operare le porte e prendere il controllo manuale in caso di malfunzionamento. La rete ferroviaria \u00e8 completata da un servizio di bus che collegano le aree limitrofe ad Atlanta con le stazioni delle metropolitana.\nTram.\nDal 30 dicembre 2014, il centro della citt\u00e0 \u00e8 servizio da una linea tranviaria con 12 stazioni.\nAutobus.\nIl sistema di Autobus gestito da MARTA serve un'ampia regione all'interno e all'esterno dei confini cittadini. Oltre a servire da tramite con le zone della citt\u00e0 distanti dalle stazioni della metropolitana, infatti, serve anche come connettore tra queste ultime e le citt\u00e0 limitrofe quali Roswell e Alpharetta (a Nord di Fulton) e altri agglomerati urbani a sud di DeKalb. Al 2010 le linee di autobus erano 91 e gli autobus in funzione 554, la maggior parte dei quali connessi con le stazioni della metropolitana. Nei pressi di queste ultime MARTA provvede parcheggi per la maggior parte gratuiti.\nIl colore degli autobus \u00e8 bianco, con i colori della MARTA (azzurro, giallo e rosso) presenti sulle fiancate.\nAeroporti.\nAll'interno dei confini cittadini sono presenti tre aeroporti:\nGemellaggi.\nAtlanta \u00e8 la \"sister city\" delle seguenti 22 citt\u00e0:\nSport.\nSono di Atlanta numerose squadre sportive:\nFino al 2011 la citt\u00e0 ospitava gli Atlanta Thrashers, squadra di hockey su ghiaccio della NHL, poi tramutatasi nei Winnipeg Jets dopo il trasferimento a Winnipeg in Canada.\nNel 1996 Atlanta ha ospitato i XXVI giochi olimpici estivi dell'et\u00e0 moderna.\nInoltre \u00e8 stata la sede della WCW, defunta federazione di wrestling statunitense di propriet\u00e0 del miliardario Ted Turner, nata nel 1988 e fallita nel 2001."}
{"id": "233327", "revid": "436907", "url": "https://it.wikipedia.org/wiki?curid=233327", "title": "Mi fai stare bene", "text": "Mi fai stare bene \u00e8 il sesto album in studio del cantautore italiano Biagio Antonacci, pubblicato il 25 maggio 1998 dalla Polygram.\nDescrizione.\nL'album rappresenta una prova della maturit\u00e0 per Antonacci che, per la prima volta, ha ricoperto anche il ruolo di produttore discografico. Registrato in presa diretta, in questo disco, Antonacci vuole esprimere positivit\u00e0 e riesce a conferire a quasi tutti i pezzi un aspetto positivo, solare. Il titolo fa riferimento alla sensazione che la musica d\u00e0 al cantautore, come lui stesso ha dichiarato in diverse occasioni.\nCon oltre 800.000 copie vendute, \"Mi fai stare bene\" rimase in classifica per due anni, mentre il tour che lo segue riceve il \"Premio Tour\" al Festivalbar 1999.\nTracce.\nTesti e musiche di Biagio Antonacci."}
{"id": "233333", "revid": "110157", "url": "https://it.wikipedia.org/wiki?curid=233333", "title": "Hittnau", "text": "Hittnau (toponimo tedesco) \u00e8 un comune svizzero di 3\u00a0604 abitanti del Canton Zurigo, nel distretto di Pf\u00e4ffikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "233336", "revid": "125075034", "url": "https://it.wikipedia.org/wiki?curid=233336", "title": "Mario Mafai", "text": "Biografia.\nNacque da Eleonora De Blasis, originaria di Citt\u00e0 Sant'Angelo, e da padre ignoto. Il cognome Mafai, del tutto inventato, fu quello che la levatrice gli attribu\u00ec quando lo registr\u00f2 all'anagrafe; nel 1935, poich\u00e9 era stato riconosciuto dall'allora compagno della madre, Mario Volpe, gli fu posposto il cognome di quest'ultimo. Lasci\u00f2 presto la scuola regolare per frequentare, con Scipione, la Scuola libera del nudo all'Accademia di belle arti di Roma.\nDurante il regime.\nLa sua carriera e la sua poetica rimasero molto legate a Roma, sia nei temi che negli studi che nelle frequentazioni: la formazione di Mafai in quegli anni si costru\u00ec soprattutto nelle gallerie e nei musei romani e nella biblioteca di Storia dell'arte di Palazzo Venezia. Dopo l'incontro con Antonietta Rapha\u00ebl, pittrice e poi scultrice, alla quale lo legarono un lungo sodalizio affettivo e artistico e anche tre figlie, nate tra il 1926 e il 1930, esord\u00ec con la \"\"Mostra di studi e bozzetti\" organizzata nel 1927 dall'Associazione Artistica Nazionale in Via Margutta. Nel 1928 espose di nuovo, alla \"XCIV Mostra degli Amatori e Cultori di Belle Arti\", e una nuova uscita pubblica la fece, con Scipione e altri, al \"Convegno di giovani pittori\" a Palazzo Doria del 1929. Colpisce, in questo periodo, il suo anti-impressionismo.\nFurono, quelli, anni assai creativi e di gran dibattiti: Mafai e Rapha\u00ebl avevano preso casa e studio al 335 di via Cavour, in un palazzo poi demolito con gli sventramenti per l'apertura dei Fori Imperiali, e la casa divenne punto di riferimento e luogo di discussione per diversi artisti e letterati, tra i quali Enrico Falqui, Giuseppe Ungaretti, Libero de Libero, Leonardo Sinisgalli, Renato Marino Mazzacurati e soprattutto Scipione.\nNel 1930 passa alcuni mesi a Parigi con Rapha\u00ebl (per lui \u00e8 una scoperta, per lei \u00e8 un ritorno), ma in novembre \u00e8 di nuovo a Roma dove frequenta l'Osteria Fratelli Menghi, noto punto di ritrovo per pittori, registi, sceneggiatori, scrittori e poeti tra gli anni '40 e '70 ed organizza una mostra con Scipione. Le opere di alcuni artisti della Scuola romana partono poi per una mostra itinerante negli Stati Uniti. Il gruppo di giovani pittori cominciava a farsi notare e ad avere una propria identit\u00e0 nel panorama artistico romano: Roberto Longhi lo defin\u00ec nel 1931 come \"Scuola di via Cavour\".\nGli anni trenta sono per Mafai anni di lavoro intenso e non avari di riconoscimenti:\nNel frattempo dipinge ed espone: a San Francisco (1935), nella mostra itinerante \"Exhibition of Contemporary Italian Painting\"\", a Roma, alla \"Galleria della Cometa\" (personale, 1937), a Milano alla \"Galleria Grande\" (1939) e ancora nel 1940 (personale alla \"Galleria Barbaroux\"). Nel 1939 si trasferisce con la famiglia a Genova, ospite del mecenate Alberto della Ragione, per sottrarre Antonietta alle discriminazioni razziali. La guerra incombe, e nei suoi quadri il colore si oscura, la figura si torce, compare la memoria di Goya e l'ombra di Grosz nelle figure. Nel 1940 vince il \"premio Bergamo\".\nSono gli anni in cui frequenta Camillo Sbarbaro e incontra Giacomo Manz\u00f9 e Guttuso.\nTorna a Roma nel 1943.\nNel dopoguerra.\nNel 1948 \u00e8 di nuovo a Venezia per la \"XXIV Biennale\", che allestisce una sua personale di opere prodotte dal 1938 al '47. Di quell'anno \u00e8 la sua iscrizione al PCI. Nel periodo 1949-1950, accetta di partecipare alla formazione dell'importante collezione Verzocchi sul tema del lavoro, e realizza, insieme ad un autoritratto, \"Gli scaricatori di carbone\". La collezione Verzocchi \u00e8 conservata oggi a Forl\u00ec nelle sale del Palazzo Romagnoli. Sempre nel 1949 alcune sue opere vengono esposte al MoMa di New York. Da quel momento \u00e8 un susseguirsi di mostre e premi: partecipa alla \"VII Quadriennale di Roma\" del '55, alla \"Biennale del '58\" con 15 tele, alla \"Quadriennale di Roma del '59\" che dedica una mostra storica alla Scuola romana.\nNel frattempo la sua ricerca evolve verso l'informale. La sua ultima personale la tiene alla Galleria L'Attico a Roma nel 1964. Nel 1965, all'indomani della sua morte, gli viene dedicata una retrospettiva nell'ambito della IX Quadriennale nazionale d'arte di Roma. Il Comune di Roma gli ha dedicato un passaggio detto \"Galleria Mario Mafai\", nel quartiere Caravaggio. Una figlia, Miriam, diventer\u00e0 un'importante giornalista e scrittrice, anche parlamentare; un'altra, Simona, fu impegnata in politica e ricopr\u00ec anche il ruolo di senatrice; mentre la pi\u00f9 piccola delle tre, Giulia, diverr\u00e0 una delle maggiori costumiste sia in campo teatrale che cinematografico e televisivo."}
{"id": "233338", "revid": "1818338", "url": "https://it.wikipedia.org/wiki?curid=233338", "title": "Simbiosi di J\u00f8rgensen", "text": "La simbiosi di J\u00f8rgensen, dal nome dello scopritore Christian Klixb\u00fcll J\u00f8rgensen, noto comunemente come C.K. J\u00f8rgensen, \u00e8 un fenomeno chimico in cui una miscela di due composti chimici, come trifluorometano e monofluorometano, all'equilibrio non genera una miscela dei due composti con il difluorometano e il tetrafluorometano, ma una miscela binaria composta in massima parte di metano e tetrafluorometano.\nL'autore, in un articolo pubblicato sulla rivista Inorganic Chemistry del 1969 (Vol. 3, pag. 1200), interpreta questo fenomeno con l'instaurarsi di una simbiosi tra un composto e l'atomo dello stesso tipo dei sostituenti in maggior numero.\nLa teoria posta a spiegazione del fenomeno si basa su un principio di chimica di coordinazione in cui si dividono le basi e gli acidi di Lewis in \"duri\" e \"molli\", e che le basi molli legano acidi molli mentre basi dure legano acidi duri. Il carbonio4+ \u00e8 un acido a durezza intermedia mentre gli ioni fluoruro (F-) e idruro (H-) sono rispettivamente una base dura e una molle; il legame di queste basi all'atomo centrale ne modifica le propriet\u00e0 facendole avvicinare a quelle della base legata.\nRiportando gli esempi di cui sopra il CF3H pu\u00f2 essere visto come l'unione di CF3+ (acido duro) + H- (base molle) e CH3F invece come il legame di CH3+ (acido molle) + F- (base dura). Da questo risulta che, avvicinandosi all'equilibrio, i composti spaiati tendono a scomporsi mentre quelli appaiati (base dura e acido duro) sono pi\u00f9 stabili. Riassumendo schematicamente:\ncos\u00ec come\ne tante altre reazioni possibili."}
{"id": "233339", "revid": "1305772", "url": "https://it.wikipedia.org/wiki?curid=233339", "title": "Isola di Bird", "text": "Isola di Bird \u00e8 il nome di:"}
{"id": "233340", "revid": "810736", "url": "https://it.wikipedia.org/wiki?curid=233340", "title": "CAM", "text": ""}
{"id": "233341", "revid": "6923", "url": "https://it.wikipedia.org/wiki?curid=233341", "title": "Giuliano della Rovere", "text": ""}
{"id": "233342", "revid": "115751", "url": "https://it.wikipedia.org/wiki?curid=233342", "title": "Le torri di Bologna", "text": ""}
{"id": "233344", "revid": "287204", "url": "https://it.wikipedia.org/wiki?curid=233344", "title": "Simbiosi di Jorgensen", "text": ""}
{"id": "233345", "revid": "729019", "url": "https://it.wikipedia.org/wiki?curid=233345", "title": "Isola di Bird (Georgia del Sud)", "text": "L'isola di Bird \u00e8 un'isole sub-antartica situata nell'Oceano Atlantico meridionale, fa parte dell'arcipelago della Georgia del Sud, politicamente parte del territorio della Georgia del Sud e Isole Sandwich Australi, uno dei Territori d'oltremare britannici, la sovranit\u00e0 \u00e8 reclamata anche dall'Argentina.\nGeografia.\nSituata poco ad ovest dell'isola della Georgia del Sud dalla quale la separa lo stretto di Bird ampio circa 500 m., \u00e8 lunga 4.8\u00a0km e larga 800\u00a0m.\nStoria.\nFu scoperta nel 1775 da una spedizione britannica guidata da James Cook che le diede il nome Bird Island a causa dell'enorme colonia di uccelli marini.\nL'isola fin dal 1957 \u00e8 sede di una base di ricerca antartica, vi si trova una base di ricerche biologiche del British Antarctic Survey che si occupa di ricerche sull'ecologia e sulla popolazione di uccelli marini e pinnipedi. La base nei mesi invernali \u00e8 occupata da quattro ricercatori, nei mesi estivi aumentano a 10.\nSull'isola si trovano 65.000 foche della specie otaria dalla pelliccia, 14.000 coppie di albatros e diverse centinaia di altri uccelli marini."}
{"id": "233346", "revid": "1543377", "url": "https://it.wikipedia.org/wiki?curid=233346", "title": "Contee tradizionali della Scozia", "text": "Le contee della Scozia (in lingua scots: \"Scots Counties\", in gaelico scozzese: \"Siorrachdan na h-Alba\") sono suddivisioni storiche della Scozia.\nOgni contea scozzese inviava un Commissario al Parlamento di Scozia; queste figure tracciano le loro origini fino ai mormaer, gli stewart e gli sceriffi dell'Alto Medioevo. Molte di queste entit\u00e0, seppur condividendo il nome con una contea creata successivamente, rappresentano in realt\u00e0 un'area diversa, maggiore o minore. Il caso del Mormaerdom di Moray, che include parti delle contee successive di Moray, e di Nairnshire, Banffshire e Inverness-shire, \u00e8 un esempio di tale differenza.\nA partire dal regno di Giacomo IV, gli sceriffati furono utilizzati per selezionare Commissari per il Parlamento di Scozia, costituendo le basi per le circoscrizioni elettorali che esistettero in maniera distinta dalle circoscrizioni di burgh fino alla Legge sulla Rappresentanza del Popolo del 1918. Prima dell'Unione del 1707, i commissari potevano rappresentare contee multiple, e, occasionalmente, parti di contea. Dopo l'Unione furono lasciate otto contee, che eleggevano un membro (ad elezioni alterne) alla Camera dei Comuni del Regno Unito. Alcuni sceriffati, tra cui Ross e Cromartyshire, furono unite durante il XVIII secolo. In conseguenza della Riforma del 1832, il sistema di accoppiamento alle elezioni termin\u00f2, e Elginshire e Nairnshire furono unite in un'unica circoscrizione, come anche Ross e Cromartyshire, oltre a Clackmannanshire e Kinross-shire. Bute e Caithness, in precedenza accoppiate, divennero circoscrizioni separate.\nLa Scozia ha ancora circoscrizioni di contea al Parlamento del Regno Unito (Westminster), e lo stesso termine viene utilizzato in relazione alle circoscrizioni del Parlamento scozzese (Holyrood) creato nel 1999.\nStoricamente, le circoscrizioni di contea non rappresentavano specifiche contee (eccetto i burgh parlamentari all'interno delle contee). Oggi, tuttavia, la parola \"contea\" in \"circoscrizione di contea\" significa principalmente \"rurale\". In maniera del tutto analoga, le circoscrizioni di \"burgh\" sono principalmente riferite ad aree urbane.\nOrigine.\nSceriffati o contee.\nSembra che Malcolm III (che regn\u00f2 dal 1058 al 1093) abbia introdotto gli sceriffi come ufficiali di polizia per sostituire le strutture feudali di governo dei celti durante il periodo dei normanne.\nL'istituzione prosegu\u00ec con Edgar (che regn\u00f2 dal 1097 al 1107), con Alessandro I (che regn\u00f2 dal 1107 al 1124) e in particolare con Davide I, che regn\u00f2 dal 1124 al 1153. Davide complet\u00f2 la divisione della nazione in sceriffati e la conversione dei vecchi thane.\nLe aree sotto la giurisdizione degli sceriffi \u2014 conosciute come \"contee\" o \"sceriffati\" \u2014 furono anche registrate come \"vice comitatas\". Ad esempio Giovanni, che regn\u00f2 dal 1292 al 1296, fu nominato a capo dei Vice Comitatis di Nort Argail, e Steward fu nominato a capo dei Vice-Comitatis delle terre.\nStayhar (Stair) fu nel \"Vicecomitatus de Air\" (Contea di Ayr / Ayrshire). Nel Registro del Gran Sigillo di Scozia, AD1306-1424 APP.1, c'\u00e8 una carta n\u00b0110 per Malcolm Fleming de comitatu de Wigtoun delle terre nel \"vicecomitatus\" de Wigtoun; \"Comitatus\" significa \"Contea\". Fleming fu presente nell'Indice \"Officiorum\" come \"Comes de Wigtoun\" o \"Conte di Wigtoun\" (non Wigtownshire). Vi sono numerosi riferimenti in questo volume I del R.M.S. per il \"vicecomitatu\" (contea), incluso re Davide II (che regn\u00f2 dal 1329 al 1371): n\u00b0 1152 Aberdeen. Banff, n\u00b0 1153 &amp; 1154 Drumfries, n\u00b0 1155 &amp; 1166 Lanark, n\u00b0 1158 Selkirk, 1160 &amp; 1163 Edinburgh, n\u00b0 1164 Fife, n\u00b0 1165 Berwick, n\u00b0 1172 Dumbarton. Nessuna di queste era censita come \"contea\", ma come \"vicecomitatu\".\nLe contee furono registrate come \"vice-contee\", ed intese come divisione geografica delle isole britanniche utilizzate per scopi di registrazioni biologiche e altri dati scientifici. Furono anche chiamate \"vice-contee watsoniane\", ed utilizzate ed elencate da Hewett Watson nel terzo volume del suo \"Cybele Britannica\" pubblicato nel 1852.\nLe contee delle Highlands furono completate solamente nel regno di Carlo I, che regn\u00f2 dal 1625 al 1649.\nContee esistenti dal 1305.\nNel 1305 Edoardo I d'Inghilterra, che aveva deposto Giovanni di Scozia, emise un'Ordinanza per il Governo della Scozia. Il documento elencava le 23 contee allora esistenti e nomin\u00f2 nuovi sceriffi oppure conferm\u00f2 quelli ereditari.\nContee costituite dopo il 1305.\nLe restanti contee furono costituite o per espansione territoriale del Regno di Scozia, o per suddivisione degli sceriffati esistenti. Molte delle nuove contee avevano confini altamente irregolari o parti distaccate, dato che erano nate unendo i vari possedimenti degli sceriffi ereditari.\nL'Atto di Unione del 1707 e la fine dell'ereditariet\u00e0.\nA seguito dell'unione della Scozia con Inghilterra e Galles, il termine \"contea\" inizi\u00f2 ad essere applicato agli sceriffati negli atti parlamentari. La macchina governativa delle contee che esisteva nel resto della Gran Bretagna non fu istituita immediatamente, e questo avvenne per il fatto che la carica di sceriffo o steward era divenuta ereditaria in alcune famiglie nella maggioranza degli sceriffati. Con l'inizio del regno di Giorgio II, 22 sceriffi erano ereditari, 3 erano nominati a vita e solo 8 mantenevano la carica secondo il gradimento del monarca. Dopo il fallimento della rivolta giacobita del 1745, il governo colse l'opportunit\u00e0 per revisionare il governo delle contee. La legge sulle giurisdizioni ereditabili del 1747 fece tornare il governo delle contee nelle mani della Corona, compensando i detentori delle cariche che erano per questo stati dimessi. Un'altra legge del 1747 ridusse la carica dello Sceriffo Principale a una figura cerimoniale, con un sostituto (o vice) nominato in ogni contea. Dodici delle contee minori furono unite due a due per formare sceriffati, un processo di amalgama che prosegu\u00ec fino al XX secolo. Nel 1794 in ogni contea fu nominato un lord luogotenente, e nel 1797 furono istituiti reggimenti di milizie nelle contee, portando la Scozia in linea con Inghilterra, Galles ed Irlanda.\nContee fino al 1890.\nNel 1889 con il local Government Act, molte di queste contee, soprattutto le pi\u00f9 piccole, furono accorpate a formare un'unica area amministrativa, come accadde ad esempio al Ross-shire e al Cromartyshire divenute cos\u00ec l'amministrazione del Ross e Cromarty.\nSi pu\u00f2 notare che la mappa mostra un grande numero di exclavi fisicamente staccate dalla contea di cui facevano parte politicamente. I confini del Cromartyshire, un esempio di particolare frammentazione, furono definiti nel 1685, anche se allora il termine \"contea\" non era ancora applicato allo sceriffato.\nContee dal 1890 al 1975.\nNomi alternativi:"}
{"id": "233347", "revid": "767487", "url": "https://it.wikipedia.org/wiki?curid=233347", "title": "Il mucchio", "text": "Il mucchio \u00e8 il quinto album di Biagio Antonacci, uscito il 16 settembre 1996 su etichetta Mercury. Si tratta di un disco molto importante per Antonacci, dal momento che per la prima volta il cantautore \u00e8 presente anche nelle vesti di arrangiatore e produttore, al fianco di Fabio Coppini e Stefano De Maio.\nIl singolo di lancio \u00e8 la canzone che apre l'album, \"Se \u00e8 vero che ci sei\". Con Antonacci al pianoforte e Mel Gaynor dei Simple Minds alla batteria, il pezzo diventa un classico di Biagio e ne verranno incise versioni in francese e inglese, in cui il cantautore duetta con la cantante e modella Viktor Lazlo. Ma le collaborazioni di prestigio non finiscono qui, dal momento che \"Happy Family\" \u00e8 scritta a quattro mani con l'amico Luca Carboni. Il disco contiene inoltre altri brani \"storici\" dell'artista milanese come \"Cos\u00ec presto No, In una stanza quasi rosa\" (reinterpretata nel 2006 da Laura Pausini nel suo disco di cover \"Io canto\") e \"Non parli mai\". Biagio torna al pianoforte in \"Dove il cielo \u00e8 pi\u00f9 sereno\", la canzone che chiude l'album dedicata ad un amico scomparso.\nTracce.\nTesti e musiche sono di Biagio Antonacci eccetto \"Happy family\" di Luca Carboni e Biagio Antonacci."}
{"id": "233349", "revid": "117786396", "url": "https://it.wikipedia.org/wiki?curid=233349", "title": "Poesia e errore", "text": "Poesia e errore, o Poesia ed errore, \u00e8 una raccolta di poesie di Franco Fortini, poeta e critico del Novecento.\nIl libro venne pubblicato da Feltrinelli nel 1959 e raggruppava la maggior parte delle poesie gi\u00e0 apparse nelle raccolte precedenti (\"Foglio di via\", \"Una facile allegoria\", \"In una strada di Firenze\", \"I destini generali\") insieme con numerosi componimenti inediti o pubblicati su riviste.\nLa seconda edizione, che usc\u00ec nel 1969 dall'editore Arnoldo Mondadori Editore nella collana \"Lo Specchio\", portava alcune modifiche. Il titolo veniva modificato in \"Poesia e errore\", era riportata una nota introduttiva dell'autore, venivano escluse gran parte delle poesie giovanili e veniva data una collocazione diversa ai testi.\nContenuto.\nLa raccolta \u00e8 costituita da centottantacinque componimenti ed \u00e8 suddivisa cronologicamente in sei sezioni. Lo scrittore unisce nel titolo a \"poesia\" il sostantivo \"errore\" che, secondo quanto egli stesso affermer\u00e0, \u00absuggeriva tanto il percorso di molti anni, quanto l'insieme ambiguo dei desideri e della speranza che lo avevano accompagnato\u00bb.\nNei versi della prima sezione, \"1937-1940\", sono raccolte le poesie giovanili nelle quali si sente l'influenza ermetica, mentre nella seconda sezione, \"1941-1945\", confluiscono le poesie degli anni bellici dove si assiste ad una traumatica scoperta della Storia con i versi che, scanditi a cadenza di canto partigiano (\"Ma noi s'\u00e8 letta negli occhi dei morti / E sulla terra faremo libert\u00e0 / Ma l'hanno stretta i pugni dei morti / La giustizia che si far\u00e0\"), trasfigurano persone e personaggi in emblemi morali.\nLa sezione che segue, \"1946-1950\", contiene accenni di neorealismo alternati a un dire pi\u00f9 scandito e allocutivo. Il poeta si rivolge ad avversari non nominati con i quali \u00e8 coinvolto intellettualmente nel gioco della politica. I versi si fanno poi carichi di religiosit\u00e0 carica di elementi allegorici nella voluta sperimentazione di un alto manierismo stilistico che si ispira soprattutto al Tasso.\nNelle ultime tre sezioni, che rappresentano gli anni che vanno dal 1951 al 1957, il poeta proietta il proprio \"io\" sugli eventi del mondo dai quali l'intellettuale impegnato non pu\u00f2 dissociarsi. I versi risultano incisivi, spesso tendenti all'aforisma e il desiderio di esprimersi con un linguaggio figurato, tipico della poesia brechtiana, fa nascere componimenti di asciutta narrativa con l'uso di un lessico preciso e allusivo ad una determinata condizione storica e morale."}
{"id": "233351", "revid": "24727", "url": "https://it.wikipedia.org/wiki?curid=233351", "title": "Contee della Scozia", "text": ""}
{"id": "233352", "revid": "24727", "url": "https://it.wikipedia.org/wiki?curid=233352", "title": "Contee scozzesi", "text": ""}
{"id": "233354", "revid": "1155", "url": "https://it.wikipedia.org/wiki?curid=233354", "title": "Acanturidi", "text": ""}
{"id": "233357", "revid": "124434349", "url": "https://it.wikipedia.org/wiki?curid=233357", "title": "Tassametro", "text": "Un tassametro \u00e8 un dispositivo meccanico o elettronico installato sui taxi, che calcola i prezzi di un trasporto basandosi solo ed esclusivamente sul tempo impiegato.\nStoria.\nProbabilmente inventato dall'illusionista francese Jean Eug\u00e8ne Robert-Houdin, il tassametro fu reinventato e concretizzato dall'imprenditore tedesco German Wilhelm Bruhn nel 1891 e si diffuse in tutte le principali citt\u00e0 europee nel successivo ventennio.\nLa rapidit\u00e0 con la quale venne adottato era dovuta alla convenienza delle aziende concessionarie dei pubblici trasporti che potevano cos\u00ec verificare gli emolumenti realmente incassati dai vetturini. Inoltre, lo strumento rappresentava anche una garanzia di equo prezzo per la clientela e la possibilit\u00e0 per le amministrazioni pubbliche di tassare gli incassi in ragione del loro effettivo ammontare.\nInizialmente i tassametri, chiamati \"compteur de voiture\" (contatore di vettura), vennero installati sulle vetture a trazione animale e, con la loro progressiva entrata in servizio, anche sulle vetture a motore. Il \"Daimler Victoria\" progettata e realizzata da Wilhelm Maybach nel 1897, fu la prima vettura a motore dotata all'origine del tassametro.\nIn Italia il tassametro venne impiegato per la prima volta nel dicembre 1906, a titolo sperimentale, sulle carrozze dell'azienda francese Lafleur, concessionaria del servizio pubblico a Torino. Nell'agosto dell'anno successivo, l'azienda Fiori di Roma install\u00f2 i tassametri sulle sue vetture in servizio nella Capitale, provocando uno sciopero dei fiaccherai che, comprensibilmente, vedevano di malocchio il nuovo strumento di misura e controllo del loro operato.\nNonostante il generale ostracismo dei vetturini, il tassametro s'impose velocemente in tutte le principali citt\u00e0 italiane, per i benefici resi ai gestori, agli utenti e alle amministrazioni comunali, le quali si affrettarono a emanare nuovi regolamenti e tariffari per il servizio pubblico.\nAccessori.\nI tassametri elettronici possono includere altri accessori, per esempio:\nFunzionamento e tariffe.\nIn Italia le tariffe sono decise da appositi uffici comunali, non vengono quindi scelte dal tassista o dalla compagnia alla quale aderisce, questo comporta tariffe identiche nello stesso comune ma differenti tra comune e comune a livello nazionale.\nIl tassametro, configurato con le tariffe locali, calcola il corrispettivo combinando i metri effettivamente percorsi durante la marcia e il tempo che il veicolo ha trascorso in sosta, a fine corsa il tassista aggiunge al corrispettivo eventuali supplementi derivanti dai bagagli o da altre voci indicate nel tariffario comunale.\nNormalmente esistono pi\u00f9 tariffe, inseribili nei tassametri dall'autista tramite appositi pulsanti, che vanno a coprire in maniera differenziata pi\u00f9 zone cittadine sino alla tariffa extraurbana.\nPredisposizioni.\nIl tassametro suole tenere varie predisposizioni di funzionamento, ciascuna delle quali ha un comportamento distinto.\nCiclo di funzionamento.\nNel suo funzionamento normale, il tassametro ripete ciclicamente i seguenti passi.\nModello di tariffa.\nIl modello di tariffa cambia sostanzialmente con le zone. In alcune zone si utilizzano varie tariffe che cambiano manualmente o automaticamente, a seconda dell'ora, se trattasi di giorno festivo, zona, ecc.\nValori basici.\nQuesti valori sono la base di costituzione di una tariffa. In alcune zone la prima quota pu\u00f2 avere un valore, distanza e/o tempo diversi dalle seguenti.\nTempo e velocit\u00e0 di crociera.\nCi sono tre forme basiche secondo le quali si calcola per tempo o per distanza. Per\u00f2 nella maggior parte dei casi il tempo e la distanza sono relazionati.\nLa relazione tra tempo e distanza si esprime con la somma di frazioni relative per ottenere lo scatto. Per esempio: se la tariffa indica che lo scatto corrisponde a 200 metri o 60 secondi, baster\u00e0 realizzare 100 metri (non in attesa) e 30 secondi in attesa, per ottenere uno scatto.\nLa condizione per ottenere uno scatto \u00e8 matematicamente la seguente:\nformula_1\nLe tre forme di passaggio da contare per tempo o per distanza sono: manualmente (con un pulsante), automaticamente all'arresto del taxi durante un determinato tempo, o automaticamente attraverso la velocit\u00e0 di crociera (la pi\u00f9 utilizzata).\nLa velocit\u00e0 di crociera \u00e8 la velocit\u00e0 che segna il limite tra il contar per tempo, o per distanza, per maggior prezzo. Si calcola automaticamente a partire dai valori di distanza e tempo, e si pu\u00f2 dedurre con una regola matematica.\nformula_2\nDove k \u00e8 una costante per convertire le unit\u00e0, per esempio se la \"distanza\" \u00e8 espressa in \"metri\", il \"tempo\" in \"secondi\", e vogliamo ottenere la velocit\u00e0 di crociera in \"km/h\", allora:\nformula_3\nApplicando i valori dati come esempio per la citt\u00e0 di Buenos Aires, otterremmo una velocit\u00e0 di crociera di 12\u00a0km/h.\nCome si misura la distanza?\nLa misura della distanza si basa indirettamente nel conteggio dei giri di una ruota del veicolo. Per questo sgonfiare un po' gli pneumatici pu\u00f2 alterare la misura lievemente a favore del taxista."}
{"id": "233361", "revid": "1543377", "url": "https://it.wikipedia.org/wiki?curid=233361", "title": "Pioppi sull'Epte (Monet Edimburgo)", "text": "Pioppi sull'Epte \u00e8 un dipinto di Claude Monet; realizzato nel 1891, \u00e8 conservato nella National Gallery of Scotland di Edimburgo.\nDescrizione.\nIl dipinto rappresenta degli eleganti pioppi che riflettono la loro sagoma sulle acque del fiume Epte. Fu realizzato dall'artista l'anno successivo al suo trasferimento a Giverny.\nL'opera \u00e8 conservata nella National Gallery of Scotland insieme ad altri due dipinti dell'autore, \"Effetto di neve\" e \"Navigando con luna piena\"."}
{"id": "233363", "revid": "1652635", "url": "https://it.wikipedia.org/wiki?curid=233363", "title": "Innamoramento", "text": "L'innamoramento, nella specie umana, \u00e8 una pulsione che provoca una variet\u00e0 di sentimenti e di comportamenti caratterizzati dal forte coinvolgimento emotivo verso un'altra persona, che, a seconda dei casi, \u00e8 associata a un'intensa attrazione sessuale.\nStoria e antropologia.\nL'antropologa Helen Fisher, nel 2006, ha scoperto, utilizzando la risonanza magnetica cerebrale su persone innamorate che l'innamoramento \u00e8 una pulsione che attiva parti del cervello profondo con la produzione di ormoni caratteristici e che pu\u00f2 ricondursi a tre separati stati mentali specifici pi\u00f9 o meno contemporanei o conseguenziali: desiderio sessuale (estrogeni, endogeni, endorfine), amore romantico (dopamina, norepinefrina, serotonina), attaccamento (ossitocina, vasopressina). Caratteristiche del desiderio sessuale \u00e8 la promiscuit\u00e0, dell'amore romantico l'esclusivit\u00e0, dell'attaccamento il desiderio di vicinanza, che possono essere agiti anche con partner diversi nello stesso momento. L'innamoramento pu\u00f2 durare anche diversi anni ed \u00e8 causa di grandi piaceri come di grandi dolori ed \u00e8 presente in quasi tutte le culture antiche e moderne con enfasi culturali diverse. Per\u00f2 ha assunto una configurazione letteraria precisa ed \u00e8 diventato la base del matrimonio solo in Occidente in tempi recenti.\nIn India, nell'antico sistema di caste entro il quale era richiesto di sposarsi o accoppiarsi, innamorarsi di qualcuno di un'altra casta significava diventare un fuori casta, un paria, un reietto della societ\u00e0. L'India ha sviluppato al massimo grado l'arte erotica, l'arte del darsi piacere e non la letteratura sull'amore romantico: ad esempio il Kamasutra non permette di capire se i due partner sono o non sono innamorati.\nIn Cina storicamente non erano presenti le caste, ma \u00e8 sempre stato dominante il costume. I matrimoni e le altre relazioni erotiche venivano combinati dalle famiglie secondo regole secolari. Proibito l'innamoramento, non \u00e8 pi\u00f9 possibile una netta distinzione fra attrazione sessuale e attrazione amorosa: non c'\u00e8 una differenza abissale fra \u201cti amo\u201d e \u201cmi piaci\u201d. Di conseguenza, c'\u00e8 un solo linguaggio, con una transizione graduale quasi impalpabile fra le espressioni affettive, dolci, appassionate \u2013 tesoro, amore, cuore mio, vorrei morire fra le tue braccia \u2013 e quelle che designano le parti sessuali \u2013 le due colline gemelle, la valle del piacere, la collina della luna, la fossa del piacere, il gabinetto segreto\u00a0\u2013 fino alle esperienze specificamente orgasmiche\u00a0\u2013 la nuvola che scoppia ecc. L'amore inoltre \u00e8 fuso col corpo e diventa possibile anche un linguaggio amoroso del corpo senza parole come nel gi\u00e0 ricordato Kamasutra.\nL'innamoramento \u00e8 legato all'Occidente. Le sue premesse nascono in Grecia. Nei dialoghi di Platone non si discute di pratiche erotiche o di come raggiungere il piacere, ma proprio dell'amore, la forza che lega due persone in modo esclusivo. Nella Antica Grecia e nella Roma imperiale si trova una ricca letteratura di poesia d'amore: i poeti Saffo, Catullo e Properzio e Ovidio.Il Cristianesimo ha rafforzato la complementarit\u00e0 fra maschio e femmina e ha inteso la sessualit\u00e0, vista sia sotto il valore unitivo che procreativo, come valori indivisibili tra loro. Il matrimonio \u00e9 monogamico e indissolubile.\nL'innamoramento fa la sua comparsa nel 1200 con lo sviluppo della borghesia e costituisce una rivolta contro il matrimonio combinato dalle famiglie, un'affermazione della libert\u00e0 individuale. A volte \u00e8 perfino una rivolta contro l'ordine costituito contro i doveri matrimoniali e perfino contro la lealt\u00e0 feudale. I protagonisti delle grandi storie d'amore che commuovono le folle: Tristano e Isotta, Lancillotto e Ginevra, sono degli adulteri che hanno tradito il loro re. Sono adulteri anche Paolo e Francesca, che per\u00f2, nella Divina commedia, costituiscono l'esempio di un amore sublime. E diventano famosi ed esemplari anche Abelardo ed Eloisa, divisi dalla societ\u00e0 eppure uniti per sempre, tanto che la piet\u00e0 popolare li raccoglie insieme nella stessa tomba. Quando William Shakespeare crea una storia d'amore medievale, scrive Romeo e Giulietta, due adolescenti che appartengono a due famiglie ostili a cui essi, nel nome del loro amore, si ribellano. \u00c8 lo schema dell'amore come ribellione a un'istituzione consolidata per creare una nuova coppia, con nuovi valori.\nL'epoca in cui l'innamoramento si afferma come categoria culturale dominante \u00e8 alla fine del Settecento e soprattutto nell'Ottocento, l'epoca romantica, al punto che ancora oggi gli anglosassoni, mancando del concetto di innamoramento, lo chiamano romantic love.\nTeorie psicologiche.\nGli psicologi in generale non hanno dato un ruolo particolare all'innamoramento e vi hanno visto di solito un segno di immaturit\u00e0. Nicola Ghezzani sostiene \u00abNel quadro delle teorie psicologiche moderne i disturbi del carattere e della personalit\u00e0 vengono univocamente riferiti a un difetto nella maturazione personale, ossia a un \u201carresto\u201d nello sviluppo, o addirittura a una \u201cregressione\u201d, quindi al persistere di fasi precoci, infantili o adolescenziali, nella vita adulta; fasi caratterizzate da dipendenza, bisogno di conferme, incapacit\u00e0 a risolvere il debito col passato, a separarsi dalla madre o dal padre o dalla famiglia, inettitudine a divenire autonomi.\u00bb. E l'innamoramento \u00e8 stato visto esso stesso come una regressione, come un ritorno ad uno stato di dipendenza non pi\u00f9 dalla madre, ma da qualcuno che ne ha preso il posto. Sempre secondo Ghezzani \u00abl'innamorato \u00e8, agli occhi di Freud, un individuo animato solo dal bisogno di soddisfare i suoi bisogni sessuali; per farlo adeguatamente egli ha appreso, innamorandosi, a conservare un rapporto stabile con il suo \u201coggetto sessuale\u201d\u00bb.\nSecondo Freud l'amore deriva direttamente dalla pulsione sessuale e muore con l'estinzione di essa. Sopravvive solo quando la sessualit\u00e0 \u00e8 \u201csublimata\u201d, cio\u00e8 controllata, e il rapporto si empie di fattori estrinseci: gli affetti, il mutuo soccorso, la stima. Infatti, raggiunta la meta sessuale l'amore potrebbe terminare, se ci\u00f2 non accade \u00e8 perch\u00e9 l'individuo, secondo Freud, \u00abpu\u00f2 fare assegnamento sicuro sul risorgere del bisogno, e questa \u00e8 la prima ragione per fare un investimento duraturo sull'oggetto sessuale e per amarlo anche negli intervalli di tempo in cui la passione non si manifesta...\u00bb; e ci\u00f2, di conseguenza, avviene nel caso l'amore sia unilaterale ossia non ricambiato dal soggetto amato: la dipendenza verso esso non pu\u00f2 aver termine.\nPer Freud, dunque l'amore \u00e8 un controllo sul partner dettato da esigenze egoistiche. Sulla scia di Freud gran parte dei teorici della psicoanalisi, uomini e donne, hanno descritto l'amore come una mistificazione soggettiva (sublimazione) intesa a coprire un bisogno sessuale primario. Per Fromm l'innamoramento \u00e8 uno stato di follia e i due innamorati realizzano un egoismo a due. L'amore di coppia non \u00e8 una forza sui generis, non \u00e8 un paradigma di ricerca e di avventura, \u00e8 solo un'espressione minore del pi\u00f9 generale bisogno di sicurezza.\nMolto pi\u00f9 approfondita la concezione di Carl Gustav Jung che vede nell'incontro amoroso un processo di crescita, di maturazione, di arricchimento grazie al ricongiungimento con il proprio animus (nella femmina) o con la propria anima (nel maschio). Un concetto analogo verr\u00e0 sostenuto da Donald W. Winnicott col concetto di oggetto transizionale che consente la transizione da uno stato a un altro stato della propria identit\u00e0.\nStudi neurofisiologici.\nGli studi neurofisiologici hanno confermato che nelle prime fasi del processo amoroso vi sono esperienze particolari e quindi si giustifica un'espressione come innamoramento. Le ricerche inoltre hanno cercato di spiegare ciascuna di queste esperienze con particolari neurotrasmettitori. Cos\u00ec secondo alcuni al primo incontro, il mesencefalo, l'area cerebrale che controlla i riflessi visivi e uditivi, inizia a rilasciare dopamina, un neurotrasmettitore che produce piacere ed euforia. L'ipotalamo invece comanda al corpo di inviare segnali di attrazione e di piacere. Col proseguire del rapporto, i livelli di dopamina aumentano e crescono i livelli d'altri due neurotrasmettitori legati alla dopamina: la noradrenalina e la feniletilamina. Via via che il rapporto si approfondisce, l'ipotalamo stimola la produzione dell'ossitocina che stimola sentimenti di tenerezza e calore. Un altro ormone, la vasopressina collegato alla memoria, spinge alla fedelt\u00e0 e alla monogamia. Dopo un periodo che oscilla dai 18 ai 30 mesi dall'inizio della relazione, per\u00f2 il cervello si \u00e8 assuefatto al \"cocktail\" di sostanze chimiche e non reagisce pi\u00f9 come prima. E quindi possiamo considerare finita la fase dell'innamoramento. Studi recenti hanno, tuttavia, smentito che ci sia un limite temporale fisiologico dell'innamoramento.\nSecondo il neuro-fisiologo Jean Didier Vincent \"Accanto al cervello neuronico... esiste un vero e proprio cervello umorale che modifica continuamente e in tutte le sue strutture il funzionamento del primo...; un cervello indeterminato e vaporoso, responsabile della parte affettiva e passionale dell'individuo\". Il cervello, capace di secernere neuro-ormoni specifici, genera uno stato di desiderio fluttuante incessante, in grado di motivare tanto il desiderio immediato quanto l'azione passionale programmatica, quindi l'innamoramento.\nStudi sociologici.\nSono stati studiati i movimenti collettivi che il sociologo Francesco Alberoni ha elaborato la sua teoria dell'innamoramento come stato nascente di un movimento collettivo formato da due sole persone che porta alla formazioni di quella comunit\u00e0 che chiamiamo coppia. Il movimento \u00e8 un'esplosione collettiva improvvisa che trascina gli uomini in un vortice di rivolta e di speranza, li unisce li affratella in una nuova comunit\u00e0 che cerca di trasformare il mondo che la circonda. Sono loro che hanno generato le chiese, i partiti, i regimi. Senza la loro capacit\u00e0 di trascinare gli esseri umani, senza la loro potenza divina e diabolica, gli uomini non saprebbero cambiare, unirsi, credere, sacrificarsi. Almeno in occidente, quasi tutte le nostre formazioni sociali, le nostre istituzioni, siano esse monasteri, chiese, sette, partiti, sindacati o nazioni, sono sorte da movimenti collettivi. Non sono mai nate a freddo dal puro calcolo. Sono sempre sorte dal calore della passione, dell'ideale, che ha prodotto la \u201cfusione\u201d delle formazioni esistenti per creare qualcosa di completamente diverso e nuovo. Il Cristianesimo non si \u00e8 formato a freddo attraverso compromessi fra varie religioni, la nazione italiana non \u00e8 nata da accordi fra i suoi staterelli, ma dall'ardore dei movimenti nazionalistici. E, per produrre la fusione, non basta nemmeno avere in comune interessi, vantaggi, potere, non basta nemmeno l'odio verso lo stesso nemico Occorre che prima si crei un'intolleranza fatale verso le formazioni sociali entro cui l'individuo vive, un'insofferenza viscerale, e poi la speranza, altrettanto fatale, di un rinnovamento, e la fede di una rinascita, e una meta, e un capo e la capacit\u00e0 di sacrificarsi per un ideale. Nell'innamoramento avviene lo stesso processo. Due persone che magari non si conoscevano, non si erano mai viste e, in pochissimo tempo, talvolta pochi giorni, stabiliscono fra di loro un legame emotivo e un'attrazione erotica fortissima al punto che spesso spezzano i legami pi\u00f9 consolidati coi genitori, col fidanzato, col marito e con la moglie e, presi da una vera e propria ebbrezza, vogliono solo vivere l'uno con l'altro, fare copulare l'uno con l'altro. E formano una coppia, una nuova comunit\u00e0 sociale capace di durare nel tempo entro cui essi si trasformano, si rinnovano, creano un nuovo progetto di vita. In questo modo l'innamoramento diventa amore quotidiano, istituzione.\nLe dinamiche alla base dell'innamoramento sono ancora argomento del contemporaneo dibattito scientifico poich\u00e9 influiscono numerosi fattori, riguardanti una molteplicit\u00e0 di discipline quali la biologia, la psicologia e la sociologia.\n\u00c8 tuttavia accertato che possano esistere alcuni fattori che contribuiscono all'innamoramento, tra questi troviamo fattori fisiologici (quali l'odore, la postura, l'aspetto, ecc.), fattori psicologici ed emotivi, fattori sociali.\nL'innamoramento provoca solitamente anche modificazioni nell'organismo umano, con lo scopo istintivo di avvicinare i due individui. Sia negli individui di sesso maschile sia in quelli di sesso femminile, infatti, si verificano alcuni cambiamenti a livello ormonale, positivi in caso di amore ricambiato, negativi in caso di amore non corrisposto (ansia, stress).\nLa fenomenologia dell'innamoramento.\nL'innamoramento non \u00e8 solo un insieme di emozioni, di sensazioni, di percezioni, di impulsi come appare dagli studi neurofisiologici ma un complesso processo in cui due individui entrano in relazione, si trasformano e creano una nuova societ\u00e0 e un nuovo progetto di vita. Esso \u00e8 perci\u00f2 un processo complesso in cui vi sono delle tappe obbligate come il raccontarsi reciprocamente tutta la propria vita per fare in modo che l'altro possa conoscerlo e capire come lui ha visto il mondo. In questo modo gli innamorati arrivano ad amare non solo la persona come \u00e8 oggi, ma come era da bambina, da adolescente, nella gioia e nel dolore. Ciascuno racconta anche i suoi amori che, nel processo di stato perdono importanza ai suoi occhi ed egli pu\u00f2 comunicarli all'amato senza scatenare la sua gelosia. A questo processo di ricostruzione congiunta della loro vita viene dato il nome di storicizzazione. E i due innamorati oltre a vivere il piacere dell'oggi, dell'immediato, si proiettano nel futuro elaborando un progetto comune di vita.II progetto \u00e8 possibile perch\u00e9 il mondo \u00e8 trasfigurato, pronto ad accoglierlo. Non \u00e8 sforzo o pena. \u00c8 danza, creativit\u00e0. Ma essi si accorgono anche di essere diversi, di avere desideri diversi. Alcune di queste differenze sono facilmente superabili grazie alla plasticit\u00e0, all'adattabilit\u00e0 propria dell'amore nascente. Quelle che potrebbero portare a una rottura sono risolte con un patto in cui ciascuno si impegna a considerare ci\u00f2 che \u00e8 essenziale per l'amato un proprio autentico limite.\nIl significato evolutivo dell'innamoramento.\nLe scienze biologiche mostrano con evidenza che ogni specie vivente ha una sua specifica \u201cstagione degli amori\u201d. Dall'organismo vivente unicellulare fino ai pi\u00f9 complessi mammiferi, gli individui biologici attraversano fasi della vita (in alcuni casi un solo breve periodo) durante le quali, come fanno gli organismi elementari, si sdoppiano e generano oppure, come fanno gli organismi complessi, si accoppiano e si riproducono. La riproduzione per accoppiamento pu\u00f2 avvenire in modo diretto, col contatto dei corpi, oppure indiretto, per esempio mediante impollinazione. Per tutte le specie viventi l'unione sessuale ha dunque come finalit\u00e0 essenziale la riproduzione biologica e, nelle specie superiori, la protezione della prole.\nRispetto alle comuni specie biologiche, la specie umana presenta tuttavia alcune rilevanti differenze. La prima \u00e8 che, mentre le specie animali si riproducono e talvolta accudiscono la prole, ma non proteggono il singolo figlio, e anzi il pi\u00f9 delle volte lasciano morire il cucciolo debole, incapace di competere coi fratelli per assicurarsi il cibo, la specie homo ha sviluppato in massimo grado le dinamiche affettive e accuditive di protezione personale. La madre della specie umana protegge ogni singolo figlio anche e soprattutto quando egli \u00e8 debole. Questo presuppone una capacit\u00e0 di riconoscimento individuale che negli animali \u00e8 carente o manca del tutto. La capacit\u00e0 umana di riconoscimento personale ha prodotto due attitudini specie-specifiche: l'empatia e l'amore. Gli studi di Giacomo Rizzolatti sui \u201cneuroni specchio\u201d dimostrano che nella specie homo l'empatia \u00e8 una capacit\u00e0 \u201cspecie-specifica\u201d (cio\u00e8 tipica della nostra specie) pi\u00f9 sviluppata che in qualunque altra specie. Il che implica un'attitudine all'amore maggiore che in qualunque altra specie.\nNel corso della sua evoluzione, la specie umana ha massimizzato i comportamenti empatici e di cura personale. Il rapporto madre-figlio (come studiato nell'infant research da autori quali Ren\u00e9 Spitz, Margaret Mahler, John Bowlby, Donald W. Winnicott, Mary Ainsworth e Daniel Stern) \u00e8 stato il modello di relazione della specie umana, dal quale sono sorti gli attaccamenti propri della famiglia e della coppia. L'innamoramento nella coppia prosegue questa linea di tendenza: quando sono innamorati, gli individui umani si scelgono sulla base di affinit\u00e0 psicologiche avvertite come meritevoli di dedizione e cura, e accudiscono con devozione la persona che ne \u00e8 portatrice. In questo modo, individuazione e amore si intensificano l'uno con l'altro.\nIn sintesi, nella specie umana l'amore ha la funzione di massimizzare attitudini quali la maternit\u00e0, il legame familiare, l'altruismo, il riconoscimento e l'attaccamento personali, il valore unico e irripetibile della persona."}
{"id": "233372", "revid": "1060", "url": "https://it.wikipedia.org/wiki?curid=233372", "title": "Inversore", "text": ""}
{"id": "233373", "revid": "2136", "url": "https://it.wikipedia.org/wiki?curid=233373", "title": "Pederasta", "text": ""}
{"id": "233375", "revid": "287204", "url": "https://it.wikipedia.org/wiki?curid=233375", "title": "Donato Coco", "text": "Biografia.\nI primi anni e gli studi.\nL'interesse di Coco nel campo del disegno industriale nasce nel 1970, quando consegue un primo diploma professionale in lavorazione dei metalli. Dopo un nuovo diploma tre anni dopo, stavolta in architettura di interni, ottiene nel 1977 un \"Dipl\u00f4me national sup\u00e9rieur d'expression plastique\" a Besan\u00e7on. Frequenta poi l'accademia delle belle arti presso la stessa cittadina francese, iniziando al contempo il suo percorso professionale: \"graphic designer\" in campo pubblicitario, assistente del pittore e scultore Georges Oudot, e fotoreporter per il quotidiano regionale \"L'Est r\u00e9publicain\".\nDal 1980 al 1983, dapprima segue un tirocinio in ingegneria e architettura a Miami, negli Stati Uniti, ritornando poi in Francia per assumere la carica di \"design manager\" in C\u00e9b\u00e9 International, azienda di abbigliamento di Morez specializzata negli sport invernali. Al termine di questo triennio, si laurea in \"automotive design\" presso il Royal College of Art di Londra; la sua tesi finale, che verte su un'ipotetica nuova 2CV, assieme alla vittoria di un concorso nazionale di design indetto dalla Citro\u00ebn gli permettono di entrare nella casa automobilistica transalpina, con cui inizia una lunga collaborazione.\nIl periodo alla Citro\u00ebn.\nPer l'azienda francese Coco firma importanti progetti di stile, dapprima occupandosi solo del design di esterni, e successivamente anche di interni e piattaforme. Nel 1998, con la concept car \"C3 Lumi\u00e9re\", anticipa la C3 di serie e la derivata C3 Pluriel che, oltre a ricevere numerosi apprezzamenti per la linea e le soluzioni stilistiche adottate, negli anni 2000 influenzano l'intero \"family feeling\" Citro\u00ebn del decennio. Diventato nel frattempo \"chief designer\" per quanto riguarda le piccole e medie piattaforme, a cavallo del II e III millennio lavora alla Xsara Picasso e alla stirpe delle varie C1, C2, C4 e C6; per il reparto corse della casa si occupa inoltre di prototipi da gara destinati alle competizioni Rally raid e World Rally Car, come la ZX Grand Raid e la Xsara WRC.\nFerrari e Lotus.\nNel 2005, dopo una carriera ventennale in Francia, torna in patria richiamato dalla Ferrari, di cui diventa responsabile dello stile subentrando a Frank Stephenson. Qui, occupandosi per la prima volta di vetture sportive ad alte prestazioni, da una parte rinnova vetture gi\u00e0 in gamma come la F430, mentre dall'altra contribuisce a inaugurare il nuovo corso stilistico della casa di Maranello lavorando sulle nuove 599 GTB Fiorano, California e 458 Italia.\nDal 4 gennaio 2010, a seguito del suo subentro in Ferrari da parte di Flavio Manzoni, assume la carica di direttore del design nel Gruppo Lotus (Lotus Cars e Lotus Engineering)."}
{"id": "233376", "revid": "729019", "url": "https://it.wikipedia.org/wiki?curid=233376", "title": "Zoonosi", "text": "Con il termine zoonosi si intende una qualsiasi malattia infettiva che pu\u00f2 essere trasmessa dagli animali (escluso l'uomo) all'uomo (se la trasmissione avviene dall'uomo ad altre specie animali, si parla di antroponosi) direttamente (contatto con la pelle, peli, uova, sangue o secrezioni) o indirettamente (tramite altri organismi vettori o ingestione di alimenti infetti).\nIl termine zoonosi \u00e8 onnicomprensivo, ma ne esistono altri, usati a volte in sinonimia, aventi significato pi\u00f9 esplicativo: antropozoonosi indica malattie trasmesse all\u2019uomo dagli altri vertebrati mentre zooantroponosi indica malattie trasmesse agli altri vertebrati dall\u2019uomo. Con anfixenosi si indicano, infine, malattie presenti sia nell\u2019uomo sia negli altri vertebrati e reciprocamente trasmissibili.\nLa salute umana \u00e8 correlata strettamente a quella degli animali con cui l'uomo entra in contatto o di cui l'uomo si serve. Le zoonosi pertanto conferiscono carattere di pericolosit\u00e0 a molte attivit\u00e0 che richiedono contatti con gli animali. Rappresentano pertanto una continua fonte di pericolo e sono oggetto di ricerche da parte di ricercatori che sono pervenuti a riconoscerne pi\u00f9 di un centinaio (ad esempio, virosi, rickettsiosi, micosi, malattie protozoarie, elmintiasi, infestazioni trasmesse da artropodi e da insetti).\nLe zoonosi trasmissibili attraverso gli alimenti possono inoltre essere fonte di gravi perdite economiche per l'industria degli alimenti, in quanto quando si manifesta un focolaio di infezione, gli alimenti infetti o sospetti infetti devono essere distrutti. Costituiscono fonte di preoccupazione anche le zoonosi trasmesse da fonti diverse dagli alimenti, in particolare quelle trasmesse dagli animali selvatici e dagli animali da compagnia.\nSviluppo storico delle malattie zoonotiche.\nDurante la preistoria, gli uomini erano generalmente organizzati in piccoli gruppi di cacciatori-raccoglitori, che molto raramente erano costituiti da pi\u00f9 di 150 individui, e che non entravano sovente in contatto con altri gruppi. Per questa ragione le malattie epidemiche o pandemiche che dipendono dal costante afflusso/efflusso di nuovi esseri umani che non abbiano sviluppato una risposta immune, tendevano ad esaurirsi (anche perch\u00e9 scontavano una naturale quarantena) attraverso una popolazione. Per sopravvivere, un patogeno biologico doveva provocare un'infezione cronica, i germi devono rimanere vitali nell'ospite per lunghi periodi di tempo o, comunque, avere un \"reservoir\" non umano (vettore) nel quale vivere e proliferare mentre si attende che un nuovo ospite si presenti. In effetti, per molte delle malattie 'umane', l'essere umano \u00e8 molto spesso una vittima accidentale ed un ospite a vicolo-cieco: questo \u00e8 il caso della rabbia, dell'antrace, della tularemia, e del virus del Nilo occidentale, come di molte altre. Dunque, un fattore che ha influito sullo sviluppo umano \u00e8 stato in relazione a malattie zoonotiche, non epidemiche.\nMolte malattie moderne, anche malattie epidemiche, sono iniziate come zoonosi, ovvero l'agente patogeno ha subito una modificazione (in gergo scientifico \"salto di specie\") che gli ha permesso di poter vivere e moltiplicarsi non solo nell'animale, ma anche nell'organismo umano. \u00c8 difficile avere la certezza su quali malattie sono passate dagli animali all'uomo, ma ci sono prove evidenti che il morbillo, il vaiolo, l'influenza e la difterite sono pervenute all'uomo tramite tale modalit\u00e0. L'HIV, il comune raffreddore e la tubercolosi potrebbero anch'esse provenire dagli animali. Attualmente, le zoonosi sono di interesse pratico perch\u00e9 spesso si tratta di malattie non diagnosticate e per la maggior virulenza che hanno oggi, in via della perdita di immunit\u00e0 delle popolazioni. Il virus del Nilo occidentale apparve negli USA nel 1999 nell'area di New York ed attravers\u00f2 il paese nell'estate del 2002, causando molti problemi. La peste bubbonica \u00e8 una malattia zoonotica, cos\u00ec come la salmonellosi, la febbre bottonosa delle montagne rocciose e la malattia di Lyme.\nIl fattore che pi\u00f9 contribuisce all'aumento delle nuove zoonosi nella popolazione umana \u00e8 l'aumentato contatto tra esseri umani e le forme di vita selvatiche (Daszak \"et al\"., 2001). Questo pu\u00f2 essere causato sia dallo spostamento di attivit\u00e0 umana in zone selvagge sia dal movimento di animali selvatici in aree umane in seguito a disturbi antropologici o ambientali. Un esempio di ci\u00f2 \u00e8 la comparsa del Nipah virus in Malesia nel 1999, quando l'allevamento intensivo di suini fu introdotto nell'habitat naturale di pipistrelli fruttivori, portatori del virus. Cause non ancora chiarite determinarono il passaggio della patologia alla popolazione suina, che svolse un ruolo di ospite amplificatore, consentendo quindi la trasmissione del virus ad alcuni allevatori, provocando la morte di 105 persone (Field \"et al\"., 2001).\nUn evento simile si \u00e8 verificato in tempi pi\u00f9 recenti, quando l'influenza aviaria ed il West Nile virus vennero trasmessi alla popolazione umana, probabilmente a causa delle interazioni tra gli ospiti portatori e gli animali domestici. Tipologie di animali forniti di grande mobilit\u00e0, come pipistrelli e uccelli, possono determinare un rischio molto pi\u00f9 alto di trasmissione di patologie zoonotiche, grazie alla facilit\u00e0 con la quale si possono spostare all'interno di aree abitate dall'uomo. Patologie come la malaria, la schistosomiasi, l'oncocercosi e l'elefantiasi \"non\" sono vere zoonosi, anche se possono essere trasmesse da insetti, o utilizzare ospiti intermedi (vettore). Questo poich\u00e9 necessitano, in almeno uno degli stadi di sviluppo, di un ospite umano.\nSorveglianza delle zoonosi.\nIn Europa tutte le zoonosi sono sottoposte a un sistema di sorveglianza coordinata tra gli Stati membri. Secondo la Direttiva 2003/99/CE del Parlamento europeo e del Consiglio europeo del 17 novembre 2003 le zoonosi sono classificate in due categorie:\nZoonosi da sottoporre a sorveglianza.\nSono tutte quelle riportate nel Regolamento di Polizia Veterinaria, tra cui:\nVettori delle zoonosi.\nNumerose zoonosi sono trasmesse da artropodi vettori che trasportano gli agenti infettivi (o infestivi nel caso delle malattie parassitarie) dagli animali all'uomo. Tra questi:\nAnimali che possono trasmettere zoonosi.\nTra gli animali che possono trasmettere malattie finora conosciute all'uomo ci sono:"}
{"id": "233379", "revid": "181699", "url": "https://it.wikipedia.org/wiki?curid=233379", "title": "Word ladder", "text": "Word Ladder (letteralmente scala delle parole) \u00e8 un gioco di carta e matita inventato da Lewis Carroll, l'autore di \"Alice nel Paese delle Meraviglie\". Si chiama anche metagramma; Carroll lo propose inizialmente (con regole pi\u00f9 restrittive) col nome doublets. Sebbene pochi ricordino l'origine e l'autore del gioco, esso \u00e8 molto diffuso in molti paesi, inclusa l'Italia. In Francia si chiama \"m\u00e9tagramme\" oppure \"d'un mot \u00e0 l'autre\".\nCarroll pubblic\u00f2 l'idea del gioco sul numero di \"Vanity Fair\" del 29 marzo 1879, asserendo di averlo inventato per intrattenere due giovani sorelle, Julia e Ethel Arnold (la prima delle quali sarebbe diventata la madre di Aldous Huxley), trovandosi a corto di indovinelli:\nRegole.\nAl giocatore vengono indicate una \"parola iniziale\" e una \"parola finale\", due parole qualsiasi tratte dal vocabolario. Lo scopo del gioco \u00e8 quello di modificare progressivamente la parola iniziale fino ad arrivare alla parola finale. A ogni passo della trasformazione il giocatore pu\u00f2:\nIl risultato di ogni trasformazione dev'essere una parola di senso compiuto.\nLa versione pi\u00f9 nota \u00e8 una semplificazione del gioco in cui si applicano solo le prime 3 regole di sostituzione (o addirittura solo la 3; in questo caso, parola iniziale e parola finale devono essere composte dallo stesso numero di lettere). Quest'ultima versione (limitata alla regola 3) fu quella che Carroll descrisse inizialmente a \"Vanity Fair\" col nome di \"doublets\".\nEsempio.\nDa \"Alice\" a \"Scala\"\n Alice\n Alce (regola 2)\n Cale (regola 4)\n Scale (regola 1)\n Scala (regola 3)\nL'esempio originale di Carroll per \"Vanity Fair\", che usava solo la regola 3, \u00e8 il seguente (da \"testa\" a \"coda\" in inglese):\n H E A D\n h e a l\n T e a l\n T e l l\n T a l l\n T A I L"}
{"id": "233380", "revid": "14691", "url": "https://it.wikipedia.org/wiki?curid=233380", "title": "Word Ladder", "text": ""}
{"id": "233384", "revid": "695564", "url": "https://it.wikipedia.org/wiki?curid=233384", "title": "Banda musicale dell'Arma dei Carabinieri", "text": "La Banda dell'Arma dei Carabinieri \u00e8 un affermato Corpo Bandistico Militare italiano, che deve la propria fama alle pubbliche esecuzioni in Italia e nel mondo. Dipende gerarchicamente dalla Legione Allievi Carabinieri.\nInterviene ogni anno nell'ambito delle celebrazioni per la \"Virgo Fidelis\" (21 novembre), patrona dei Carabinieri, il 5 giugno, nell'anniversario della fondazione del Corpo, e in varie altre manifestazioni, esibendosi in un repertorio molto vario, che affronta con un vasto organico comprendente, ad esempio, anche il raro clarinetto piccolo in laformula_1.\nAlla banda si accede per concorso pubblico, e un apposito Centro d'addestramento musicale (nato nel 1965) cura la preparazione a tale concorso dei candidati gi\u00e0 appartenenti all'Arma.\nStoria.\nLa nascita del primo nucleo della Banda dell'Arma dei Carabinieri risale alla creazione, nel 1820, viene istituito un gruppo di 8 \"trombetti\" in seno al Corpo dei Carabinieri Reali. Negli anni seguenti furono costituite fanfare presso la XIV legione (Scuola Allievi di Torino) e la VII legione (Napoli). Nell'agosto 1862 la Fanfara della XIV legione fu affidata alla direzione del brigadiere trombettista Francesco Cabella.La Fanfara fu quindi trasferita, nel 1885 da Torino a Roma. All'epoca risultava costituita da 29 elementi.\nNel 1885 il Maestro Luigi Cajoli, autore della prima Marcia d'Ordinanza, fu nominato Capo Fanfara della Legione Allievi Carabinieri. Ulteriormente potenziata, la Fanfara assunse il nome di \"Musica\".Cajoli condusse la banda nella sua prima tourn\u00e9e estera, nel 1916 a Parigi. La \"Musica\" divenne quindi \"Banda della Legione Allievi Carabinieri\" ed infine \"Banda Musicale dell'Arma dei Carabinieri\" nel 1920.\nNel 1925 la Banda, ormai di 70 elementi, fu affidata al Maestro Luigi Cirenei, gi\u00e0 allievo di Pietro Mascagni. Questi ampli\u00f2 l'organico, giungendo agli attuali 102 elementi previsti dalla Grande Banda Vesselliana, e nel 1929 compose \"La Fedelissima\", attuale Marcia d'Ordinanza dei Carabinieri. Durante il secondo conflitto mondiale 42 Carabinieri musicanti furono deportati e l'archivio fu devastato dalle truppe tedesche: Cirenei profuse tutto il suo impegno nella ricostruzione della Banda Musicale.\nA Cirenei succedette, nel 1947, il Maestro Domenico Fantini che prosegu\u00ec l'opera di ricostruzione, arricchendo notevolmente il repertorio della Banda, che fu condotta in 25 tourn\u00e9e europee, una in Giappone, una in Brasile e che si esib\u00ec in 42 concerti negli Stati Uniti.\nNel 1972 il Maestro Vincenzo Borgia, che dal 1968 era Maestro della Banda dell'Aeronautica Militare, assunse la direzione della Banda. Borgia condusse la Banda in numerose tourn\u00e9e in tutto il mondo, tra cui si ricordano in concerti in Canada nel 1972 e nel 1974, la partecipazione al \"Military Tattoo\" di Edimburgo del 1976, la tourn\u00e9e in Israele e la partecipazione al Columbus Day di New York nel 2000.\nDal 2000 la Banda \u00e8 diretta dal Maestro Massimo Martinelli, gi\u00e0 Archivista nella Banda Musicale della Guardia di Finanza, Vice Maestro e quindi Maestro della Banda Centrale della Marina Militare.\nDiscografia.\nLa discografia della Banda dell'Arma dei Carabinieri \u00e8 molto vasta e pubblicata da numerosi enti, case discografiche ed istituzioni perch\u00e9 non \u00e8 mai esistito un contratto di esclusiva con un solo editore.\nIl motivo di questa scelta \u00e8 da far risalire alla volont\u00e0 dell'Arma di contribuire ad iniziative di carattere divulgativo e senza alcun fine di lucro. In tal senso vanno interpretati i numerosi progetti discografici patrocinati da strutture esterne all'Arma dei Carabinieri, anche private.\nCi\u00f2 \u00e8 ulteriormente testimoniato dalla possibilit\u00e0 di scaricare gratuitamente dal sito ufficiale dell'Arma dei Carabinieri numerosi CD, registrati dalla Banda ed ormai fuori commercio .\nLe interpretazioni vanno dalle marce militari alla interpretazione di standard di diverso genere: dalla musica leggera alla lirica alla napoletana.\nLa fanfara.\nL'Arma ha istituito anche la fanfara nel 1862. Oggi sette reparti hanno una propria fanfara, costituita da 32 trombettieri: Scuola Marescialli e Brigadieri di Firenze, Scuole Allievi di Roma e Torino, Reggimento a Cavallo e i Battaglioni mobili di Milano, Napoli e Palermo."}
{"id": "233393", "revid": "122957687", "url": "https://it.wikipedia.org/wiki?curid=233393", "title": "Gaio Sempronio Gracco", "text": "Fratello del tribuno della plebe Tiberio, nel 123 a.C., dieci anni dopo la morte del fratello maggiore, volle riprendere la sua opera di riforma sociale.\nBiografia.\nPoich\u00e9 Gaio appariva intenzionato a continuare l'opera del fratello defunto Tiberio, gli ottimati lo nominarono questore, inviandolo in Sardegna ad amministrare le finanze, in modo che la sua distanza da Roma, unita al fatto di ricoprire gi\u00e0 un incarico politico, gli impedissero di candidarsi a tribuno della plebe. Gaio rimase nella provincia sarda per due anni, dopo di che torn\u00f2 a Roma e si candid\u00f2. Accusato di comportamento illegale, cos\u00ec si difese:\nNel 123 venne eletto tribuno della plebe, carica nella quale venne confermato l'anno seguente.\nGaio cerc\u00f2 di opporsi al potere esercitato dal senato romano e dall'aristocrazia, attuando una serie di riforme favorevoli ai \"populares\", ovvero al proletariato, che si era riversato nell'Urbe dopo l'espansione territoriale delle guerre puniche, composto in parte dagli abitanti delle nuove provincie conquistate, in parte dai piccoli agricoltori italici che non potevano competere con i bassi prezzi delle derrate provenienti dalle provincie (Sicilia, Sardegna, Nord Africa).\nDurante il secondo tribunato prosegu\u00ec la politica agraria del fratello, permettendo la vendita di grano a prezzo ridotto.\nPromosse inoltre la deduzione di varie colonie:\nLa rilevanza storica di Gaio \u00e8 legata tuttavia essenzialmente alle sue \"leges Semproniae\".\nLe \u00abLeges Semproniae\u00bb.\nDurante la sua carica Gracco fece approvare tramite plebisciti diverse leggi tra le quali:\nIn seguito all'introduzione dei comizi tributi ed all'assegnazione delle province, Gracco propose nel maggio del 122 a.C. la concessione della cittadinanza romana ai latini e di quella latina agli italici.\nLa morte.\nL'opposizione al suo disegno di legge trov\u00f2 concordi il Senato (che trovava cos\u00ec il modo di liberarsi di un pericoloso rivale), la maggior parte dei cavalieri e pressoch\u00e9 tutta la plebe, gelosa dei propri privilegi.\nGaio perse molta della sua popolarit\u00e0 e non fu rieletto al tribunato e dovette difendersi da accuse pretestuose come quella di aver dedotto nuovamente Cartagine, atto che gli indovini avevano dichiarato come infausto. Gaio, il giorno della votazione relativa all'abrogazione proposta dal senato della legge riguardante la fondazione, si present\u00f2 all'assemblea per difenderla. I nobili, capeggiati da Publio Cornelio Scipione Nasica Serapione gli gettarono contro il collega Marco Livio Druso e il triumviro Gaio Papirio Carbone. Scoppiarono una serie di disordini che il nuovo console Opimio, eletto dal partito oligarchico, ebbe mano libera di reprimere. Negli scontri Scipione Nasica si vant\u00f2 di aver ucciso Tiberio Gracco, ma si rese cos\u00ec odioso al popolo romano che lo costrinse a lasciare Roma .\nGaio e i suoi sostenitori si rifugiarono sull'Aventino per resistere armati, ma quando Opimio promise l'impunit\u00e0 a chi si fosse arreso e consegnato, l'ex tribuno, rimasto quasi solo, si fece uccidere dal suo schiavo Filocrate nel lucus Furrinae sul Gianicolo. Una feroce repressione port\u00f2 alla morte nelle carceri di quasi 3000 dei suoi partigiani. La memoria dei Gracchi fu maledetta e alla madre fu proibito d'indossare le vesti a lutto per il figlio defunto.\nAltro.\nAulo Gellio racconta che Gaio, durante le proprie orazioni pubbliche, si faceva coadiuvare da un suonatore di flauto, al cui suono accordare la propria voce a seconda del tono che doveva assumere l'orazione."}
{"id": "233394", "revid": "3732", "url": "https://it.wikipedia.org/wiki?curid=233394", "title": "Tipometro", "text": "Il tipometro \u00e8 uno strumento utilizzato per la misurazione del corpo e della giustezza dei caratteri in tipografia. La giustezza, vale a dire la lunghezza delle linee di caratteri, si misura sulla riga graduata del corpo 12, mentre l'altezza della composizione si misura sulle righe graduate appositamente per ciascun corpo, generalmente dal corpo 6 al 12; per i corpi pi\u00f9 grandi se ne calcolano i multipli.\nDescrizione.\nIl tipometro assomiglia a un righello trasparente, ma \u00e8 molto pi\u00f9 largo; sui bordi e al suo interno si trovano varie scale graduate, che corrispondono alle comuni unit\u00e0 di lunghezza (millimetri, pollici) e a quelle specifiche dei caratteri tipografici (punti pica, cicero, ecc.). Sono inoltre presenti le combinazioni di uso pi\u00f9 comune nella stampa, che consentono di valutare rapidamente la dimensione del testo che si vuole misurare, la correttezza del corpo, della giustezza e dell'interlinea, ecc. \nL'idea del tipometro sembra provenire da Martin-Dominique Fertel, che nel suo \"\u00abLa Science pratique de l'imprimerie, contenant des instructions tr\u00e8s faciles pour se perfectionner dans cet art\u00bb\" del 1723 ne enuncia i concetti di base. Ma fu Pierre Simon Fournier le Jeune che nel 1737 costru\u00ec il primo prototipo dello strumento."}
{"id": "233396", "revid": "228587", "url": "https://it.wikipedia.org/wiki?curid=233396", "title": "Concerto (disambigua)", "text": ""}
{"id": "233398", "revid": "125370880", "url": "https://it.wikipedia.org/wiki?curid=233398", "title": "Siamese Dream", "text": "Siamese Dream \u00e8 il secondo album in studio degli Smashing Pumpkins, pubblicato il 27 luglio 1993, che ha decretato il primo grande successo del gruppo nella scena rock mondiale. L'album fuse insieme influenze da generi musicali molto variegati: il rock psichedelico, il dream pop, il grunge, l'heavy metal e il rock progressivo.\nNonostante delle sessioni di registrazione irte di difficolt\u00e0 e di tensioni, \"Siamese Dream\" ha debuttato al numero dieci della classifica di Billboard, ha venduto oltre quattro milioni di copie negli Stati Uniti e oltre sei milioni in tutto il mondo, consacrando gli Smashing Pumpkins come uno dei gruppi principali del rock alternativo. Dall'album vennero estratti quattro singoli: \"Cherub Rock\", \"Today\", \"Disarm\" e \"Rocket\". Oltre ad aver ricevuto critiche per lo pi\u00f9 positive al momento della sua uscita, l'album \u00e8 ampiamente considerato uno dei migliori degli anni novanta. La rivista Rolling Stone lo ha inserito al 360\u00ba posto della sua lista dei 500 migliori album.\nContesto.\nGli Smashing Pumpkins si formarono a Chicago nel 1988. Il loro album di esordio, \"Gish\", era stato pubblicato con la Caroline Records nel 1991 ottenendo un risultato inaspettato per successo e consensi. Dopo l'uscita di \"Nevermind\" pi\u00f9 tardi in quello stesso anno, gli Smashing Pumpkins vennero indicati come \"i nuovi Nirvana\". La band fu scritturata dalla Caroline Records, collegata alla Virgin Records, e cominci\u00f2 a registrare il secondo album. Il frontman Billy Corgan sentiva pesantemente \"una grande pressione per fare in modo che il prossimo album infuochi il mondo intero\". L'immensa \"ansia da prestazione\" era intensificata da una situazione gi\u00e0 problematica di suo: il batterista Jimmy Chamberlin aveva una dipendenza sempre pi\u00f9 grave dall'eroina, il chitarrista James Iha e la bassista D'arcy Wretzky avevano da poco concluso la loro relazione e Corgan, oltre a continue battaglie contro l'eccessivo aumento di peso e la depressione suicida, soffriva il suo periodo di blocco dello scrittore peggiore di sempre.\nIl disco.\nL'album si apre con la batteria di Jimmy Chamberlin ed un incendiario riff di chitarra nel primo singolo \"Cherub Rock\".\nLa seconda traccia (\"Quiet\") \u00e8 un hard-rock moderno ma non volgare, che mette ancora in risalto le doti tecniche e compositive del gruppo.\n\"Today\" \u00e8 la terza traccia e verr\u00e0 scelta come secondo singolo. Il testo \u00e8 tutt'altro che allegro e mette in piazza la depressione che Corgan aveva provato nei mesi che precedettero l'uscita dell'album.\nLa maggior parte dei testi trattano della sua ragazza e futura moglie Chris Fabian, con la quale aveva rotto al momento di scrivere i brani. Alcuni brani trattano di altri argomenti. In \"Cherub Rock\", la traccia di apertura, Corgan attacca l'industria discografica statunitense, mentre in \"Today\" parla di un giorno in cui aveva avuto pensieri depressivi e suicidi. \"Spaceboy\" \u00e8 dedicata da Billy Corgan al suo fratellastro Jesse Anderson, affetto da autismo.\n\"Siamese Dream\" ha raggiunto il 10\u00ba posto nella classifica Billboard 200 negli Stati Uniti, il 4\u00ba posto nella UK Albums Chart nel Regno Unito nel 1993 e il 7\u00ba posto nella classifica ARIA Charts in Australia nel 1994. L'album ha ricevuto la nomination come migliore album di rock alternativo ed il gruppo come migliore performance vocale hard rock, al Grammy Awards del 1994.\nFormazione.\nHanno partecipato alle registrazioni, secondo le note dell'album:\nTracce.\nTesti e musiche di Billy Corgan, eccetto dove indicato."}
{"id": "233401", "revid": "1573940", "url": "https://it.wikipedia.org/wiki?curid=233401", "title": "Ventimila leghe sotto i mari (romanzo)", "text": ""}
{"id": "233404", "revid": "228587", "url": "https://it.wikipedia.org/wiki?curid=233404", "title": "Metodo (programmazione)", "text": "Un metodo (o anche funzione membro), in informatica, \u00e8 un termine che viene usato principalmente nel contesto della programmazione orientata agli oggetti per indicare un sottoprogramma associato in modo esclusivo ad una classe e che rappresenta (in genere) un'operazione eseguibile sugli oggetti e istanze di quella classe.\nCaratteristiche.\nCome in una procedura di un linguaggio di programmazione procedurale, un metodo solitamente consiste di:\nUna delle operazioni che possono essere eseguite da un metodo \u00e8 la lettura/scrittura di dati \"privati\" memorizzati in un oggetto o in una classe: in questo modo il programmatore pu\u00f2 gestire in modo flessibile l'accesso ai dati, prevedendo, ove necessario, opportuni meccanismi di protezione e validazione.\nLe differenze fra il concetto generale di sottoprogramma e quello di metodo derivano dal fatto che il metodo viene interpretato come un'operazione eseguita da un oggetto. Per riferirsi all'invocazione di un metodo si usano talvolta locuzioni che rendono pi\u00f9 esplicito questo legame; si parla per esempio di \"dare un comando a un oggetto\" o anche \"spedire un messaggio a un oggetto\".\nMolti linguaggi supportano inoltre le tecniche di overloading e/o overriding dei metodi.\nEsempio.\nUn esempio generico in Java \u00e8 il seguente:\n //firma o dichiarazione del metodo\n public tipo_ritorno &lt;nome_Metodo&gt; (tipo_parametro1 param1, ... , tipo_parametroN paramN){\n //segue corpo del metodo\n \"blocco_istruzioni\";\n if (condizione logica){\n \"blocco_istruzioni\";\n } \n else if {\n \"blocco_istruzioni\";\n else {\n \"blocco_istruzioni\";\n \"blocco_istruzioni\";\n for (int i=0; i&lt;10; i++){\n \"blocco_istruzioni\";\n \"blocco_istruzioni\";\n return &lt;oggetto_tipo_metodo&gt;;\nSintassi.\nDa un punto di vista sintattico, un formalismo molto diffuso per esprimere questa relazione fra oggetto e metodo \u00e8 chiamato dot notation, dal nome inglese \"dot\" del punto. Per esempio,\nrappresenta l'invocazione del metodo codice_2 sull'oggetto codice_3.\nIl riferimento a un oggetto nell'invocazione di un metodo serve anche a indicare il contesto operativo dell'attivazione del metodo; questo infatti ha la possibilit\u00e0 di accedere a tutti i dati interni dell'oggetto su cui \u00e8 stato invocato. All'atto della chiamata o invocazione vanno passati, se richiesti dal metodo, i valori dei parametri da passare (\"parametri attuali\").\nTipologie.\nMetodi statici.\nLa categoria di metodi pi\u00f9 comune \u00e8 quella dei metodi che, come si \u00e8 detto sopra, vengono invocati con riferimento a un oggetto; questi possono essere detti anche metodi di istanza. I metodi di classe - detti anche metodi statici - rappresentano invece operazioni che non sono da riferirsi ai singoli oggetti, ma alla classe nel suo insieme. Per richiamare o invocare un metodo statico basta scrivere il nome del metodo seguito dalla specifica dei \"parametri attuali\".\nEsempio.\nEsempio generico in Java:\n public static tipo_ritorno &lt;nome_Metodo&gt; (tipo_parametro1 param1, ... , tipo_parametroN paramN){\n \"blocco_istruzioni\";\n return &lt;oggetto_tipo_metodo&gt;;\nCostruttori.\nUna particolare categoria di metodi \u00e8 costituita dai costruttori, che vengono invocati implicitamente ogni volta che un oggetto viene creato, e che hanno lo scopo generale di inizializzarne i dati interni. In molti linguaggi, tra cui ad esempio Java, C++, C# e PHP (fino alla versione 4), i costruttori sono facilmente distinguibili perch\u00e9 il loro nome deve coincidere con quello della classe di appartenenza.\nEsempio.\nEsempio generico in Java:\npublic &lt;nome_classe&gt; (tipo_parametro1 param1, ..., tipo_parametroN paramN)\n attributo1 = param1;\n attributoN = paramN;\nMetodi astratti.\nIn programmazione a oggetti, le classi astratte sono classi che rappresentano concetti troppo generali (e quindi astratti) per poter avere istanze dirette. In una classe di questo genere pu\u00f2 accadere che, analogamente, un metodo rappresenti un'operazione troppo astratta per poter avere un'implementazione. Un metodo astratto \u00e8 un metodo privo di implementazione (definito in una classe astratta) che rappresenta un'operazione generale.\nUn esempio potrebbe essere un ipotetico metodo codice_4 nella classe codice_5. Sebbene si possa dire che di ogni poligono si pu\u00f2 calcolare l'area, potrebbe non essere semplice scrivere le istruzioni che svolgono effettivamente tale calcolo in termini cos\u00ec generali. Tale calcolo si pu\u00f2 invece agevolmente introdurre nelle implementazioni di specifiche sottoclassi di codice_5, come codice_7. Dichiarando il metodo codice_8 nella classe codice_5 come metodo astratto, si indica che tutti i poligoni (tutte le sottoclassi di codice_5) devono avere quell'operazione, e allo stesso tempo \"non\" la si fornisce (implementata) nel corpo della classe. La conseguenza \u00e8 che ogni sottoclasse dovr\u00e0 necessariamente fornire una propria implementazione del metodo attraverso overriding.\nMetodi di accesso.\nUn \"metodo di accesso\" (\"accessor method\" in inglese) \u00e8 un tipo di metodo, di solito molto semplice e composto da poche righe di codice, che consente l'accesso (in lettura o scrittura) a un attributo dell'oggetto. L'uso di metodi di accesso \u00e8 preferibile rispetto all'accesso diretto ai dati di stato in quanto compatibile con il principio dell'information hiding. La pratica di scrivere metodi di lettura e di scrittura degli attributi \u00e8 talmente diffusa che in letteratura esistono nomi specifici per questo genere di metodi: setter (per un metodo che scrive un attributo) e getter (per un metodo che serve a leggere il valore di un attributo). Molti IDE (per esempio Netbeans e Eclipse) forniscono strumenti di refactoring che consentono la generazione automatica dei \"getter\" e dei \"setter\" degli attributi degli oggetti.\nMetodi di estensione.\nUn \"metodo di estensione\" (\"extension method\" in inglese) \u00e8 un tipo di metodo che, una volta dichiarato, viene aggiunto automaticamente ad una classe o ad un tipo dopo la sua compilazione. Non c'\u00e8 differenza sintattica tra la chiamata ad un metodo di estensione e la chiamata ad un metodo dichiarato nella definizione del tipo. I metodi di estensione esistono in molti linguaggi di programmazione; in C#, ad esempio, vengono implementati come metodi statici all'interno di classi statiche, e il primo argomento della loro firma ha per tipo la classe estesa ed \u00e8 preceduto dalla parola chiave \"codice_11\". Il vantaggio dei metodi di estensione \u00e8 la possibilit\u00e0 di evitare la creazione di vari helper, solitamente sotto forma di classi statiche con metodi statici, che rappresenterebbero un'alternativa peggiore dal punto di vista della leggibilit\u00e0 del codice. Inoltre, i metodi di estensione vengono automaticamente integrati nell'Intellisense dell'ambiente di sviluppo Visual Studio, migliorando cos\u00ec anche la manutenzione del codice stesso. Il motivo principale per cui i metodi di estensione furono introdotti \u00e8 rappresentato da LINQ, componente del .NET Framework di Microsoft dal 2007.\nEsempio in C# di una classe con due metodi d'estensione della classe String: il primo ne capovolge il contenuto, e il secondo ne trasforma in maiuscola la prima lettera:\npublic static class StringExtensions\n public static string Reverse(this string input)\n if (string.IsNullOrEmpty(input))\n return string.Empty;\n char[] chars = input.ToCharArray();\n Array.Reverse(chars);\n return new String(chars);\n \n public static string FirstCharToUpper(this string input)\n if (string.IsNullOrEmpty(input))\n return string.Empty;\n return char.ToUpper(input[0]) + input.Substring(1);"}
{"id": "233405", "revid": "287204", "url": "https://it.wikipedia.org/wiki?curid=233405", "title": "Ruben Maldonado", "text": ""}
{"id": "233406", "revid": "1632387", "url": "https://it.wikipedia.org/wiki?curid=233406", "title": "Rocka Rolla", "text": "Rocka Rolla, uscito nel 1974, \u00e8 il disco d'esordio dei Judas Priest. Questo lavoro presenta dei Judas Priest diversi da quelli successivi, per via di marcati elementi hard rock e progressive rock in voga degli anni settanta. L'album non \u00e8 considerato un capolavoro, ma il gruppo seppe rifarsi successivamente, pubblicando \"Sad Wings of Destiny\", tuttora definito un manifesto dell'heavy metal.\nNella versione rimasterizzata del disco \u00e8 contenuta la canzone di Joan Baez: \"Diamonds and Rust\" (appunto reinterpretata dalla band inglese), brano che i Judas Priest suonano spesso dal vivo. Questa versione \u00e8 inedita e leggermente diversa da quella presente sul terzo album \"Sin After Sin\" e proviene dalle sessioni di registrazione del 1975 per il secondo album \"Sad Wings of Destiny\"."}
{"id": "233408", "revid": "287204", "url": "https://it.wikipedia.org/wiki?curid=233408", "title": "Maurice Greene", "text": ""}
{"id": "233411", "revid": "1632387", "url": "https://it.wikipedia.org/wiki?curid=233411", "title": "Sad Wings of Destiny", "text": "Sad Wings of Destiny \u00e8 il secondo disco dei Judas Priest uscito il 23 marzo 1976 per l'Etichetta discografica Gull Records.\nIl disco.\nLa band compie un grande passo avanti rispetto al precedente \"Rocka Rolla\", abbandonando almeno in parte il progressive tipico degli anni settanta, e abbracciando sonorit\u00e0 pi\u00f9 veloci, che pongono le basi dell'heavy metal. Canzoni celebri come \"Victim Of Changes\", \"The Ripper\" e \"Tyrant\" sono capisaldi del gruppo, e sono state puntualmente proposte in sede live (le prime due vengono suonate spesso ancora oggi).\nCuriosit\u00e0.\nL'ordine iniziale delle tracce era un altro: la prima era \"Prelude\" e, cos\u00ec a seguire...\nSuccesse che, sul Lato A della prima stampa dell'LP, fu impressa come traccia numero 1 \"Victim of Changes\" (seguita da \"The Ripper\", \"Dreamer Deceiver\" e \"Deceiver\") e, quindi negli U.S.A. questo errore fu seguito e, la prima traccia sulla copertina, divenne proprio questa. Tutto questo port\u00f2, per\u00f2, alla estromissione di \"Prelude\" dato che, a met\u00e0 album, perdeva di significato. Nelle successive pubblicazioni l'ordine divent\u00f2 quello sottostante."}
{"id": "233413", "revid": "1971044", "url": "https://it.wikipedia.org/wiki?curid=233413", "title": "Martin Birch", "text": "Biografia.\nProdusse dischi per gruppi quali Deep Purple, Rainbow, Black Sabbath, Iron Maiden, Whitesnake, Blue \u00d6yster Cult e Fleetwood Mac. Si ritir\u00f2 nel 1992 dopo avere prodotto \"Fear of the Dark\" degli Iron Maiden. Era considerato uno dei migliori produttori di musica hard rock di sempre.\nLa canzone \"Hard Lovin' Man\", presente in \"Deep Purple in Rock\" dei Deep Purple, \u00e8 a lui dedicata. Birch apparve inoltre nel videoclip di \"Holy Smoke\" degli Iron Maiden.\nIl 9 agosto 2020, David Coverdale dei Whitesnake ha reso pubblica la notizia della sua morte, avvenuta il giorno stesso."}
{"id": "233416", "revid": "116728745", "url": "https://it.wikipedia.org/wiki?curid=233416", "title": "Sorbite", "text": "La sorbite o martensite rinvenuta \u00e8 una struttura globulare omogenea e molto fine, viene spesso definita come aggregato non lamellare di ferrite alfa e cementite non aciculare. Si ottiene dopo un trattamento termico di bonifica sull'austenite, quindi dopo una tempra ed un conseguente rinvenimento della martensite ottenuta.\nL'elevata temperatura di rinvenimento, compresa tra i ed i , ed il prolungato mantenimento, favoriscono l'affinazione e la globulizzazione dei carburi nella matrice. Gli acciai con struttura sorbitica sono adatti per le costruzioni meccaniche, in quanto presentano buona durezza e elevato carico unitario di rottura (Rm).\nComplementi di sorbite.\nNegli acciai moderatamente ricotti si possono vedere macchie grigie che sono considerate fasi distinte e chiamate troostite e sorbite. Esse sono fasi di passaggio tra martensite e perlite e non differiscono da quest'ultima se non per il fine grado di divisione tra i grani."}
{"id": "233417", "revid": "1437722", "url": "https://it.wikipedia.org/wiki?curid=233417", "title": "Lambrusco coltelli rose &amp; pop corn", "text": "Lambrusco coltelli rose &amp; pop corn \u00e8 il secondo album del cantante emiliano Luciano Ligabue, pubblicato dalla Warner Music Italy su LP (catalogo 903\u00a01\u00a075269\u00a01), musicassetta (903\u00a01\u00a075269\u00a04) e CD (903\u00a01\u00a075269\u00a02) nel 1991.\nDescrizione.\nDurante il 1991 raggiunge la 7\u00aa posizione nella classifica italiana, alla fine risulter\u00e0 il 20\u00ba album pi\u00f9 venduto di quell'anno.\nNel 2008 \u00e8 stata pubblicata una edizione deluxe del CD rimasterizzato (Warner Music Italy catalogo 518\u00a06\u00a051648\u00a05). Il 20 settembre 2011 questa versione \u00e8 stata ristampata anche su LP con tiratura limitata a 500 copie.\nL'unica canzone non inedita dell'album \u00e8 \"Anime in plexiglass\", gi\u00e0 incisa nel primo 45 giri di Ligabue Anime in plexiglass/Bar Mario, un promo a tiratura limitata del 1988 e presente qui in un'altra versione.\nI video musicali.\nDi questi 5 videoclip, originariamente disponibili solo in videocassetta sull'home video \"Videovissuti e videopresenti\" del 1993, i primi quattro sono stati sono stati inclusi nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nTracce.\nTesti e musiche di Luciano Ligabue."}
{"id": "233418", "revid": "1565034", "url": "https://it.wikipedia.org/wiki?curid=233418", "title": "Istituto di vita consacrata", "text": "Un istituto di vita consacrata \u00e8, secondo la chiesa cattolica, una societ\u00e0 (eretta dall'autorit\u00e0 ecclesiastica) di persone del medesimo sesso o miste che professano i voti religiosi pubblici di povert\u00e0, castit\u00e0 e obbedienza. Gli istituti di vita consacrata si distinguono in religiosi e secolari. Se l'istituto di vita consacrata \u00e8 maschile pu\u00f2 essere sacerdotale o laicale.\nIn sintesi, gli istituti di vita consacrata si suddividono in:\nIstituti religiosi, i cui membri conducono una vita in comune, si suddividono in:\nIstituti secolari, i cui membri vivono nel \"secolo\", cio\u00e8 nel mondo, si suddividono in:\nDistinzioni.\nGli istituti di vita consacrata si differenziano dalle societ\u00e0 di vita apostolica perch\u00e9 gli appartenenti alle societ\u00e0 di vita apostolica non fanno professione pubblica dei voti religiosi. Gli istituti di vita consacrata si distinguono in istituti religiosi, i cui membri praticano vita comune, e istituti secolari, i cui sodali vivono \"nel mondo\" (o \"nel secolo\", cio\u00e8 nelle proprie case).\nLa Chiesa cattolica dialoga con gli istituti di vita consacrata (e con le societ\u00e0 di vita apostolica) attraverso la Congregazione per gli istituti di vita consacrata e le societ\u00e0 di vita apostolica: alcuni particolari istituti dipendono, invece, dalle congregazioni per l'evangelizzazione dei popoli (quelli dediti all'apostolato missionario) e per le Chiese orientali (quelli di rito orientale). Gli istituti sono retti da un moderatore supremo con poteri simili a quelli di un vescovo, che ha giurisdizione su tutta la congregazione e ne risponde dinanzi alla Santa Sede.\nNascita e sviluppo.\nFin dal IV secolo, sono nate comunit\u00e0 che hanno raccolto uomini e donne desiderosi di vivere pi\u00f9 intensamente i valori evangelici, in particolare la povert\u00e0, la castit\u00e0 e l'obbedienza.\nAlcune forme di vita religiosa hanno origine gi\u00e0 prima del IV secolo. Infatti, non \u00e8 da escludere che nel I e nel II secolo le \u00abvedove\u00bb cristiane si riunissero per svolgere al meglio le funzioni di carit\u00e0 loro assegnate dai sacerdoti. Nelle prime comunit\u00e0 cristiane, infatti, le vedove erano da un lato oggetto dell'attenzione caritativa, dall'altro, invece, erano soggetti attivi nella distribuzione dei beni di prima necessit\u00e0 ai poveri o nell'assistenza ai malati. Tra gli uomini, invece, nei primi due secoli si svilupp\u00f2 soprattutto una forma di monachesimo o eremitismo. Questi uomini, infatti, vivendo il profondo distacco tra i principi evangelici e la societ\u00e0, tendevano a ritirarsi in grotte o nel deserto per meglio vivere la propria esperienza di fede. Queste esperienze religiosi ebbero, per\u00f2, le prime regole solo nel IV secolo, soprattutto in Egitto, Palestina e Grecia.\nDal IV secolo in poi sono nati, via via, i vari ordini religiosi: dagli ordini monastici, ai canonici regolari, agli ordini mendicanti e fino ai chierici regolari. In tempi pi\u00f9 recenti, dal XVII secolo, i nuovi istituti di vita consacrata hanno preso il nome di congregazioni religiose, non avendo pi\u00f9 previsto la forma solenne della professione dei voti. Il Concilio Vaticano II ha voluto un rinnovamento della vita religiosa; ha infatti pubblicato il decreto Perfectae Caritatis il quale invita ogni istituto a ripensare al proprio carisma ed alle proprie caratteristiche. Gli appartenenti ad un Istituto di vita consacrata portano talvolta un abito religioso proprio dell'Istituto.\nOrganismi.\nItalia.\nDal 2016 \u00e8 stato istituito in Italia un tavolo di confronto bilaterale permanente fra l\u2019Ufficio nazionale CEI per la pastorale delle vocazioni (UNPV) ed il Servizio nazionale per la pastorale giovanile (SNPG). I responsabili al 2016 erano rispettivamente Dal Molin (Unpv) e Michele Falabretti (Snpg).\nIl 23 maggio 2016 si \u00e8 svolta prima riunione presso la Conferenza Episcopale Italiana, che ha programmato almeno un incontro ogni anno ed un possibile allargamento alla partecipazione di altri istituti, quali l\u2019\"Ordo virgunum\" ed i monasteri di clausura.\nL'organismo consultivo si occupa di pastorale giovanile e di pastorale vocazionale. Vocazioni e giovani sono materie nelle quali gli istituti religiosi operano congiuntamente per tradizione."}
{"id": "233419", "revid": "123643741", "url": "https://it.wikipedia.org/wiki?curid=233419", "title": "Oppido Lucano", "text": "Oppido Lucano (IPA: , \"\u00d2ppet\u0259\" in dialetto oppidano) \u00e8 un comune italiano di abitanti della provincia di Potenza, in Basilicata. \nIl centro \u00e8 noto anche per aver dato i natali a Giovanni da Oppido (detto anche Obadiah il Proselito), viaggiatore e musicista dell'et\u00e0 normanna, che fu il primo a trascrivere i canti della tradizione ebraica nella notazione musicale gregoriana.\nGeografia fisica.\nTerritorio.\nIl territorio comunale di Oppido si estende su una superficie di 54\u00a0km\u00b2 e relativamente piccola rispetto ai comuni limitrofi. Esso, per lo pi\u00f9 collinare, comprende il monte Montrone (686 m s.l.m.), sulle cui pendici sorge il nucleo abitativo, e una serie di piane piuttosto estese, poste su vari livelli lungo il corso del fiume Bradano. \u00c8 attraversato, oltre che dal Bradano, dai suoi affluenti Alvo e Gammarara.\nLa presenza di boschi \u00e8 segnata solamente in poche aree, in particolare sul monte Belvedere (678 m s.l.m.) e ai piedi del monte Montrone. In altre zone, specie quelle pi\u00f9 pianeggianti e utili all'agricoltura, il relativo disboscamento avvenne gi\u00e0 in epoca romana.\nIl paese si adagia sullo sprone del monte Montrone, quasi a ridosso dell'antico centro lucano del VII-VI sec. a. C, come una specie di prototipo della condizione degli abitati lucani con le sue possibilit\u00e0 e i suoi limiti: vicoli, scalette. case diroccate e palazzi gentilizi si susseguono. Tutto questo ha una propria identit\u00e0 trascurata dalla quale \u00e8 possibile mettere in luce un patrimonio culturale che non deve essere sottovalutato Gran parte dell'insediamento abitativo di Oppido sorge lungo le pendici meridionali del Monte Montrone (762 metri s.l.m.), mentre la zona di recente espansione \u00e8 stata edificata su uno stretto crinale che trova la sua massima culminazione topografica in corrispondenza del Petrito (743 metri s.l.m.).(F.S.LIOI)\nL'agro di Oppido \u00e8 compreso nella fascia del territorio denominata Fossa Bradanica, delimitata a levante dai contrafforti della Murgia, a occidente dalle quasi impervie e pi\u00f9 alte Serre di vaglio, con il Moltone come avamposto. \u00c8 racchiuso tra il fiume Bradano ed un suo affluente, il torrente Alvo, che scorre tra il monte Belvedere ed il Moltone. \u00c8 circondato dall'altopiano di Genzano a Nord-est, dall'alta Acerenza a nord, dalla quale \u00e8 separato dal fiume Bradano, da Pietragalla a Nord.ovest, da Cancellara a Ovest, da Tolve a Sud e da Irsina a Est. L'agro di Oppido pu\u00f2 essere diviso in due zone nettamente distinte fra di loro. La parte alta, che circonda l'abitato, \u00e8 formata dalle emergenze del Cugno del Petrito (744 m s.l.m.), del Montrone (762 m s.l.m.) e dal Monte di Belvedere (667m s.l.m.) (Il Montrone ed il Belvedere rappresentano due momenti importanti nella storia del paese. Il Montrone custodisce la necropoli lucana del VI sec. a. C., che l'archeologa Caronna Lissi ha portato alla luce, il Belvedere, da sempre, \u00e8 sede del santuario della Madonna del Belvedere). La parte bassa, se si escludono le emergenze di Serra Martino (343 m s.l.m.), di Serra Canaparo (339 m s.l.m.) \u00e8 formata da piccole pianure come i piani di Gorgo, i piani Caronna, i piani della Campana e la lunga striscia pianeggiante formata dalle ische della riva destra del Bradano. Il territorio \u00e8 caratterizzato da accese coloristiche variazioni stagionali, che vanno dal verde cupo primaverile al colore del grano maturo di luglio, al nero dell'humus del terreno appena arato in autunno.\nOppido dista circa 36\u00a0km da Potenza, 184\u00a0km da Napoli, 104\u00a0km da Bari ed \u00e8 agevolmente raggiungibile dall'aeroporto internazionale di Bari.\nClima.\nLa stazione meteorologica pi\u00f9 vicina \u00e8 quella di Potenza. Similmente al capoluogo lucano, Oppido gode di un clima mediterraneo montano: freddo e nevoso d'inverno, tiepido e secco d'estate. Il mese pi\u00f9 freddo risulta essere quello di gennaio, con temperatura media di +0,3\u00a0\u00b0C, mentre i mesi pi\u00f9 caldi sono ovviamente luglio ed agosto, con temperatura media di +25\u00a0\u00b0C.\nStoria.\nEt\u00e0 antica.\nPeuketiantes.\nChe il territorio di Oppido fosse abitato da popolazioni stabili sin dall'antichit\u00e0, era saputo e accertato da scritti antichi, ruderi e numerosi ritrovamenti.\nRitrovamenti archeologici risalenti al VI secolo a.C., avvenuti sul monte Montrone e in Via Appia, suggeriscono la presenza di rispettivamente una necropoli e di un villaggio formato da nuclei di capanne sparse, del popolo dei Peuketiantes.\nI Peuketiantes abitavano le aree interne montuose della Basilicata settentrionale ed erano affini alle popolazioni apule. Essi vengono ricordati dallo storico Ecateo di Mileto come \"genti che, al contrario degli Enotri, seppelliscono i defunti in posizione fetale, in una sorta di ricongiungimento della vita con la morte\". In Serra di Vaglio era il loro centro nevralgico, il cui insediamento si connota come un abitato di tipo Greco per la presenza di strade e di grandi edifici in muratura.\nLa cultura materiale dell'area \u00e8 contraddistinta dalla ceramica a decorazione geometrica monocroma e bicroma, come quella delle fabbriche di Oppido e di altri villaggi quali Cancellara, Ruvo del Monte e Satriano. Le sepolture rinvenute ad Oppido sono caratterizzate da ceramiche indigene a decorazioni geometriche e restituiscono raramente oggetti d'importazione greca ed etrusca, come bacilli in bronzo, kylix per bere vino di produzione coloniale.\nDi questa popolazione, due sono gli elementi di maggior rilievo: l'ostentazione della ricchezza e l'adozione di comportamento derivati da quelli delle aristocrazie greche. Nei vari centri, sia nelle sepolture maschili che in quelle femminili sono stati infatti rinvenuti servizi di vasi in bronzo di produzione greca ed etrusco-campana, unitamente allo strumentario da banchetto e a ceramiche da mensa d'importazione greca. Nel suo insieme questo sistema di oggetti rimanda ai pasti comuni (i syssitia ricordati da Aristotele) celebrati tra membri della stessa \u00e9lite alla maniera degli aristocratici greci. I ritrovamenti archeologici confermano il consumo di carni arrostite (presenza di spiedi e alari) e bollite (lebeti, grandi contenitori in bronzo) e di vino miscelato ad acqua, miele e formaggio (crateri e grattuge).\nLucani.\nL'arrivo dei lucani avviene intorno al V secolo a.C. che riorganizza i villaggi e la societ\u00e0 indigena. Nella Basilicata settentrionale, ritrovamenti risalenti al IV secolo a.C., si riferiscono a fattorie o a piccoli insediamenti rurali, come Seroto di Albano e altre, come Oppido ad estesi abitati con case disposte intorno a cortili comuni ed edifici monumentali.\nL'organizzazione delle necropolis e la distribuzione delle sepolture degli oggetti di corredo riflettono l'articolazione sociale delle comunit\u00e0 lucane per gruppi famigliari. Con l'arrivo di queste genti Osco-Sannite cambia il rituale di deposizione: il defunto, infatti, viene collocato nella tomba in posizione supina e non pi\u00f9 rannicchiato sul fianco come usavano i Peuketiantes.\nLato A: registro superiore, ratto di Crisippo, Laio e Crisippo su quadriga tra Pelope con veste orientale e Edipo; registro inferiore, corteo di offerenti presso un monumento funebre. Lato B (visibile): registro superiore, scena di libagione; registro inferiore, offerenti.\nDai ritrovamenti della necropoli di Oppido sul monte Montrone, cos\u00ec come anche di altri centri, emerge che gli esponenti della comunit\u00e0 vengono sepolti in tombe monumentali, del tipo a semicamera e a camera.\nRarissimi sono i casi di bustum, con il defunto semicremato. Le donne sono accompagnate, nel lungo viaggio verso l'oltretomba, dagli ornamenti e dai simboli della cerimonia nuziale e del focolare domestico: vasi da toeletta e per le nozze (lebes gamikos) a figure rosse o a vernice nera, spiedi e alari per arrostire le carni, strumenti per filare e tessere, terrecotte che riproducono i frutti della terra. Gli uomini sono caratterizzati come guerrieri e vengono sepolti con punte di lancia e giavellotti in ferro, cinturoni in bronzo. I numerosi vasi da mensa rimandano alla celebrazione dei banchetti funebri.\nRomani.\nIl monumento epigrafico pi\u00f9 importante rinvenuto nel territorio di Oppido \u00e8 senza dubbio la \"Tabula Oppidensis\", conosciuta in campo archeologico come Tabula bantina dopo la lettura e l'interpretazione che di essa fece il Mommsen. La lastra bronzea, restituita alla cultura archeologica lucana da una tomba ubicata nel declivio del Montrone che guarda Acerenza, porta il nome di tavola bantina, perch\u00e9 nel retro \u00e8 graffita in osco la costituzione del municipio romano di Bantia, mentre nel recto \u00e8 riportata una \"lex romana\". Questa tavola bronzea \u00e8 un documento prezioso sotto ogni aspetto e non solo fra quelli rinvenuti a Oppido, ma nella Lucania intera ed in tutto il territorio abitato dagli osci. \u00c8 di inestimabile valore archeologico, storico, giuridico e linguistico, costituisce il maggior reperto in lingua osca, della quale fornisce una variet\u00e0 linguistica osca data soprattutto dalle palatalizzazioni delle consonanti che distinguono nettamente l'osco a tipo nazionale e notevolmente uniforme dalla variet\u00e0 di Bantia, l'osco cio\u00e8 della tavola bantina, giunto a noi nell'alfabeto latino e che costituisce il monumento dialettale pi\u00f9 importante di questa antica lingua italica. Non v'\u00e8 archeologo studioso del mondo italico preromano che non si sia imbattuto nella Tavola bantina e quindi in Oppido Lucano, luogo del ritrovamento forse del maggior documento epigrafico osco ed il pi\u00f9 importante della cultura antica preromana.\nA partire dalla decisiva battaglia di Porta Collina (82 a.C.), i lucani vengono definitivamente sconfitti dai romani e vengono poi successivamente romanizzati. \nCon l'arrivo dei romani il territorio di Oppido vedr\u00e0 la costruzione di alcuni importanti assi viari tra Lucania e Apulia.\nPiuttosto consistenti sono le testimonianze della presenza umana risalente a quell'epoca. Tuttora sono visibili i resti di estese costruzioni romane, come le ville rustiche di San Francesco e di Piano della Campana e i complessi termali di Sant'Igino e Masseria Ciccotti, con i relativi acquedotti.\nEt\u00e0 medievale.\nNormanni.\nTra l'anno 1000 e il 1100, sulla pendice del lato est del monte Montrone, avvenne la costruzione del castello per opera del signore normanno Drochus che ivi si stabil\u00ec.\nAttorno all'anno 1070, nacque nel castello di Oppido Giovanni da Oppido, figlio di Drochus, proselito, viaggiatore e musicista che si convert\u00ec al giudaismo.\nEt\u00e0 moderna.\nNel 1790 sul monte Montrone, tra i resti di un'antica tomba, fu rinvenuta la Tabula Bantina, il pi\u00f9 importante reperto mai rinvenuto sulla lingua degli Osci, abitanti della Lucania e della Campania. Numerose testimonianze archeologiche dell'attivit\u00e0 umana nel territorio di Oppido Lucano sono conservate presso il Museo archeologico nazionale della Basilicata a Potenza e il Museo Archeologico Nazionale di Muro Lucano. Sono presenti nel suo territorio i ruderi dell'antica villa di epoca romana di Sant'Igino. Il sito \u00e8 stato inserito nella World Monuments Watch List of Endangered Sites 2010 (lista dei cento siti storico-archeologici di rilevanza mondiale pi\u00f9 a rischio) dell'organizzazione americana World Monuments Fund. I resti del I secolo a.C. includono due estesi complessi di bagni, una fontana monumentale e una grossa cisterna.\nEt\u00e0 contemporanea.\nLuogo di nascita di Francesco Grimaldi architetto e religioso italiano attivo a Roma ma soprattutto a Napoli, autore di capolavori come la basilica di San Paolo Maggiore, il complesso della Santissima Trinit\u00e0 delle Monache, la reale cappella del Tesoro di san Gennaro, la chiesa dei Santi Apostoli e la basilica di Santa Maria degli Angeli a Pizzofalcone (tutte a Napoli).\nMonumenti e luoghi d'interesse.\nArchitetture religiose.\nChiesa e Convento di Sant'Antonio.\nIl convento venne fondato nel 1482 per iniziativa dei signori di Oppido Francesco e Caterina Zurlo. Esso conserva un ciclo di dipinti murari del 1558 di Giovanni Todisco, raffiguranti episodi del VT e del NT e un polittico e un trittico di Antonio Stabile di Potenza del 1570.\nChiesa rupestre di Sant'Antuono.\nLa chiesa rupestre di Sant'Antuono, poco lontano dal centro abitato, \u00e8 una delle chiese rupestri meglio conservate della Basilicata, con un ciclo di affreschi dedicati alla \"Vita di Ges\u00f9\" (dalla Nascita alla Crocifissione e Deposizione nel sepolcro), databili alla prima met\u00e0 del XIV secolo: si tratta di 19 scene in tutte, non tutte allo stesso stato di conservazione, dipinte secondo uno stile semplice e popolare. La chiesa fu realizzata dai monaci Antoniani, che giunsero a Oppido verso la fine del XIII secolo e vi rimasero fino al XV secolo.\nSiti archeologici.\nComplesso termale di Sant'Igino.\nQuesto complesso termale \u00e8 una costruzione romana del I secolo a.C.\nVilla romana di Masseria Ciccotti.\nLa villa romana di Masseria Ciccotti \u00e8 un sito archeologico di et\u00e0 romana a 6\u00a0km da Oppido Lucano, posta sull'asse viario della via Herculea, che collegava Venusia a Heraclea. La villa \u00e8 tutt'oggi ancora abitata, e conserva i resti di un impianto abitativo e termale del II-IV secolo.\nQuesto tipo di villa \u00e8 paragonabile ad altre ville termali come quelli di Velia o quelli di Paestum.\nSport.\nSociet\u00e0 sportive.\nA Oppido sono presenti societ\u00e0 sportive di calcio, ciclismo e rugby."}
{"id": "233421", "revid": "767487", "url": "https://it.wikipedia.org/wiki?curid=233421", "title": "La dolce vita", "text": "La dolce vita \u00e8 un film del 1960 diretto da Federico Fellini.\nConsiderato uno dei capolavori di Fellini e tra i pi\u00f9 celebri film della storia del cinema, fu vincitore della Palma d'oro al 13\u00ba Festival di Cannes e dell'Oscar ai migliori costumi.\nTrama.\nMarcello Rubini \u00e8 un giornalista specializzato in cronaca mondana, ma coltiva l'ambizione di diventare un romanziere. Il film, ambientato a Roma, lo segue attraverso una serie di episodi - di cui egli, grazie anche al suo lavoro, \u00e8 protagonista o testimone privilegiato - che offrono una rappresentazione di vari aspetti della vita apparentemente gratificante del jet-set della citt\u00e0, con i suoi riti, le sue nevrosi e i suoi drammi.\nDue elicotteri sorvolano la citt\u00e0: uno trasporta una statua del Cristo, mentre sull'altro, utilizzato dagli operatori dell\u2019informazione al seguito, si trova Marcello col fotoreporter Paparazzo. I due velivoli sorvolano a bassa quota una terrazza dove stanno prendendo il sole alcune ragazze in costume da bagno; i reporter tentano un approccio a distanza con le ragazze, che cercano di chiedere loro dove sia destinata la statua: il rumore dell'elicottero per\u00f2 copre le loro voci (solo alla fine, con il velivolo ormai in allontanamento, una delle ragazze comprende che la destinazione del Cristo \u00e8 il Vaticano). Marcello chiede il numero di telefono alle giovani che, pur divertite, non lo accontentano. Il volo degli elicotteri termina su piazza San Pietro, dove suonano le campane a festa.\nMarcello si trova in un ristorante in stile orientale per un servizio su una famiglia regnante. Mentre d\u00e0 una mancia a uno dei camerieri per farsi rivelare cosa hanno mangiato i principi, Paparazzo, su indicazione di Marcello, inizia a scattare foto a una esponente della nobilt\u00e0 che si trova in compagnia di un giovane. Le guardie del corpo intervengono allontanando il reporter e intimandogli di consegnare il rullino. Uno degli avventori, seduto a tavola con due donne, riconosce Marcello, lo invita a raggiungerlo per poi esortarlo a smetterla di creare scompiglio con la sua attivit\u00e0 di giornalista mondano. Nel locale arriva una bella signora, Maddalena: Marcello si offre di accompagnarla e lei accetta. Usciti in strada, i due vengono bersagliati dai \"flash\" dei fotoreporter colleghi di Marcello.\nLa coppia si ferma con l'auto di lei nel centro di Roma, a piazza del Popolo; dopo una chiacchierata, incontra una prostituta, che Maddalena invita a salire in macchina e unirsi a loro per un giro, offrendosi di accompagnarla poi dove abita, in periferia. Una volta arrivati a destinazione, mentre la prostituta \u00e8 in cucina, Maddalena e Marcello si sdraiano sul letto e hanno un rapporto. La mattina dopo il protettore della prostituta \u00e8 in sosta davanti al palazzo dove questa abita per ricevere la sua quota del guadagno; Marcello e Maddalena se ne vanno in macchina dopo aver pagato la donna per averli ospitati. Nel frattempo Emma, fidanzata depressa di Marcello (in quanto ben conscia dei suoi continui tradimenti), lo sta aspettando a casa. Poich\u00e9 non \u00e8 rientrato, Emma, intuendo che abbia passato la notte con un'altra donna, ingerisce delle pasticche e perde conoscenza. Marcello, sopraggiunto, la porta al pronto soccorso, dove viene salvata.\nMarcello viene successivamente incaricato di seguire l'attrice Sylvia, famosa stella del cinema americano, attesa a Roma. Portatala in un locale frequentato da turisti stranieri, inizia a farle delle \"avances\". Un po\u2019 su di giri, Sylvia inizia a passeggiare per le vie di Roma seguita da Marcello, e quando vede la fontana di Trevi entra in acqua vestita, accennando una danza. Marcello, dopo un attimo di esitazione, la segue nella fontana, anche lui con i vestiti addosso, dichiarandole il suo amore. Quando la riaccompagna in hotel incontra il fidanzato di lei, che prima schiaffeggia Sylvia e quindi lo affronta, stendendolo con un pugno: il tutto davanti ai fotografi, che immortalano la scena.\nMarcello va poi al quartiere romano dell\u2019Eur per un servizio fotografico, quando davanti a una chiesa scorge un vecchio amico, lo scrittore Enrico Steiner, il quale gli chiede come stia procedendo il suo libro, lo invita a cena e, prima che se ne vada, lo trattiene perch\u00e9 rimanga ad ascoltarlo mentre suona l'organo in chiesa.\nIntanto una grande folla si accalca intorno a due bambini che dicono di aver visto la Vergine Maria in un prato fuori citt\u00e0. Marcello accorre per poter scrivere un articolo in proposito, ma la sua attenzione \u00e8 distolta dalla fidanzata Emma. Sopraggiunta la sera, inizia un forte temporale e si crea un parapiglia in mezzo alla folla quando alcuni degli astanti iniziano a contendersi a forza le fronde dell'albero vicino al quale vi sarebbe stata l\u2019apparizione. Tra la folla c'\u00e8 anche Emma, che riesce a impossessarsi di un ramo, sperando in un aiuto dall\u2019Alto affinch\u00e9 Marcello finalmente la sposi o almeno le dimostri pi\u00f9 attenzione come era all\u2019inizio del loro rapporto.\nMarcello ed Emma vanno quindi a casa di Steiner per trascorrervi la serata in compagnia di un gruppo di eccentrici esponenti del mondo della cultura. Qui Marcello conosce la famiglia dello scrittore, compresi i due figli, ancora bambini. Steiner prospetta a Marcello l\u2019opportunit\u00e0 di presentargli un editore, cos\u00ec che possa dedicarsi a quello che pi\u00f9 gli piace e non si debba pi\u00f9 occupare di cronaca scandalistica.\nMarcello \u00e8 in una trattoria sul mare, unico avventore presente, intento a scrivere un pezzo a macchina; non riuscendo per\u00f2 a concentrarsi a causa della musica del juke-box, se ne lamenta con la cameriera adolescente che sta apparecchiando i tavoli, con la quale attacca subito discorso: si chiama Paola, \u00e8 originaria dell'Umbria, e le piacerebbe, afferma, imparare a scrivere a macchina per fare la dattilografa. Marcello prova simpatia per la giovane ed \u00e8 colpito dalla semplicit\u00e0 delle sue aspirazioni. Al contempo, ne loda la bellezza angelicata, che paragona a quella dei putti delle chiese umbre, e le chiede se ha un fidanzato. La ragazza timidamente si schermisce, poco convinta della fondatezza dei complimenti, ma \u00e8 a sua volta colpita dalla gentilezza del singolare avventore del ristorante.\nEgli viene poi avvisato da Paparazzo che \u00e8 venuto a cercarlo il suo anziano padre: l\u2019incontro avviene in un caff\u00e8 all'aperto nel centro di Roma, in via Veneto, da dove essi subito decidono di spostarsi in un night, dove incontrano Fanny, una ballerina francese. Dopo avere bevuto, Marcello, il padre, Paparazzo e Fanny escono dal locale insieme a due ballerine; Paparazzo e Marcello restano con loro, mentre il padre di Marcello \u00e8 invitato da Fanny a recarsi nel suo appartamento. Poco dopo, questa \u00e8 per\u00f2 costretta a chiamare Marcello, avvertendolo che suo padre si \u00e8 sentito male. Dopo essersi ripreso, questi dichiara, con aria assorta e desolata, che intende tornare a casa a Cesena con il primo treno disponibile, nonostante le insistenze di Marcello, che vorrebbe farlo rimanere ancora con lui.\nIn un castello fuori citt\u00e0 si sta svolgendo una festa dell'alta societ\u00e0, organizzata da una famiglia della nobilt\u00e0 romana. All\u2019evento Marcello incontra Maddalena, che lo fa sedere al centro di una stanza isolata, per poi spostarsi, sola, in un'altra sala da dove, in un gioco di echi, inizia una suggestiva comunicazione con lui, senza contatto visivo, durante la quale ella gli dichiara il suo amore. Mentre Marcello risponde alla donna con parole appassionate, nella sala dove questa era rimasta nascosta sopraggiunge un altro invitato, che inizia a baciarla, venendo ricambiato. Non ricevendo pi\u00f9 risposta, Marcello la cerca invano, per poi unirsi ad altri ospiti, interessati ad andare ad esplorare una vecchia dimora abbandonata antistante il castello. L\u00ec, mentre alcuni di loro sono impegnati in una seduta spiritica, Marcello prova inutilmente a sedurre una sconosciuta dal mantello bianco, salvo poi essere sedotto da un'altra ospite.\nMarcello ed Emma sono fermi in macchina, intenti a litigare. Marcello, esasperato, esorta Emma a lasciarlo, avendo loro due una visione totalmente opposta del mondo e della vita, ma la donna rifiuta di farlo; lui allora la fa scendere a forza e si allontana velocemente in auto, lasciandola sul posto. Diverse ore dopo, preso da scrupoli, torna indietro, e trova Emma ancora l\u00ec, intenta a cogliere fiori al bordo della strada: Marcello la fa risalire in auto, senza dire una parola, e tornano insieme a casa. Una volta arrivati, Marcello riceve la notizia che Steiner ha ucciso i suoi due figli e si \u00e8 poi tolto la vita. Raggiunto l'appartamento dello scrittore, la polizia lo fa entrare, dato il rapporto che aveva con lui e la sua famiglia. Il palazzo \u00e8 assediato dai fotografi. Marcello, con un brigadiere della polizia, va incontro alla moglie di Steiner alla fermata dell'autobus per darle la terribile notizia.\nUn\u2019altra festa cui partecipa Marcello si svolge in una villa sul mare del litorale romano, in un clima sospeso di attesa di un qualche segnale di inizio di una possibile orgia, sperata e al contempo temuta dai presenti. La festa si conclude con un accenno di spogliarello di Nadia, moglie del padrone di casa.\nSulla spiaggia antistante la villa, all'alba, viene trovato da dei pescatori un enorme pesce morto. Marcello e i suoi amici, reduci da una nottata insonne, vanno a riva a curiosare. Marcello sente poi qualcuno che cerca di richiamare la sua attenzione da lontano gridando ripetutamente \u00abEhi!\u00bb e agitando le braccia: \u00e8 Paola, la ragazza umbra da lui conosciuta tempo addietro nella trattoria sul mare, che gli appare sulla spiaggia, non molto distante da lui, al di l\u00e0 di un fiumiciattolo. Marcello si volta verso di lei, cercando di comunicare da dov\u2019\u00e8, senza risolversi ad andarle incontro, ma a causa del frangersi delle onde non riesce a sentirne le parole. Ella tenta allora di fargli capire a gesti qualcosa che le \u00e8 successo e di cui appare essere molto contenta. Marcello fa segno di non aver ancora capito; poi, con la mano alzata, l\u2019aria assorta e al contempo desolata, le manda da lontano un cenno di addio, andando a raggiungere gli amici, nel frattempo incamminatisi lungo la battigia. La giovane, sorridendo, con un\u2019espressione che trascorre in un attimo dal rimpianto, alla comprensione, alla dolcezza beneaugurante, lo accompagna con gli occhi mentre si allontana.\nProduzione.\n\"La dolce vita\", film di produzione italo-francese, fu girato tra la primavera e l'estate del 1959.\nInizialmente, il produttore de \"La dolce vita\" fu Dino De Laurentiis, che anticip\u00f2 70 milioni di lire. Ci furono per\u00f2 dei contrasti con Fellini che portarono a una rottura; infatti, mentre il regista voleva il giovane emergente Mastroianni come protagonista, il produttore preferiva Paul Newman o G\u00e9rard Philipe, per assicurarsi il favore del mercato internazionale. Il regista dovette quindi cercare un altro produttore, che facesse fronte anche alla restituzione dell'anticipo che era stato versato da De Laurentiis. Dopo varie trattative con diversi produttori, furono Angelo Rizzoli e Giuseppe Amato a diventare i nuovi produttori della pellicola.\nIl rapporto tra Fellini e Rizzoli fu disteso e improntato a cordialit\u00e0, nonostante il \"budget\" venisse sforato (peraltro in misura non molto rilevante). Uno dei costi pi\u00f9 consistenti sostenuti nella produzione fu quello per la ricostruzione in studio di Via Veneto. La costosa ricostruzione sar\u00e0 riutilizzata l'anno successivo in un cosiddetto film di recupero, Tot\u00f2, Peppino e... la dolce vita del 1961. Il critico Tullio Kezich (autore di un efficace diario della lavorazione del film) riporta che secondo fonti ufficiali il film non cost\u00f2 pi\u00f9 di 540 milioni, una cifra non esagerata per una produzione ambiziosa come quella de \"La dolce vita\".\nSceneggiatura.\nLa sceneggiatura fu curata da Fellini, Tullio Pinelli ed Ennio Flaiano. Uno dei motivi della rottura tra De Laurentiis e Fellini fu proprio la sceneggiatura, ritenuta troppo caotica dal produttore. Il copione, provvisorio come spesso accadeva alle produzioni di Fellini, subisce notevoli metamorfosi in corso d'opera, spesso rimodellandosi intorno ai personaggi e alle situazioni. Due scene (assenti dalla sceneggiatura originale) vengono completamente \"improvvisate\": la festa dei nobili al castello, girata nel palazzo Giustiniani-Odescalchi di Bassano Romano (all'epoca Bassano di Sutri) in provincia di Viterbo, e il \u201cmiracolo\" al quale dichiarano di aver assistito i due bambini, con concorso di una folla di fedeli, di appartenenti alle forze dell'ordine e di militari.\nTullio Kezich racconta che Fellini era contrario alla pubblicazione della sceneggiatura perch\u00e9 del copione originale rimase ben poco; Fellini afferm\u00f2 che infatti il film avrebbe trovato la sua fisionomia soltanto sullo schermo. Si lasci\u00f2 convincere con l'osservazione che la sceneggiatura sarebbe stata indubbiamente interessante perch\u00e9 avrebbe mostrato la base da cui il regista era partito.\nFellini prese molti spunti dai servizi del reporter Tazio Secchiaroli e lo stesso personaggio di Paparazzo fu ispirato al reporter romano. Altro esempio \u00e8 l'episodio del falso miracolo, che fu ispirato da un servizio del reporter romano del giugno 1958: l'oggetto del servizio era l'apparizione a due bambini della Madonna in una localit\u00e0 a pochi chilometri da Terni. Secchiaroli partecip\u00f2 alle riprese della scena del falso miracolo e disse che l'atmosfera dell'episodio nel film era come quella che vide il fotografo una volta arrivato nella piccola localit\u00e0 umbra.\nNel film non sono stati inclusi due episodi previsti nella sceneggiatura: uno avrebbe avuto l'ambientazione a una festa su motoscafi a Ischia. Questo episodio si concludeva tragicamente, con la morte di una ragazza arsa viva in mare, a causa della perdita di nafta da uno dei motoscafi. L'altro episodio rimasto inedito vedeva il protagonista Marcello che fa leggere il suo romanzo alla scrittrice Dolores. L'episodio di Dolores fu tagliato poich\u00e9 Fellini lo ritenne un doppione del personaggio di Steiner: Marcello avrebbe fatto leggere il suo romanzo all'amico letterato e il personaggio della scrittrice sar\u00e0 contenuto implicitamente nella sequenza di casa Steiner. A convincere Fellini di questo taglio alla sceneggiatura furono le difficolt\u00e0 del contratto con Luise Rainer, che doveva interpretare Dolores. Il \"picnic nautico\", come veniva chiamato dal regista, fu accantonato gi\u00e0 prima dell'inizio delle riprese del film (infatti non era presente nemmeno nella sceneggiatura distribuita alla troupe) nonostante l'idea piacesse molto a Fellini, che contava anche sull'amore del produttore Rizzoli per Ischia; il regista per\u00f2 non voleva girare un nuovo episodio molto costoso avendo gi\u00e0 sforato il budget concessogli da Rizzoli, al quale per\u00f2 non dispiaceva l'idea e non si era mai opposto esplicitamente. Fellini consider\u00f2 infine l'episodio come non pi\u00f9 essenziale; inoltre la sequenza includeva una ragazza che brucia nella nafta e questo episodio drammatico, secondo il regista, avrebbe scaricato nella prima met\u00e0 del film la tragicit\u00e0 della fine di Steiner, rivelandosi quindi una \"nota anticipata\", come la defin\u00ec lo stesso Fellini.\nFu girato anche un finale alternativo in cui Marcello, all'uscita della villa dell'orgia, viene lasciato solo e ubriaco dagli altri partecipanti alla festa. Se Fellini avesse montato questo finale, avrebbe dovuto tagliare l'incontro tra Marcello e Paola, che non avrebbe avuto pi\u00f9 significato.\nCast.\nDino De Laurentiis voleva come protagonista un famoso attore statunitense o francese, come Paul Newman o G\u00e9rard Philipe, per garantire con la sua sola presenza il mercato internazionale. Secondo quanto si dice, Newman sarebbe stato desideroso di partecipare, ma Fellini voleva invece un attore italiano per la parte di protagonista. La rottura tra Fellini e De Laurentiis avvenne proprio sul nome di Marcello Mastroianni: a differenza di Fellini, De Laurentiis non lo riteneva adatto per la parte.\nAltra scelta di Fellini fu quella di ingaggiare Anita Ekberg per la parte di Sylvia.\nI vari spostamenti di date portarono l'abbandono da parte di molti attori, specie americani, che dovevano partecipare al film e su cui Fellini contava molto. Tra questi vi era il francese Maurice Chevalier; quest'ultimo doveva interpretare il padre del protagonista Marcello, la cui parte fu poi affidata da Fellini, dopo aver esitato su molti nomi, ad Annibale Ninchi, che impression\u00f2 positivamente anche Mastroianni, il quale lo vide molto credibile nel ruolo di suo padre.\nIl personaggio di Steiner fu affidato ad Alain Cuny dopo che furono considerati una cinquantina di attori per la parte. Steiner doveva essere interpretato da Henry Fonda, ma l'attore abbandon\u00f2, facendo dispiacere Fellini che considerava l'attore come il pi\u00f9 tagliato per la parte; il regista pens\u00f2 anche a Peter Ustinov. La scelta ricadde infine su Cuny e Enrico Maria Salerno; il regista invit\u00f2 Pasolini a presiedere alla proiezione, e lo scrittore espresse parere favorevole per il pi\u00f9 maturo Cuny, che fu poi l'attore selezionato da Fellini per la parte.\nIl cast doveva includere anche Luise Rainer nella parte della scrittrice Dolores, ma l'episodio fu poi tagliato sia per motivi di sceneggiatura sia per il difficile rapporto che si cre\u00f2 tra Fellini e l'attrice. La Rainer non concordava con le varie ambientazioni proposte da Fellini per la residenza del personaggio di Dolores e la vicenda, a detta di Tullio Kezich, logor\u00f2 il rapporto tra il regista e la Rainer; quando sorsero difficolt\u00e0 col contratto con l'attrice, Fellini decise di cassare definitivamente l'episodio.\nPer la parte di Emma furono fatti molti nomi e provini. Gina Lollobrigida dichiar\u00f2 che le venne proposta la parte e che lei avrebbe accettato volentieri, ma che il marito, per gelosia, nascose il copione che la produzione le invi\u00f2, e dunque la proposta cadde nel vuoto per via della mancata risposta da parte della Lollobrigida, che a sua volta pensava che la produzione avesse cambiato idea. Anche l'attrice e cantante napoletana Angela Luce fu testata. Il regista voleva dare - secondo Kezich - \"un peso di volgarit\u00e0 e carnalit\u00e0 esplicite\", ma poi si orient\u00f2 sull'attrice francese Yvonne Furneaux, contro il parere di molti suoi collaboratori.\nFellini non riusc\u00ec ad avere n\u00e9 Silvana Mangano o Edwige Feuill\u00e8re per la parte di Maddalena, n\u00e9 Greer Garson per la parte di Nadia.\nNel film compaiono anche alcuni giovani artisti destinati ad una brillante carriera: Laura Betti in un ruolo vagamente autobiografico, la modella e cantante Nico (Christa P\u00e4ffgen) e un giovanissimo Adriano Celentano. Non accreditata nei titoli, appare anche l'attrice e cantante Liana Orfei.\nRiprese.\nGli attori recitavano ciascuno nella propria lingua madre, contribuendo, secondo Kezich, che assist\u00e9 alla lavorazione della pellicola, al clima pittoresco delle riprese.\nDurante le riprese della celebre scena nella fontana di Trevi, Anita Ekberg afferma di non aver avuto problemi a restare bagnata per ore, mentre Mastroianni, d'accordo con Fellini, si premun\u00ec indossando una muta da sub sotto lo smoking e riscaldandosi con una bottiglia di vodka prima di girare. In un suo articolo la BBC afferma che la scena fu girata una sera di marzo, sebbene l'attrice Anita Ekberg affermi in un'intervista, riportata negli extra della versione in DVD che la scena fu girata in gennaio.\nLe riprese terminano nell'agosto 1959. In sei mesi furono girati circa 92.000 metri di pellicola, che nell'edizione definitiva vengono ridotti a 5.000. Ne furono montate 4 ore poi ridotte a 3 con dei tagli.\nAccoglienza.\nIl distributore afferm\u00f2 che il film non avrebbe incassato una lira perch\u00e9 troppo pesante per il pubblico, e invece \"La dolce vita\" riusc\u00ec solo nei primi quindici giorni di proiezione a coprire gli 800 milioni spesi dal produttore. Al successo commerciale della pellicola contribu\u00ec l'intensa campagna pubblicitaria e il clima incandescente delle critiche. Secondo Pier Marco De Santi il successo del film \u00e8 per\u00f2 da attribuire anche al \"risveglio del pubblico e della sua intelligenza critica\".\nIncassi.\nDopo quindici giorni di proiezione il film aveva gi\u00e0 coperto le spese del produttore. Dopo tre o quattro settimane era in vista il miliardo di lire e dopo due mesi di programmazione gli incassi superarono il miliardo e mezzo. IMDb riporta un incasso negli Stati Uniti di 19.571.000 dollari di allora, pi\u00f9 altri 8.000.000 di dollari derivanti dal noleggio.. Alla fine della stagione cinematografica 1959-60 risult\u00f2 il maggior incasso dell'annata in Italia con 2.271.000.000 di lire dell'epoca d'introito.\n\"La dolce vita\" detiene ad oggi il sesto posto nella classifica dei film italiani pi\u00f9 visti di sempre con spettatori paganti.\nCritica e temi.\nIl film in Italia ebbe un'accoglienza contrastata da parte di pubblico e critica; alla premi\u00e8re a Milano Fellini fu sia applaudito che criticato. Nonostante Fellini avesse gi\u00e0 vinto due Oscar, con \"La dolce vita\" viene conosciuto anche da un pubblico lontano dall'ambiente artistico.\nIl dizionario Morandini descrive il film come una rappresentazione della Roma di quegli anni, raccontata come una \"\"Babilonia precristiana\" e \"una materia da giornale in rotocalco trasfigurata in epica\", e il film \u00e8 un viaggio nel suo disgusto; il Morandini afferma che \"La Dolce Vita\" \u00e8 uno \"spartiacque del cinema italiano\" e \"un film cerniera\" nella carriera di Fellini.\nFabrizio Borin e Carla Mele insistono su \"l'inquietudine dei movimenti curiosi\" della \"mobilissima\" cinepresa: essa si muove \"accanto, addosso e dentro il cuore degli avvenimenti\", mentre alcune volte si \"paralizza\", quasi a rappresentare le fotografie istantanee dei paparazzi. Nello stesso libro gli autori vedono il protagonista Marcello come un elemento passivo e indeterminante per lo svolgimento della trama; lo sguardo del protagonista muta frequentemente insieme all'osservazione del regista ed \u00e8 insofferente sia \"all'equilibrio realistico\" che alla \"distorsione compositiva\".\nAlberto Moravia scrive che Fellini sembra cambiare maniera di rappresentazione a seconda degli argomenti dei vari episodi del film; la gamma di rappresentazioni vanno \"dalla caricatura espressiva al pi\u00f9 asciutto realismo\".\nPhilip French scrive sul The Observer che al giorno d'oggi il film ormai ha perso la sua capacit\u00e0 di scioccare, ma non quella di affascinare, stimolare e provocare, e rimane un'opera di grande impatto morale e visivo.\nBosley Crowther, nella sua recensione per il New York Times, scrive che il moderno stile di vita rappresentato da Fellini, allucinante e con stile quasi circense, \u00e8 il primo a essersi guadagnato l'aggettivo \"felliniano\".\nIn un suo intervento del 4 settembre 2008 sul suo giornale on-line, il critico e premio Pulitzer Roger Ebert afferma che alla domanda \"Quale sarebbe il tuo film preferito?\" egli risponderebbe \"La Dolce Vita\"\", e aggiunge che si tratta di un film che non invecchia mai. Nella sua recensione del 1961 afferm\u00f2 che l'eccellenza tecnica con cui fu fatto il film superava qualsiasi produzione che avesse visto prima, eccetto qualche classico di Ingmar Bergman, e che la fotografia e la colonna sonora hanno la stessa importanza dei dialoghi nel portare l'attacco alla \"dolce vita\". Questo attacco sarebbe creato anche dal frequente simbolismo, bench\u00e9 esso diventi troppo ovvio per inserirsi nella fluidit\u00e0 della trama; Ebert suppose che proprio il simbolismo molto comprensibile del film ne ha contribuito al successo. In cima alla sua recensione sul sito del Chicago Sun-Times, Ebert fa notare in una nota che adesso considera \"La dolce vita\" come uno dei pi\u00f9 grandi film che abbia mai visto collocandolo nella sua top ten personale, mentre nella sua recensione del 1961, scritta quando frequentava ancora il secondo anno di college, non rispecchia la sua attuale alta considerazione del film.\nSia Pier Paolo Pasolini, nella sua recensione che fu pubblicata da \"Filmcritica\", sia Italo Calvino su \"Cinema Nuovo\", scrissero che \"La dolce vita\" \u00e8 un film ideologico cattolico. Pasolini disse che \"La dolce vita\" si trattava de \"\"il pi\u00f9 alto e pi\u00f9 assoluto prodotto del cattolicesimo\" di quegli ultimi anni; Calvino invece non intendeva dare molta importanza all'aspetto ideologico del film. A quest'ultimo piacquero moltissimo molte scene del film, ma disprezz\u00f2 l'episodio dell'omicidio dei figli di Steiner da parte del padre e il suo seguente suicidio, bollandolo come \"di astratta faziosit\u00e0\" e commentando: \nIl film determin\u00f2 reazioni molto differenziate nell'ambiente cattolico. Nella rivista dei Gesuiti \"Civilt\u00e0 Cattolica\" si propose un\u2019interpretazione del film non dissimile da quella prima ricordata del regista Pasolini. Il gesuita Angelo Arpa afferm\u00f2 inoltre in radio che \"La dolce vita\" era \"la pi\u00f9 bella predica che avesse ascoltato\"; Alain de Benoist apprezz\u00f2 la definizione di Arpa e disse che \"La Dolce vita testimonia con estrema sensibilit\u00e0 non il crollo della religiosit\u00e0, ma della sua facciata ben pensante. Scandaloso non era il film, era ci\u00f2 che denunciava\"\".\nIn un suo articolo sulla BBC News, Duncan Kennedy riporta che ne \"La dolce vita\" i dialoghi, i personaggi e i soggetti diventano \"audaci, impegnativi e avvincenti\". Il giornalista scrive che molte scene del film, che definisce \"pietra miliare\", abbiano cambiato la regia nel cinema; Kennedy scrive che \"La dolce vita\" spazz\u00f2 via il \"familiare e stereotipato\" modo di fare cinema del periodo post-bellico: furono abbattuti tab\u00f9, vecchie idee e metodi.\nIn Francia, dove a Cannes \"La dolce vita\" vinse la Palma d'oro, la stampa mostr\u00f2 un consenso pressoch\u00e9 generalizzato e parl\u00f2 del film solo nel merito delle sue caratteristiche e in quanto opera d'arte. Anche nelle critiche negative non si entr\u00f2 mai nel merito delle questioni di matrice ideologica e morale come invece successe in Italia.\nSimbolismo e riferimenti.\nNel film si possono trovare riferimenti al caso Montesi. Sul \"The Observer\", Philip French scrive che questo caso di cronaca nera ha in parte ispirato il film. Il corpo di Wilma Montesi fu ritrovato sulla spiaggia di Capocotta, sul litorale romano, nel 1953 e nei due anni successivi vennero fuori presunti insabbiamenti politici e un presunto mondo di droga e orge che avrebbe coinvolto celebrit\u00e0, criminali e politici. La creatura marina ritrovata sulla spiaggia nelle sequenze finali del film sembra evocare proprio l'omicidio della Montesi. Anche secondo la storica statunitense Karen Pinkus la creatura arenata rappresenta in modo simbolico Wilma Montesi. Secondo la Pinkus, l'intero film contiene riferimenti al caso; anche la figura dei paparazzi \u00e8 stata ispirata da quella dei cronisti che si occuparono dell'omicidio.\nAlcuni studiosi di Fellini hanno suggerito invece un'interpretazione religiosa della sequenza della creatura marina paragonandola con Cristo. Nell'arte paleocristiana Ges\u00f9 era rappresentato con un pesce e uno dei pescatori che ritrova l'animale afferma che il pesce deve essere morto da tre giorni, inoltre, in una delle ultime battute del protagonista, afferma che la creatura lo guarda senza comunicargli alcunch\u00e9; questa scena collimerebbe quindi con la sequenza iniziale, anch'essa a tema religioso, che mostra l'elicottero con a bordo Marcello che ne segue un altro che trasporta una statua di Cristo al Vaticano, sia la prima che l'ultima scena \u00e8 caratterizzata dall'impossibilit\u00e0 di comunicazione fra il protagonista e le proprie interlocutrici, l'ultima, addirittura \u00e8 persino divisa da un rigagnolo che va gettandosi nel mare, simbolo che indica il definitivo isolamento tra il materiale e lo spirituale.\nPadre Nazareno Taddei, in una recensione pubblicata nell'autorevole rivista gesuita \"La Civilt\u00e0 Cattolica\", consider\u00f2 la ragazza bionda nella scena finale che alla spiaggia chiama Marcello, che non la riconosce e si allontana, come una impersonificazione della grazia. Manifest\u00f2 un'opinione simile anche Pier Paolo Pasolini e lo stesso Fellini durante un colloquio con il sacerdote che, dopo la pubblicazione della suddetta recensione, sub\u00ec una sorta di esilio per due anni.\n\"La dolce vita\" servir\u00e0 nel 1963 come pietra di paragone per comprendere l'ambiente di aristocratici, politici, prostitute e personaggi dello show business che furono coinvolti nello Scandalo Profumo.\nRoger Ebert afferma nella sua recensione del 1961 che il simbolismo del film contribu\u00ec al suo successo perch\u00e9 \"tangibile\", cio\u00e8 pi\u00f9 comprensibile agli spettatori comuni dei cinema. Soprattutto nelle due scene finali, ovvero il ritrovo del mostro marino e la giovane ragazza che chiama Marcello il quale non la riconosce, il simbolismo traspare quasi in superficie.\nPhilip French scrive che \"La dolce vita\" \u00e8 una \"\"satira in grande scala\" e un'efficace metafora visiva il cui bersaglio \u00e8 una societ\u00e0 empia che \u00e8 divenuta quasi una specie di inferno, e infatti nel film vi sono riferimenti a Dante Alighieri. Questa societ\u00e0 \u00e8 stata anche comparata - giustamente secondo French - con la moribonda Europa post-bellica della prima guerra mondiale presentata nell'opera di T. S. Eliot \"La terra desolata\". Per estendere la metafora di questa societ\u00e0 ad altri paesi, le celebrit\u00e0 viste nel film provengono da varie nazioni straniere.\nPromozione.\nIn Italia, la realizzazione dei manifesti e delle locandine fu affidata, nel 1959, ai pittori cartellonisti Giorgio Olivetti e Sandro Symeoni.\nCensura e critiche.\nLa prima nazionale del film ebbe luogo al cinema Capitol a Milano il 5 febbraio 1960. Il film fu fischiato; Fellini fu fermato da una donna che lo accus\u00f2 di consegnare il paese in mano ai bolscevichi e fu oggetto di sputi in quanto \"detrattore\" della borghesia e dell'aristocrazia. Anche Mastroianni fu offeso. Si raccont\u00f2 che la pellicola fosse stata sequestrata per motivi di ordine pubblico. Jean Toschi Marazzani Visconti, cugina di Luchino Visconti, era presente all'anteprima milanese e afferma che \"Fischi e insulti di quella sera fecero pi\u00f9 notizia degli applausi. Nell'ipotesi del sequestro, gi\u00e0 la mattina dopo, al Capitol, c'era la fila alla cassa. Fascino del proibito\". Fellini ricevette in un solo giorno a Milano 400 telegrammi che lo accusavano di essere comunista, traditore ed ateo.\nSu \"L'Osservatore Romano\" comparvero due articoli dal titolo \"La sconcia vita\" e \"Basta!\"\" che criticavano il film e si dicevano essere stati scritti da Oscar Luigi Scalfaro. Dino De Laurentiis defin\u00ec il film come \"incoerente, falso e pessimista\", e predisse che si sarebbe rivelato una calamit\u00e0. La Democrazia Cristiana attacc\u00f2 il film, mentre il mondo cattolico si divise. Fellini fu disapprovato dal Vaticano e vi furono incitamenti ai fedeli affinch\u00e9 pregassero per l'anima del regista. Invece i gesuiti si affiancarono alla critica di sinistra, come quella dell'\"Espresso\", nell'apprezzare il film: padre Angelo Arpa, studioso di cinema, aveva espresso apprezzamento per la pellicola in una trasmissione radiofonica.\nA Padova, nella basilica di Sant'Antonio, campeggiava la scritta \"Preghiamo per il peccatore Fellini\". Padre Angelo Arpa, amico personale di Fellini, convinse l'arcivescovo di Genova cardinale Giuseppe Siri, presidente dei vescovi italiani, a visionare il film in proiezione privata per convincerlo a non condannare l'opera. Davanti a questi attacchi, la sinistra fece blocco schierandosi a favore del film, non senza strumentalizzarlo. I comunisti ne sottolinearono il valore di denuncia, mentre i socialisti lo usarono come tema di alcuni manifesti elettorali in cui erano mostrati degli operai con lo slogan \"Loro non fanno la dolce vita\". Furono fatte due interrogazioni parlamentari, una alla Camera e una al Senato. Alla Camera i tre deputati democristiani Quintieri, Pennacchini e Negroni chiesero al Presidente del Consiglio e ai ministri dell'Interno e dello Spettacolo se fossero a conoscenza dei fatti della prima di Milano e delle critiche che accusavano il film di \"infondere un'ombra calunniosa sulla popolazione romana\"; l'interrogazione al Senato fu dello stesso tono. Pier Marco De Santi lo reputa un espediente \"sottile e farisaico\" per chiedere il ritiro della pellicola. Ad Arenzano il sindaco viet\u00f2 la riproduzione del film.\nD'altra parte, le polemiche contribuirono a pubblicizzare il film spingendo il pubblico ad affluire in massa ai botteghini. Fellini non afferm\u00f2 mai che \"La dolce vita\" fosse un documentario dell'epoca e di una classe sociale, anche se ammise che il film fu in parte ispirato da fatti reali. Nella sua intervista a \"L'Europeo\", il regista cerc\u00f2 di difendersi dalle critiche e dichiar\u00f2 seccamente che lui ha esposto il problema nel modo pi\u00f9 efficace, ma non \u00e8 suo il compito di trovare una soluzione; quello non sarebbe stato il compito del regista, ma dei \"pastori di anime\" e dei \"riformatori della societ\u00e0\".\nAlla sua uscita il film fu vietato ai minori di 16 anni. A causare tale restrizione furono soprattutto la breve scena di nudo femminile, il riferimento al suicidio e alcune parolacce per l'epoca ancora inconsuete al cinema.\nIn Spagna il film fu proibito dalla censura franchista e fu possibile vederlo solo nel 1981, dopo la morte di Francisco Franco (avvenuta nel 1975).\nInfluenza culturale.\nMolti film hanno fatto riferimento o si sono ispirati a \"La dolce vita\". Tra questi film vi \u00e8 \"Blow-Up\" di Michelangelo Antonioni, che come il film di Fellini assume qualunque significato che gli voglia dare lo spettatore. In \"Lost in Translation - L'amore tradotto\", i protagonisti guardano in tv la scena della fontana di Trevi sorseggiando sak\u00e8; la regista del film Sofia Coppola ha ammesso che \"La dolce vita\" ha avuto influenza sul suo film. \"Donne in amore\" di Ken Russell \u00e8 un altro film che deve molto a Fellini. \"Intervista\", dello stesso Fellini, si rif\u00e0 a \"La dolce vita\": in una scena ambientata a casa di Anita Ekberg, l'attrice, Fellini e Mastroianni vedono la scena della fontana di Trevi proiettata nel salotto della diva. \"La dolce vita\" \u00e8 stato il modello di Woody Allen per la realizzazione del suo film \"Manhattan\", in cui, come spiega il regista, ha usato New York come Fellini us\u00f2 Roma e il suo personaggio \u00e8 costruito su quello di Marcello Rubini interpretato da Mastroianni; un altro film di Allen, \"Celebrity\", \u00e8 un rifacimento de \"La dolce vita\" ambientato ancora una volta a New York. Il singolo \"Dolce Vita\" di Ryan Paris, e reso famoso dalla cover di Gazebo, \u00e8 proprio ispirato a questo film. Nel 2006 il regista e produttore Michael Lucas ha realizzato un remake pornografico de \"La dolce vita\", ad alto budget e a tematica gay, dal titolo \"Michael Lucas' La Dolce Vita\"; denunciato per violazione di diritto di autore e uso improprio di arte commerciale dalla International Media films Inc., un giudice federale ha sentenziato che Michael Lucas non ha violato la legge sul diritto d'autore poich\u00e9 il film di Fellini \u00e8 un'opera importante per la cinematografia e quindi di dominio pubblico. Altri riferimenti si trovano in \"Good Bye, Lenin!\", in cui una statua \u00e8 trasportata in elicottero come la statua di Cristo all'inizio de \"La dolce vita\", e \"Pulp Fiction\" di Quentin Tarantino.\nNel romanzo ucronico \"Dracula Cha cha cha\" dello scrittore britannico Kim Newman, lo sfondo delle vicende \u00e8 la Roma felliniana de \"La dolce vita\"; \u00e8 citata la famosa scena della fontana di Trevi e tra i protagonisti del romanzo figura anche Marcello Rubini.\n\"La dolce vita\" ha avuto influenze anche sul costume e sul linguaggio. La scena della fontana di Trevi con la Ekberg e Mastroianni \u00e8 divenuta una scena simbolo del cinema del XX secolo. Il cognome di uno dei personaggi del film, Paparazzo, ha dato origine al nome comune \"paparazzo\", con cui si indicano a livello internazionale i fotografi particolarmente invadenti e indiscreti, soprattutto per conto di giornali scandalistici. Lo stesso titolo del film \u00e8 diventato un modo di dire di uso comune per definire uno stile di vita ricco e lussuoso, spesso con eccessi come quelli mostrati nella pellicola. Il film ha dato inoltre il nome ad un capo d'abbigliamento, ovvero il maglione a collo alto, detto appunto maglione \"dolce vita\", come quello indossato da Mastroianni nel film.\nNel film di Ettore Scola \"C'eravamo tanto amati\", viene ricostruita la scena della Fontana di Trevi con la presenza di Fellini e di Mastroianni nel ruolo di se stessi.\nNel film \"\"Tot\u00f2, Fabrizi e i giovani d'oggi\", del 1960, quando il Cav. Antonio Cocozza, interpretato da Tot\u00f2, incontra il giovane Carlo D'Amore, pretendente di sua figlia, interpretato da Geronimo Meynier, tra le domande che gli rivolge per capire se \u00e8 un buon partito, gli chiede anche: \"Lei ha visto La Dolce Vita?\"\".\nLa storia principale del fumetto Topolino N\u00b02935 del 28 febbraio 2012 \u00e8 dedicata a Federico Fellini e si intitola \"Topolino e il ritorno alla Dolce Vita\".\nIl film \u00e8 stato anche citato da Bob Dylan nella canzone \"Motorpsycho Nightmare\" e da Joni Mitchell nel brano \"The only joy in Town\".\nNel 2010 l'ex calciatore Hidetoshi Nakata ha inciso un brano in lingua giapponese ispirato al capolavoro di Fellini dal titolo \u7518\u3044\u751f\u6d3b\nNel 2014 la cantante gallese Marina and The Diamonds cita il titolo del film nel suo singolo \"Froot\" con la frase \"Living la dolce vita\".\nAnche nella canzone del 1999 \"Mi Chico Latino\" di Geri Halliwell c'\u00e8 una citazione del film.\nDal film prende nome anche il brano \"Dolce vita\", lanciato da Ryan Paris nel 1983.\nL'anno successivo ne fu realizzata una parodia con Tot\u00f2 e Peppino De Filippo, intitolata \"Tot\u00f2, Peppino e... la dolce vita\".\nIl film di Paolo Sorrentino \"La grande bellezza\", uscito nel 2013 e vincitore dell'Oscar al miglior film in lingua straniera, riprende molti temi de \"La dolce vita\", tanto che molti ritengono la pellicola di Sorrentino un vero e proprio remake del film di Fellini.\nLa proiezione de \"La dolce vita\" nei paesini siciliani, con la folla che si accalca, \u00e8 rappresentata sia in \"Divorzio all'italiana\" di Pietro Germi che in \"Nuovo Cinema Paradiso\" di Giuseppe Tornatore.\nRiconoscimenti.\nLa rivista Entertainment Weekly mette \"La dolce vita\" al sesto posto nella sua classifica dei 100 pi\u00f9 grandi film di sempre stilata nel 1999. Il critico Roger Ebert lo inserisce nella sua top ten. La rivista cinematografica Empire, in una classifica redatta coi voti di 10.000 lettori, 150 registi e 50 critici cinematografici, lo posiziona al 55\u00ba posto tra i 500 film pi\u00f9 belli di sempre.\nIl film \u00e8 stato selezionato tra i 100 film italiani da salvare.\nEdizioni home video.\nLa versione in DVD fu pubblicata dalla Medusa Home Entertainment il 29 gennaio 2003.\nRestauro.\nA met\u00e0 degli anni 90 \u00e8 stato realizzato un restauro per Mediaset-Cinema Forever con la supervisione di Vincenzo Verzini.\nNel 2010 \u00e8 stato eseguito un nuovo restauro con la collaborazione di Ennio Guarneri, assistente di Otello Martelli, direttore della fotografia presso il laboratorio L'Immagine Ritrovata (Cineteca di Bologna) in associazione con l'organizzazione The Film Foundation, la Cineteca Nazionale, l'Istituto Luce Cinecitt\u00e0, le case di produzione Path\u00e9, Paramount, Mediaset, Medusa Film e la fondazione Fondation J\u00e9r\u00f4me Seydoux-Path\u00e9. Il negativo originale su pellicola Dupont in formato Totalscope (2:35:1) scansionato alla risoluzione di 4K \u00e8 stata la fonte principale per il restauro. Per alcune parti del film gravemente rovinate dalla muffa \u00e8 stato scansionato invece il lavander di conservazione (copia di protezione del film). A partire dal negativo ottico in 35mm \u00e8 stato restaurato invece il suono."}
{"id": "233423", "revid": "1305772", "url": "https://it.wikipedia.org/wiki?curid=233423", "title": "Jabberwocky (disambigua)", "text": ""}
{"id": "233426", "revid": "963244", "url": "https://it.wikipedia.org/wiki?curid=233426", "title": "Comunit\u00e0 missionarie", "text": "Per comunit\u00e0 missionarie si intendono quelle comunit\u00e0 cristiane nate in seno alla Chiesa cattolica per condividere in maniera trasversale tra tutto il popolo di Dio, ordinati, consacrati, laici, l'impegno missionario della Chiesa.\nCon il decreto \"Ad Gentes\" del Concilio Vaticano II, la Chiesa cattolica ha riconosciuto l'impegno missionario quale dovere di ogni battezzato.\nApostolato e missionariet\u00e0.\nL'impegno missionario o \"missionariet\u00e0\", non va, per\u00f2, confuso con l\u00b4\"apostolato\". La \"Lumen Gentium\" del Concilio Vaticano II ha ampiamente riconosciuto la possibilit\u00e0 di tutti i battezzati di annunciare la Parola di Dio, pur nella diversit\u00e0 di ruoli.\nPer secoli, l'annuncio della Parola era stato prerogativa dei ministri ordinati e si esplicava, principalmente, con l'omelia o predica, cio\u00e8 con la predicazione durante la Messa domenicale o in occasioni di itinerari di predicazione nelle piazze e nelle strade.\nOggi la Chiesa considera l'apostolato come sinonimo di testimonianza; Questo ha fatto s\u00ec che a molti laici \u00e8 stata riconosciuta la possibilit\u00e0 di fare catechesi ai bambini, ai giovani e agli adulti.\nLa missionariet\u00e0 e gli ordini religiosi.\nLa missionariet\u00e0, invece, consiste in un andare, uno spostarsi verso, un abbandonare la propria terra per annunciare Cristo ai lontani. Da sempre la Chiesa, basti pensare ai Santi Cirillo e Metodio, ha inviato uomini in terre non cristiane, ma solo dalla fine del XIX secolo in poi sono nate vere e proprie \"comunit\u00e0 missionarie\".\nTali comunit\u00e0, a differenza degli ordini religiosi dediti alla predicazione e all'apostolato, come i Domenicani, sono composti da uomini e donne, laici, consacrati e sacerdoti, e si dedicano non solo all'annuncio del Vangelo, ma anche al progresso umano e materiale dei popoli che incontrano.\nMolti ordini religiosi mendicanti, come i Francescani, hanno dato vita a congregazioni o rami che si dedicano espressamente all'annuncio missionario. Non solo, la Chiesa cattolica italiana ha istituito il PIME (\"Pontificio Istituto Missioni Estere\"), che ha fatto proprio l'impegno missionario senza caratterizzarsi per una specifica spiritualit\u00e0.\nI martiri.\nI missionari cattolici sono tuttora oggetto di assalti ed uccisioni in varie parti del mondo. L'agenzia Fides, agenzia stampa del Vaticano parte della Congregazione per l'Evangelizzazione dei Popoli, pubblica ogni anno un elenco degli operatori pastorali rimasti uccisi, includendo sacerdoti, religiosi, seminaristi e volontari laici."}
{"id": "233427", "revid": "14691", "url": "https://it.wikipedia.org/wiki?curid=233427", "title": "Letteratura per bambini", "text": ""}
{"id": "233428", "revid": "466539", "url": "https://it.wikipedia.org/wiki?curid=233428", "title": "Richard von Krafft-Ebing", "text": "Biografia.\nDeve la sua fama all'essere autore della \"Psychopathia sexualis\", pubblicata in tedesco nel 1886, il primo tentativo di studio sistematico, quasi \"enciclopedico\", dei comportamenti sessuali devianti racchiuso in 600 pagine, nelle quali vengono analizzati circa 500 casi clinici. La genesi dell'opera va riscontrata nel fatto che il barone voleva dimostrare come le diverse forme di erotismo non collegate alla procreazione fossero da imputare a una degenerazione del cervello umano, che ritornava ai primordi bestiali. Ci\u00f2 si rifaceva alle teorie evoluzioniste del naturalista Charles Darwin.\nDai suoi studi vennero identificate varie degenerazioni, quali il sadismo, il masochismo, il feticismo, il voyeurismo, l'esibizionismo, il frotteurismo, la ninfomania, la zoofilia, la necrofilia, la gerontofilia, la masturbazione compulsiva e la pedofilia. Su quest'ultima in particolare il suo contributo fu importantissimo, in quanto fu il primo a sentenziare che i bambini sono particolarmente suscettibili agli stimoli sessuali e che ogni abuso su di essi pu\u00f2 avere conseguenze devastanti. \nConsiderava inoltre l'omosessualit\u00e0 una condizione ereditaria, una perversione incurabile. La distingueva dalla \"perversit\u00e0\", cio\u00e8 dalla condizione di chi pratica atti omosessuali per lucro. L'opera ebbe un vasto successo di pubblico, nonostante i passi giudicati \"scabrosi\" fossero tradotti in latino. Nella versione rivista da Moll fu ristampata ininterrottamente fino alla fine del XX secolo. "}
{"id": "233429", "revid": "2225", "url": "https://it.wikipedia.org/wiki?curid=233429", "title": "La Saga di Paperon de Paperoni", "text": ""}
{"id": "233432", "revid": "1528507", "url": "https://it.wikipedia.org/wiki?curid=233432", "title": "Donald Slayton", "text": "Fece parte del primo gruppo di astronauti scelti dalla NASA nel 1959, ma il suo primo ed unico volo nello spazio avvenne solo nel 1975 con la missione Apollo-Sojuz-ASTP.\nInizio della carriera.\nIl giorno del suo 18-esimo compleanno (il 1\u00ba marzo 1942), Slayton si arruol\u00f2 come volontario presso l'aeronautica militare americana. Terminato l'addestramento da pilota venne trasferito in Europa, dove vol\u00f2 su bombardieri tra il 1943 e il 1944. Verso la met\u00e0 del 1944 fece ritorno negli Stati Uniti operando come istruttore di volo per aspiranti piloti di bombardieri. Ad aprile del 1945 dovette rientrare al fronte, questa volta per missioni di bombardamento in Giappone.\nTerminata la guerra, inizi\u00f2 nel 1946 uno studio di tecnica di volo presso l'Universit\u00e0 del Minnesota. Nel 1949 venne assunto dalla Boeing Aircraft Corporation di Seattle, dove gli venne assegnato l'incarico dello sviluppo di sistemi elettronici nonch\u00e9 delle forme delle superfici di sostegno.\nNel 1951 Slayton prest\u00f2 servizio nella Air National Guard, in un primo momento a Minneapolis, Minnesota, dopo a Bitburg, in Germania. In questa citt\u00e0 conobbe Marjorie Lunney, che spos\u00f2 il 15 maggio 1955.\nA giugno dello stesso anno, Slayton fece ritorno negli Stati Uniti, iscrivendosi alla scuola per piloti collaudatori dell'aeronautica militare americana presso l'Air Force Base di Edwards (California). Dal gennaio del 1956 ad aprile del 1959 prest\u00f2 servizio presso detta base.\nAstronauta del programma Mercury senza volo.\nSlayton fu uno dei 110 piloti scelti dalla NASA a far parte del primo pi\u00f9 ristretto gruppo di aspiranti astronauti. Fu in grado di superare tutti gli esami con bravura e pertanto venne chiamato a far parte del gruppo dei Mercury Seven, cio\u00e8 i primi sette astronauti americani scelti e presentati al pubblico il 9 aprile del 1959.\nAd ognuno dei sette astronauti scelti venne assegnato un incarico speciale, per assicurare in questo modo che le esperienze maturate durante il loro lavoro da piloti collaudatori, influisse e contribuisse decisamente nell'elaborazione e perfezionamento del programma di volo. Slayton ebbe l'incarico di dedicarsi principalmente allo sviluppo del razzo del tipo Atlas destinato a portare in orbita le capsule Mercury.\nLa NASA programm\u00f2 che in un primo momento dovevano essere dei razzi del tipo Redstone a portare diversi astronauti nello spazio mediante un semplice volo balistico. Il volo con il numero MR-6 (Mercury-Redstone), che avrebbe dovuto lanciare Slayton nello Spazio come quarto lancio di una capsula Mercury venne programmato per l'autunno dell'anno 1961.\nA causa dei successi dell'Unione Sovietica, riuscita a far orbitare intorno alla Terra i cosmonauti Juri Gagarin e German Stepanowitsch Titov, la NASA decise di ridurre i voli suborbitali del tipo Redstone a tre. Pertanto Slayton avrebbe dovuto essere il primo cittadino americano a volare in un'orbita intorno alla Terra. Conclusi con successo i voli Redston di Alan Shepard e Virgil Grissom, la NASA volle accelerare i tempi e pertanto venne programmato di effettuare con la terza missione Mercury un volo con il razzo del tipo Atlas in grado di portare un uomo in orbita intorno alla Terra. Il 29 novembre 1961 la NASA rese noti gli equipaggi per le missioni MA-6 (programmata per dicembre e MA-7 (programmata per aprile 1962): John Glenn e Deke Slayton.\nSlayton nomin\u00f2 il suo volo \"Delta 7\", ma non ebbe l'occasione di volare nello spazio a causa di un problema al suo cuore (fibrillazione atriale). La NASA era a conoscenza di ci\u00f2 sin dal 1959, ma tolse a Slayton l'idoneit\u00e0 al volo solo il 15 marzo del 1962, cio\u00e8 circa un mese prima del termine programmato per il lancio della missione. Slayton non venne sostituito dal suo uomo di riserva Walter Schirra bens\u00ec da Scott Carpenter che il 24 maggio part\u00ec per la missione MA-7, da lui nominata (come voleva la tradizione, secondo cui i piloti potevano scegliere un nome per la propria missione) \"Aurora 7\". Schirra invece vol\u00f2 con la missione MA-8, lanciata il 30 ottobre.\nCarriera da scrivania.\nSlayton in un primo momento pot\u00e9 continuare il suo addestramento da astronauta, partecipando ovviamente a tutte le analisi mediche di rito. Solo in un secondo momento assunse sempre pi\u00f9 incarichi amministrativi all'interno della NASA. Fu cos\u00ec che venne nominato quale coordinatore di tutte le attivit\u00e0 degli astronauti, divenendo presto direttore del neofondato ufficio degli astronauti per i programmi Mercury, Gemini e Apollo. Nel 1963, all'atto di una ristrutturazione organizzativa all'interno della NASA divenne vicedirettore del settore \"Flight Crew Operations\" per diventarne dal 1966 in poi il suo direttore.\nA novembre del 1963, Slayton si conged\u00f2 dall'aeronautica militare americana, restando comunque nel gruppo degli astronauti \"inattivi\" della NASA.\nSlayton ricevette l'incarico di comporre gli equipaggi e di assegnare a questi le missioni del programma Gemini e del programma Apollo. Pertanto fu lui a decidere chi poteva volare su quale veicolo spaziale e chi pot\u00e9 camminare sulla Luna.\nIl tardivo volo nello spazio.\nDurante questi anni, Slayton fece di tutto per riacquisire l'idoneit\u00e0 di volo e poter ritornare allo stato di astronauta attivo. Si allenava quotidianamente, smise di fumare e di bere caff\u00e8 e ridusse al minimo il consumo di bevande alcooliche. Cos\u00ec nell'estate del 1970 si pot\u00e9 diagnosticare che i suoi problemi al cuore erano spariti. Solo in seguito ad ulteriori ed accuratissime analisi mediche a marzo del 1972 gli venne nuovamente attestata l'idoneit\u00e0 al volo e per voli nello spazio.\nIl 9 febbraio 1973 Slayton venne nominato membro dell'equipaggio per la missione/progetto Apollo-Sojuz il primo rendezvous nello spazio di una capsula americana con una capsula sovietica. Dell'equipaggio fecero inoltre parte Tom Stafford e Vance Brand.\nSegu\u00ec un allenamento intenso di oltre due anni, durante il quale Slayton, oltre a dover imparare la lingua russa, pot\u00e9 visitare per pi\u00f9 volte l'Unione Sovietica. Per questo motivo, Slayton dovette sospendere il suo ruolo di direttore dell'Ufficio Astronauti dal febbraio del 1974.\nLa missione si svolse dal 15 luglio al 24 luglio del 1975. Slayton ebbe l'incarico di pilotare il modulo di aggancio delle due capsule. A 51 anni, Slayton era per allora l'astronauta pi\u00f9 anziano ad avere il suo primo volo nello spazio. In orbita intorno alla Terra, il modulo Apollo si agganci\u00f2 alla Sojuz 19 e gli astronauti poterono passare da un veicolo spaziale all'altro mediante l'apposito modulo di aggancio. Durante questi scambi almeno un astronauta rimaneva sempre nel suo veicolo. Slayton rimase per un'ora e 35 minuti a bordo della Sojuz. Durante il rientro della capsula Apollo fu evitata di poco una tragedia che avrebbe potuto costare la vita all'equipaggio. Durante questo rientro, venne omesso di azionare due interruttori che avrebbero dovuto attivare automaticamente il sistema di atterraggio. Ad un'altezza di ca. 7000 m, i paracadute di riserva avrebbero dovuto azionarsi automaticamente a causa dell'omissione predetta. L'equipaggio not\u00f2 il malfunzionamento ed azion\u00f2 manualmente tale funzione. All'incontrario, i getti di stabilizzazione che avrebbero dovuto bloccarsi con l'azionamento di tale funzione, si accesero nuovamente a causa della posizione instabile e non corrispondente ai programmi. Per effetto di tale combinazione, la capsula inizio a dondolare. Solo dopo circa 30 secondi, l'equipaggio fu in grado di spegnere gli stabilizzatori. Durante tutto il periodo comunque dei gas tossici erano entrati all'interno della capsula a causa di una valvola erroneamente aperta. Pure i paracadute principali non si aprirono automaticamente. L'astronauta Brand fu comunque in grado di azionare tale funzione manualmente all'altezza di ca. 2700 m. L'ammaraggio fu abbastanza violento e la capsula si trov\u00f2 in una posizione capovolta. Fu nuovamente Brand ad essere in grado di azionare il congegno di rialzo della capsula prima di perdere i sensi. Stafford riusc\u00ec a infilare all'astronauta privo di sensi una maschera d'ossigeno e, non appena la capsula fu rialzata, ad aprire il portello d'entrata. I gas tossici spirarono immediatamente a causa dell'entrata di aria fresca. L'equipaggio dovette comunque rimanere in osservazione per due settimane in un ospedale.\nLo Space Shuttle.\nLa missione Apollo Sojuz-ASTP fu l'ultimo volo di un veicolo spaziale del tipo Apollo. In seguito la NASA si concentr\u00f2 quasi esclusivamente sull'elaborazione e sul perfezionamento dello Space Shuttle.\nDal dicembre 1975 in poi, Slayton fu direttore del programma di collaudo per il rientro e l'atterraggio (Approach and Landing Test) dello Shuttle Enterprise operando in California.\nTerminato tale programma a novembre del 1977 assunse, fino a febbraio 1982 l'incarico di Manager dell'Orbital Flight Training Programm contribuendo alla preparazione dei primi sei voli dello Space Shuttle. Slayton fu inoltre responsabile del trasporto dello Shuttle dalla California a Cape Canaveral con un Boeing 747 appositamente modificato.\nDopo la NASA.\nSlayton lasci\u00f2 la NASA il 27 febbraio 1982 e divenne presidente della Space Services Inc., una societ\u00e0 privata dell'industria spaziale, la quale fu in grado di lanciare con successo il razzo Conestoga un anno dopo l'assunzione di Slayton (1983). Inoltre assunse compiti, incarichi e posizioni direttive presso altre ditte operanti in questo settore. Pure nel 1983 Slayton si \u00e8 sposato per la seconda volta.\nDeke Slayton \u00e8 deceduto il 13 giugno 1993 a League City all'et\u00e0 di 69 anni a causa di un tumore al cervello. Dopo i funerali, il corpo di Slayton venne cremato."}
{"id": "233433", "revid": "2225", "url": "https://it.wikipedia.org/wiki?curid=233433", "title": "Paperon de Paperoni", "text": ""}
{"id": "233435", "revid": "563666", "url": "https://it.wikipedia.org/wiki?curid=233435", "title": "Virgilio Angioni", "text": "Biografia.\nGiovent\u00f9.\nFiglio di Vincenzo e Fruttuosa Cabras, all'et\u00e0 di sei anni si trasfer\u00ec con la famiglia a Santulussurgiu. Conseguita la licenza elementare, si trasfer\u00ec a Oristano presso uno zio per continuare gli studi al liceo classico, dove ebbe per\u00f2 risultati scolastici negativi. I genitori abbandonarono per\u00f2 l'idea di iscriverlo al meno impegnativo Istituto Enologico di Cagliari e si stabilirono a Oristano, dove Virgilio continu\u00f2 a frequentare il liceo classico.\nEgli frequentava abitualmente la chiesa di San Francesco e dei Padri conventuali e nel 1885 entr\u00f2 nel seminario arcivescovile di Oristano. Quando Paolo Maria Serci, arcivescovo di Oristano e amico di famiglia, venne trasferito a Cagliari nel 1893, gli offr\u00ec un posto gratuito nel seminario cittadino. Qui Virgilio ricevette gli ordini minori (17 dicembre 1899), l'ordinazione diaconale (2 marzo 1901) e quella sacerdotale (1\u00ba giugno 1901).\nIl 20 ottobre 1901 consegu\u00ec la laurea in Sacra Teologia. Negli anni 1902-1904 si trasfer\u00ec al Collegio Apostolico Leonino di Roma conseguendo la laurea in Diritto Canonico e i diplomi in sociologia, ascetica e pastorale, pedagogia.\nAttivit\u00e0 pastorale.\nRientrato a Cagliari, venne nominato coadiutore della Collegiata di San Giacomo, di cui poi divenne parroco dal 1908 al 1923. Fond\u00f2 \"Il Lavoratore, settimanale democratico cristiano per la Chiesa, per l'Italia e per il popolo\" e una rivista bimestrale per i sacerdoti sardi.\nDurante la prima guerra mondiale organizz\u00f2 un'agenzia che si occupava del disbrigo delle pratiche relative ai soldati prigionieri di guerra. Istitu\u00ec il circolo \"Labor\", con scuola serale per operai analfabeti e la \"Casa del Popolo\": centro di attivit\u00e0 sociali, culturali e ricreative per ragazzi, a orientamento religioso. Il disagio sociale che dopo la guerra interessava larghi strati della popolazione lo spron\u00f2 a progettare un'opera di aiuto e soccorso per i pi\u00f9 bisognosi. Lasciata la parrocchia, in un vecchio convento in disuso fond\u00f2 l'Opera del \"Buon Pastore\", finalizzata all'assistenza a giovani ragazze dedite all'accattonaggio e alla prostituzione. Dapprima l'opera si resse sul volontariato, ma in seguito don Angioni volle consolidarla attraverso la fondazione della Congregazione delle suore \"Figlie di Maria Santissima Madre della Divina Provvidenza e del Buon Pastore\", che ottenne l'approvazione pontificia solo dopo la sua morte.\nNel 1991 venne iniziata la causa di beatificazione e nel 2004 \u00e8 stato proclamato venerabile dalla Chiesa cattolica."}
{"id": "233436", "revid": "320578", "url": "https://it.wikipedia.org/wiki?curid=233436", "title": "Radiodue", "text": ""}
{"id": "233437", "revid": "767487", "url": "https://it.wikipedia.org/wiki?curid=233437", "title": "Pino Palladino", "text": "Biografia.\nNato in Galles da padre di Campobasso e madre gallese, si avvicin\u00f2 al basso elettrico nel 1973, dopo aver fatto pratica per qualche tempo con la chitarra elettrica. Nel 1978 ha cominciato a suonare nel gruppo di supporto dei programmi di una emittente televisiva locale. Nel 1980 \u00e8 entrato nel gruppo di Jools Holland e ha partecipato alla registrazione dell'album \"Jools Holland and the Millionaires\".\nCarriera.\nNegli anni ottanta, Palladino ottenne la notoriet\u00e0 suonando il basso fretless con molti artisti come Gary Numan, Paul Young, David Gilmour, Tears for Fears, David Knopfler e Don Henley. Negli anni novanta suona con Melissa Etheridge, Rick Wright, Pino Daniele (nell'album Bonne Soir\u00e8e del 1987) Pino Mango, Raf, Claudio Baglioni (nell\u2019album Oltre), D'Angelo, Elton John, Eric Clapton, Mike Lindup e Massimo Di Cataldo. \nNel 2000 partecipa alla realizzazione dell'album Mama's Gun, di Erykah Badu.\nNel 2001 collabora con Zucchero Fornaciari nella realizzazione dell'album \"Shake\" dell'artista emiliano.\nNel 2002 figura fra gli strumentisti accreditati nell'album \"Charango\" del gruppo musicale britannico Morcheeba. Nello stesso anno \u00e8 diventato membro dei The Who nel 2002 dopo la prematura scomparsa di John Entwistle. Ha suonato con la band inglese per tutti gli anni a seguire in numerosi live.\nInsieme a Phil Collins, ha fatto parte della formazione invitata a suonare per la festa dei cinquant'anni di regno della regina Elisabetta II, con Paul McCartney, Eric Clapton, Cliff Richard e Tony Bennett.\nNel 2003 ha suonato con Simon and Garfunkel nel loro tour \"Old Friends\". Ha suonato anche con Pino Daniele, col quale condivideva il tifo per l'Everton e per il .\nNell'estate del 2005 Palladino \u00e8 stato in tour con Jeff Beck, accompagnandolo in numerose date internazionali.\nDalla sua formazione, nel 2005, \u00e8 membro del John Mayer Trio (formato da John Mayer, Steve Jordan e Palladino). Il trio si \u00e8 esibito in un live a Los Angeles l'8 dicembre 2007. Il concerto \u00e8 stato registrato al Los Angeles Nokia Theatre (con la regia di Danny Clinch) ed il ricavato \u00e8 stato devoluto a numerosi enti benefici della citt\u00e0. Inoltre, ha collaborato con Mayer in diversi live e nella realizzazione dei suoi album in studio.\nIl 7 febbraio 2010 \u00e8 tornato a suonare con The Who in occasione del Super Bowl XLIV al Sun Life Stadium (gi\u00e0 Dolphin Stadium) di Miami di fronte a 76.500 spettatori.\nNel 2013 inizia una collaborazione con i Nine Inch Nails con cui registra alcune tracce dell'album \"Hesitation Marks\", unendosi anche alla line-up della band negli show dal vivo.\nDivenuto famoso nell'ambiente con il suo tipico tocco melodico sul fretless StingRay del 79, negli anni ha saputo cambiar pelle e stili musicali, arrivando ad essere considerato uno dei migliori e pi\u00f9 influenti bassisti della scena internazionale. Anche la strumentazione odierna differisce avendo adottato strumenti Fender quali il Precision e il Jaguar. L'amplificazione usata \u00e8 Epifani di cui \u00e8 endorser, ma spesso utilizza anche due testate Ampeg SVT-VR abbinate a due cabinet Ampeg SVT-810AV e sistemi di amplificazione Ashdown e Fender.\nFender, nel 2005, ha realizzato il Fender Pino Palladino Custom Shop Precision Bass. Questo strumento \u00e8 stato costruito ispirandosi a due bassi che Palladino ha spesso adoperato negli anni. Il body, disponibile esclusivamente nella colorazione Faded Fiesta Red, riprende il colore di un Precision del 1961 di Pino Palladino, mentre il manico si rif\u00e0 ad un Precision del 1963. Palladino, inoltre, adopera quasi esclusivamente bassi equipaggiati con corde flatwound, (in particolare le Thomastik-Infeld flat-wound bass strings)."}
{"id": "233439", "revid": "8489", "url": "https://it.wikipedia.org/wiki?curid=233439", "title": "Platform", "text": ""}
{"id": "233441", "revid": "2225", "url": "https://it.wikipedia.org/wiki?curid=233441", "title": "Il nuovo proprietario del Castello de Paperoni", "text": ""}
{"id": "233443", "revid": "869733", "url": "https://it.wikipedia.org/wiki?curid=233443", "title": "Tempo (meteorologia)", "text": "Il tempo atmosferico (o meteorologico), nella meteorologia, indica il complesso delle condizioni dell'atmosfera terrestre (definite da parametri come temperatura, pressione atmosferica, umidit\u00e0, nuvolosit\u00e0, precipitazioni, visibilit\u00e0 e vento, e dai fenomeni associati come ad es. pioggia, neve, grandine, ecc.) in un dato momento e in un dato luogo della superficie terrestre o in libera atmosfera(quando usato senza specificazioni si parla comunemente del \"tempo\" atmosferico terrestre).\nDescrizione.\nDistinto dal clima, che rappresenta invece lo stato medio dell'atmosfera terrestre su un arco temporale di mesi o vari anni (per l'Organizzazione meteorologica mondiale almeno trenta), su medesime scale spaziali, studiato dalla climatologia. ci\u00f2 che caratterizza il tempo atmosferico \u00e8 la cosiddetta variabilit\u00e0 meteorologica che va a sovrapporsi ai trend di natura climatica sul medio-lungo periodo. La maggior parte dei fenomeni che determinano il tempo si verificano nella troposfera, al di sotto della stratosfera e la disciplina che si occupa di studiare e prevedere il tempo atmosferico \u00e8 la meteorologia.\nSi pu\u00f2 parlare di tempo perch\u00e9 vi sono differenze di densit\u00e0 (temperatura e umidit\u00e0) nei diversi punti della Terra; queste differenze possono derivare dall'angolo d'incidenza della radiazione solare, che presenta un gradiente secondo la latitudine. Poich\u00e9 l'asse di rotazione terrestre \u00e8 inclinato rispetto al piano orbitale, l'angolo di incidenza della luce solare in uno stesso luogo varia a seconda del momento dell'anno. Sulla Terra, le temperature generalmente variano annualmente tra i -40 e i +40\u00a0\u00b0C. (estremi record: -89\u00a0\u00b0C alla Base Vostok in Antartide e +70.7 nel deserto di Dasht-e Lut in Iran).\nLa forte disparit\u00e0 della temperatura dell'aria tra zone polari e tropicali d\u00e0 origine al complesso della circolazione atmosferica e alle correnti a getto: le differenze fra le temperature di superficie causano infatti differenze di pressione. Alte altitudini sono pi\u00f9 fresche che basse altitudini a causa del calore dovuto alla compressione. I sistemi meteorologici alle medie latitudini, come i cicloni extratropicali, sono causati dall'instabilit\u00e0 dei flussi delle correnti a getto e dall'instabilit\u00e0 baroclina. Altri sistemi perturbati, coinvolti nel ciclo dell'acqua e nelle dinamiche delle correnti aeree, sono i cicloni tropicali, i temporali e i tornado o trombe d'aria.\nLa previsione meteorologica \u00e8 l'applicazione della scienza e tecnologia per predire lo stato dell'atmosfera di un tempo futuro in una determinata localit\u00e0 e pu\u00f2 essere previsto, con buona accuratezza ed entro certi limiti temporali, a partire dallo \"stato atmosferico\" attuale attraverso opportune tecniche di previsione meteorologica, che sfruttano a loro volta le conoscenze scientifiche acquisite dalla scienza meteorologica: in particolare l'atmosfera \u00e8 un sistema caotico, cosicch\u00e9 piccoli cambiamenti in una parte del medesimo possono provocare effetti importanti nel sistema complessivo. I tentativi dell'uomo per controllare il tempo meteorologico sono stati molteplici nella sua storia ed \u00e8 evidente che le attivit\u00e0 umane quali l'agricoltura e l'industria, hanno inavvertitamente modificato gli assetti del tempo atmosferico.\nLo studio su come il tempo opera sugli altri pianeti pu\u00f2 essere di aiuto nel comprendere come esso opera sulla Terra. Un famoso punto di riferimento nel Sistema solare, la Grande Macchia Rossa di Giove, \u00e8 una tempesta anticiclonica, la cui esistenza risale ad almeno 300 anni. Il tempo atmosferico non \u00e8 comunque limitato ai corpi planetari: una corona di stelle viene costantemente perduta nello spazio, creando ci\u00f2 che \u00e8 essenzialmente un'atmosfera molto sottile nel sistema solare. I movimenti delle masse eiettate dal Sole si chiama vento solare.\nElementi e fattori meteorologici.\nQuattro elementi interagiscono per produrre il tempo atmosferico:\nQuesti elementi sono essi stessi influenzati dai seguenti fattori:"}
{"id": "233444", "revid": "248115", "url": "https://it.wikipedia.org/wiki?curid=233444", "title": "Tempo atmosferico", "text": ""}
{"id": "233445", "revid": "709406", "url": "https://it.wikipedia.org/wiki?curid=233445", "title": "Famiglie di pesci", "text": "In questa tabella sono elencate tutte la famiglie riconosciute e descritte di pesci al 2013.\nA.\nAb-Am - An-Ap - Ar-Au \nC.\nCa - Ce - Ch - Ci-Cu - Cy\nL.\nLa-Le - Li-Lu \nM.\nMa-Mi - Mo-My\nP.\nPa-Pe - Ph-Pl - Po-Pr - Ps-Pt\nS.\nSa-Sc - Se-St - Su-Sy"}
{"id": "233447", "revid": "466539", "url": "https://it.wikipedia.org/wiki?curid=233447", "title": "Acanthuridae", "text": " \nLa famiglia Acanthuridae comprende 81 specie di pesci d'acqua salata, conosciuti comunemente come Pesci chirurgo e Pesci unicorno.\nDistribuzione e habitat.\nLe specie della famiglia sono diffuse nelle zone tropicali di tutti i mari e gli oceani. Sono particolarmente comuni negli oceani Indiano e Pacifico dove vive la maggioranza delle specie; nell'Oceano Atlantico vivono 5 specie, tra cui \"Acanthurus monroviae\" che \u00e8 stata catturata alcune volte nel mar Mediterraneo.\nSono particolarmente comuni nelle barriere coralline.\nDescrizione.\nSono pesci dal corpo ovale piuttosto alto e compresso lateralmente. L'occhio \u00e8 posto in alto e la bocca, piccola, spesso \u00e8 portata su un muso appuntito. Alcune specie del genere \"Naso\" hanno una vistosa appendice appuntita o tuberiforme sulla fronte. La pinna dorsale \u00e8 unica e porta alcuni raggi spinosi. Le scaglie sono piccole. Interessante \u00e8 la capacit\u00e0 espressiva di tutte le specie della famiglia: un individuo spaventato, inquieto o ammalato appare pi\u00f9 pallido o a volte con particolari non visibili se in buona salute.\nI pesci chirurgo devono il loro nome comune e la loro fama ad un'importante arma di difesa: una sorta di stiletto retrattile presente su ognuno dei due fianchi del peduncolo caudale, estremamente affilato (come bisturi) ed utilizzato da queste specie come strumento di estrema difesa: queste lame a mezzaluna vengono infatti erette soprattutto a scopo dimostrativo. Per esaltarne l'importanza molte specie presentano vistose colorazioni aposematiche nel peduncolo caudale (o addirittura direttamente il bisturi colorato).\nBiologia.\nAlimentazione.\nLa maggioranza delle specie \u00e8 erbivora e si ciba brucando le alghe.\nRiproduzione.\nUova e larve sono pelagiche.\nTassonomia.\nLe 81 specie sono state divise in 3 sottofamiglie:\nAcquariofilia.\nMolte specie sono da tempo pescate nei luoghi d'origine per essere venduti (a caro prezzo) agli allevatori appassionati di acquari marini e di barriera. Sono spesso ospiti degli acquari pubblici."}
{"id": "233449", "revid": "713714", "url": "https://it.wikipedia.org/wiki?curid=233449", "title": "Girgenti", "text": ""}
{"id": "233450", "revid": "287204", "url": "https://it.wikipedia.org/wiki?curid=233450", "title": "Castrogiovanni", "text": ""}
{"id": "233451", "revid": "712828", "url": "https://it.wikipedia.org/wiki?curid=233451", "title": "Nar Shaddaa", "text": ""}
{"id": "233453", "revid": "484362", "url": "https://it.wikipedia.org/wiki?curid=233453", "title": "Littoria", "text": ""}
{"id": "233454", "revid": "1573940", "url": "https://it.wikipedia.org/wiki?curid=233454", "title": "Anabantidae", "text": "Gli Anabantidi, conosciuti anche con il nome di Labirintidi per via dell'organo respiratorio che permette loro di respirare anche aria, sono un gruppo di pesci d'acqua dolce dell'ordine dei Perciformes diffusi principalmente in Asia (qualche decina di specie in Africa).\nClassificazione.\nPer molto tempo i biologi hanno suddiviso le specie in sottordini, ma da alcuni anni sono stati divisi in famiglie diverse, in base ad alcune microdifferenze biologiche e ambientali. Per le altre specie, un tempo conosciute come Anabantidi, vedi Osfronemidi.\nHabitat.\nGli anabantidi vivono in risaie, stagni, torrenti e meandri calmi dei fiumi.\nBiologia.\nSono pesci ovipari, con una durata della vita che varia da 2 a 5 anni, che presentano particolari comportamenti interessanti. Ma la loro caratteristica principale \u00e8 il labirinto, un organo respiratorio aggiuntivo alle branchie che permette loro di respirare completamente o parzialmente l'aria e la capacit\u00e0 di spostarsi fuori dall'acqua a \"balzi\" per cambiare pozza, fiume o risaia.\nRiproduzione.\nLa riproduzione delle specie della famiglia \u00e8 molto interessante: il corteggiamento \u00e8 piuttosto aggressivo, durante il quale il maschio costruisce un nido di bolle minute di parecchi cm di diametro (fino a 16). Dopo alcune ore o addirittura giorni, il maschio convince la femmina a riprodursi e la coppia si dispone in una particolarissima posizione nella quale verranno deposte e fecondate le uova.\nIl maschio quindi provvede a recuperarle e a disporle tra le bolle, mentre la femmina si riprende dallo sforzo stando immobile. Una volta deposte le uova, il maschio allontana la femmina e si dedica alla cura delle uova e degli avannotti per circa 3 giorni, rifiutando il cibo, dopodich\u00e9 si allontana quando i piccoli raggiungono l'indipendenza."}
{"id": "233455", "revid": "228587", "url": "https://it.wikipedia.org/wiki?curid=233455", "title": "Gazebo (disambigua)", "text": ""}
{"id": "233456", "revid": "1573940", "url": "https://it.wikipedia.org/wiki?curid=233456", "title": "Callichthyidae", "text": "I Callictidi o Callittidi (Callichthyidae ) sono una famiglia di pesci siluriformi, comprendente 195 specie d'acqua dolce; sono conosciuti anche come pesci gatto corazzati.\nDescrizione.\nL'aspetto \u00e8 affascinante: non per niente il loro nome scientifico (\"Callichthyidae\") deriva dal greco \"kallis\" (bello) + \"ichthys\" (pesce).\nI callittidi sono pesci adattati a vivere tra i fondali, quindi presentano ventre appiattito e due paia di barbigli. Le scaglie di questa famiglia sono mutate in placche ossee che, nell'ordine di due file orizzontali, si innestano tra loro in concomitanza della linea orizzontale sul fianco. La livrea \u00e8 mutevole, ma sempre mimetica, bruno-verde, grigia o bianca.\nLe dimensioni variano dai 3 ai 60\u00a0cm a seconda della specie.\nDistribuzione e habitat.\nVivono in piccoli banchi nei bassi fondali sabbiosi e ricchi di detriti di fiumi e laghi del continente sudamericano, Panama e isole caraibiche comprese.\nTassonomia.\nI Callittidi sono classificati in due sottofamiglie:\nAcquariofilia.\nL'interesse degli acquariofili si \u00e8 orientato negli ultimi decenni alle specie pi\u00f9 piccole e di bell'aspetto del genere \"Corydoras\" e \"Brochis\". Tuttavia anche grosse specie (\"Callichthys callichthys\" e \"Megalechis thoracata\") sono commercializzate poich\u00e9 esistono numerosi appassionati.\nLa prolificit\u00e0 di queste specie rende pi\u00f9 semplice l'allevamento nei paesi occidentali, anche se a volte \u00e8 pi\u00f9 economico pescare nei luoghi d'origine gli esemplari giovani."}
{"id": "233457", "revid": "729019", "url": "https://it.wikipedia.org/wiki?curid=233457", "title": "Paolo Paoletti", "text": "Biografia.\nCresciuto nel , in cui debutt\u00f2 nel 1969, ivi milit\u00f2 fino al 1972; per un biennio milit\u00f2 nel , giungendo secondo al suo primo anno a un solo punto dal campione d'Italia; nel 1974 si trasfer\u00ec al dove vinse lo scudetto alla sua prima stagione.\nEsord\u00ec in Nazionale a Lisbona il 2 aprile 1972, in un incontro di Coppa delle Nazioni contro il , e l'anno successivo prese parte al \"tour\" in Africa australe del 1973, la prima grande spedizione azzurra extraeuropea.\nFurono in totale 20 gli incontri internazionali di Paoletti, l'ultimo dei quali nel 1976 a Parma contro la ; tra gli altri \"tour\" cui prese parte figurano quelli del 1974 in Inghilterra, del 1975 in Scozia e del 1976 in Galles.\nDopo il ritiro dalla carriera agonistica intraprese quella di arbitro dal 1982 al 1992, in parallelo alla sua professione di insegnante di scuola superiore.\nNel 2012 Paoletti fu in scena in teatro nel dramma \"Finding Murdoch\", adattamento dall'originale inglese della neozelandese Margot McRae, che narra la storia di Keith Murdoch, ex giocatore degli \"All Blacks\" che, dopo essere stato escluso nel 1972 da un \"tour\" a causa di una rissa mentre la squadra era in Galles, non fece ritorno in patria e spar\u00ec in Australia, rendendosi irreperibile per anni.\nPaoletti ha interpretato il protagonista della storia.\n\u00c8 scomparso il 29 marzo 2020 a Grottaferrata nel cui ospedale era ricoverato."}
{"id": "233458", "revid": "1543377", "url": "https://it.wikipedia.org/wiki?curid=233458", "title": "Associazioni e movimenti cattolici", "text": "Le Associazioni e Movimenti Cattolici sono le associazioni e i movimenti riconosciuti dalla Chiesa cattolica a livello diocesano o pontificio.\nCon il decreto Apostolicam Actuositatem, il Concilio Vaticano II ha riconosciuto il ruolo indispensabile svolto dai laici cattolici nell'opera di apostolato, di annuncio, cio\u00e8, del Vangelo.\nIl decreto cita espressamente un'associazione di laici cattolici, l'Azione Cattolica, quale modello per tutti i laici che vogliano, in forma associata, contribuire al \u00abfine apostolico della Chiesa\u00bb. Questa menzione speciale deriva dall'importanza che l'associazione ha avuto nel corso del XX secolo.\nDopo il concilio, sotto impulso dello stesso, sono per\u00f2 nati nuove associazioni, movimenti o comunit\u00e0, dei quali il diritto canonico non ha saputo sempre dare una puntuale normazione, anche dopo la riforma del 1983.\nStoria.\nI laici cattolici fin dal Medioevo hanno dato vita alle pi\u00f9 disparate forme di aggregazione. Prime fra tutte vi sono state le \"congreghe\" o \"confraternite\", associazioni di fedeli nate spesso con lo scopo di diffondere la devozione per Maria, madre di Ges\u00f9 o per un santo, o per dedicarsi a opere di misericordia corporale o spirituale.\nTra le prime confraternite a nascere vi furono, a opera dei frati domenicani, quelle per la diffusione della pratica del rosario e, a opera dei serviti, le figlie di Maria.\nAnche se non possono essere qualificate come associazioni laicali in senso moderno, vanno annoverate tra queste anche i cosiddetti \"terz'ordini\". I terz'ordini nacquero a opera dei frati francescani e radunano tutti i laici che fanno propria la spiritualit\u00e0 di un determinato ordine.\nNel corso del tempo sono nate anche le societ\u00e0 di mutuo soccorso, spesso legate ai monti di piet\u00e0, che assicuravano ai soci assistenza in caso di malattia o indigenza. Nel corso del XIX secolo da queste nacquero le \"leghe bianche\", che dettero poi vita ai sindacati cattolici.\nNel XX secolo, dal secondo dopoguerra in poi, sono nati e si sono diffusi molti movimenti cattolici, non legati pi\u00f9 all'ambito parrocchiale, come l'Azione cattolica, o a ordini religiosi, come i terz'ordini, ma portatori di una propria specifica spiritualit\u00e0.\nTra questi si possono citare l'Opera di Maria o Movimento dei Focolari, Comunit\u00e0 di Ges\u00f9-Missionarie Laiche (Firenze, fondata da Mons. G.Agresti e L.Minocchi nel 1967), Comunione e Liberazione, il Rinnovamento carismatico cattolico, il Rinnovamento nello Spirito Santo, la Legio Mariae, i Cursillos de Cristianidad, gli Araldi del Vangelo, l'Opera dello Spirito Santo, il Movimento internazionale cattolico per la pace Pax Christi.\nVengono assimilati ai movimenti, pur non essendolo: il Cammino neocatecumenale, che \u00e8 una fondazione autonoma di beni spirituali; l'Opus Dei, che \u00e8 stato elevato da Giovanni Paolo II a prelatura personale; la Comunit\u00e0 nuovi orizzonti, fondata da Chiara Amirante, che \u00e8 un'associazione internazionale privata di fedeli.\nOrdinamento canonico.\nIl nuovo Codice di diritto canonico (1983) norma espressamente il diritto di fondare e dirigere liberamente associazioni da parte dei fedeli.\nIl can. 298 stabilisce le tre finalit\u00e0 delle associazioni di fedeli:\nLa Santa Sede e i vescovi diocesani hanno il diritto ed il dovere di vigilare sulla vita delle associazioni, e questo soprattutto in due ambiti: l'integrit\u00e0 della fede e dei costumi, e la disciplina ecclesiastica (can. 305).\nNelle fasi di riconoscimento la prima tappa \u00e8 il conseguimento di diritto diocesano come \"associazione privata\", che dopo un tempo \"ad experimentum\" pu\u00f2 ottenere il riconoscimento come \"associazione pubblica\".\nPer quanto riguarda il riconoscimento da parte dell'autorit\u00e0 della Chiesa, il Codice di diritto canonico distingue diversi gradi di riconoscimento:\nLe possibilit\u00e0 di configurazione di una \"associazione di fedeli\" dipende esclusivamente dalla sua costituzione interna e non dal \"grado di riconoscimento\":\nL'approvazione di uno statuto ha sempre delle fasi temporali sia a livello diocesano sia da parte della Santa Sede, passando, secondo la prassi, per un tempo inizialmente \"ad experimentum\" che permette sia alla comunit\u00e0 di poter verificare l'applicabilit\u00e0 degli statuti sia alla Santa Sede di aiutare la comunit\u00e0 a trovare i migliori strumenti giuridici per costituirsi e custodire fedelmente nel tempo il carisma ricevuto come \"dono comune per l'utilit\u00e0 comune\".\nTipologie.\nAssociazioni e movimenti.\nAssociazioni e movimenti ecclesiali si differenziano tra di loro. Non esistendo attualmente un \"contenitore giuridico\" unico per l'attuale configurazione dei maggiori movimenti o associazioni, inizialmente si costituiscono come associazione privata di fedeli di diritto diocesano per poi essere riconosciute come associazione internazionale privata di fedeli se approvate dal Pontificio consiglio per i laici, non escludendo la possibilit\u00e0 di avere un ramo sociale che opera attraverso una \"fondazione\", \"cooperative sociali\", \"associazioni onlus\" (no profit a livello nazionale) o \"ONG\" (Organizzazioni non governative a livello internazionale) e altri possibili soggetti giuridici specifici per gli ambiti in cui operano.\nTenuto conto dell'attuale ordinamento giuridico le comunit\u00e0 o associazioni costituitesi come \"associazione privata\" di fedeli rispetto alle \"associazioni pubbliche\" di fedeli, si differenziano per avere pi\u00f9 sviluppato il ramo laicale e pertanto per un impegno o consacrazione in forma \"privata\" e non pubblica, caratteristica invece per gli ordini religiosi o le \"promesse pubbliche\" (Ordo virginum e altre comunit\u00e0 che comprendono pi\u00f9 stati vocazionali ma hanno pi\u00f9 sviluppato un ramo con promesse pubbliche o \"voti\").\nDi seguito sono elencati alcuni dei principali movimenti cattolici (in ordine alfabetico):\nTra le principali associazioni cattoliche italiane ci sono:"}
{"id": "233459", "revid": "287204", "url": "https://it.wikipedia.org/wiki?curid=233459", "title": "Cyprinodontidae", "text": "La famiglia Cyprinodontidae comprende oltre 450 specie di pesci d'acqua dolce, appartenenti all'ordine Cyprinodontiformes.\nDistribuzione e habitat.\nI ciprinodontidi sono diffusi nelle zone tropicali e subtropicali di tutti i continenti, Oceania esclusa. In Italia \u00e8 presente una sola specie, \"Aphanius fasciatus\"\nDescrizione.\nLa quasi totalit\u00e0 delle specie presenta un forte dimorfismo sessuale sia nella forma del corpo che nella colorazione delle livree. I maschi sono solitamente pi\u00f9 grandi e decisamente pi\u00f9 appariscenti.\nBiologia.\nLa famiglia pu\u00f2 essere suddivisa in due gruppi in base alle caratteristiche biologiche:\nLe prime vivono praticamente un solo anno, adattando la loro biologia alle stagioni meteorologiche dei climi tropicali: nascono all'arrivo della stagione delle piogge, crescono e si riproducono negli specchi d'acqua ormai quasi secchi della stagione asciutta. Le uova, chiamate \"uova perenni\" restano in una sorta di animazione sospesa fino al ritorno della stagione delle piogge, quando l'acqua ne permetter\u00e0 la schiusa e la sopravvivenza degli avannotti (il periodo di incubazione varia da 30 a 120 giorni!).\nLe specie non annuali invece hanno vita pi\u00f9 lunga e depongono le uova sulle piante acquatiche o sul fondo pietroso dei corsi d'acqua.\nComportamento.\nIl comportamento delle specie di questa famiglia \u00e8 piuttosto aggressivo e territoriale, anche nei confronti dei propri simili.\nAlimentazione.\nSono solitamente predatori ed insettivori: si spostano sotto il pelo d'acqua e la bocca \u00e8 quindi rivolta verso l'alto. Non amano la luce diretta, meglio acquari arredati con abbondanti piante acquatiche e con livelli d'acqua non molto alti.\nTassonomia.\nLa famiglia comprende i seguenti generi:\nDi recente istituzione sono le famiglie Aplocheilidae e Nothobranchiidae che comprendono alcuni generi un tempo inseriti nella famiglia dei Ciprinodontidi.\nAcquariofilia.\nMolti acquariofili europei e americani si sono dedicati all'allevamento e allo studio biologico di questa famiglia."}
{"id": "233460", "revid": "124305773", "url": "https://it.wikipedia.org/wiki?curid=233460", "title": "Rotaract Club", "text": "Il Rotaract \u00e8 un'associazione promossa dal Rotary International e dedicata a uomini e donne di et\u00e0 maggiore di 18 anni..\nOgni Rotaract Club si appoggia alla comunit\u00e0 o ad un'universit\u00e0 ed \u00e8 patrocinato da uno o pi\u00f9 Rotary Club locali.\nIl nome di \"Rotaract\", combinazione tra le parole \"Rotary\" ed \"Action\", fu scelto in seguito ad un sondaggio tra gli studenti dell'Universit\u00e0 di Houston, nel Texas.\nStoria.\nIl primo Club Rotaract nacque a North Charlotte, nella Carolina del Nord, il 13 marzo 1968. Altri gruppi giovanili, sponsorizzati da Rotary Club \"padrini\", gi\u00e0 erano attivi dal 1920.\nOrganizzazione.\nIl Rotaract \u00e8 strutturato, come il Rotary, in Club, che vengono raggruppati in Distretti. Ciascun Rotaractiano \u00e8 socio di un singolo Rotaract Club, salvo alcune eccezioni.\nIn totale, sono attivi oltre 8700 Rotaract Club che contano circa 200.000 soci in 170 paesi del mondo. In Italia sono presenti circa 446 Club, con circa 7200 soci, organizzati in 13 Distretti.\nL'amministrazione di ciascun Rotaract Club \u00e8 autogestita; per tutte le funzioni importanti vale il principio dell'annualit\u00e0; il presidente viene eletto per un anno rotariano, dal 1\u00ba luglio al 30 giugno dell'anno successivo; il presidente, poi, nomina il direttivo del Club (tesoriere, prefetto, segretario e vice-presidente, oltre ai consiglieri) scegliendo le persone secondo criteri stabiliti da ciascun club, normalmente sulla base di capacit\u00e0 e spirito di servizio.\nAnalogamente, tutti i Rotaract Club di un Distretto, riuniti in assemblea, eleggono ogni anno un Rappresentante Distrettuale (R.D.) allo scopo di facilitare la comunicazione tra i Club stessi e il Rotary International nei rispettivi Distretti. Tra le responsabilit\u00e0 del R.D. rientrano la supervisione di uno o pi\u00f9 progetti condivisi a livello distrettuale (o multi-distrettuale), la pianificazione di iniziative volte alla crescita dell'organico e l'organizzazione delle Assemblee distrettuali. I Rappresentanti Distrettuali Rotaract dei 13 Distretti che comprendono i territori d'Italia, Malta e San Marino si riuniscono cinque volte l'anno con lo scopo di pianificare attivit\u00e0 comuni di servizio e gli eventi inter-distrettuali dell'anno successivo.\nAzioni.\nI Rotaract FIX Club organizzano attivit\u00e0 di raccolta fondi e provincia con lo scopo di soddisfare le esigenze della comunit\u00e0 locale, attivit\u00e0 volte a favorire la comprensione internazionale, riunioni formali, relazioni su temi di pubblico interesse, visite ad aziende, attivit\u00e0 culturali, campagne di sensibilizzazione nelle scuole. Tutte le attivit\u00e0 Rotaract iniziano a livello locale; ciascun socio impegnato nell'organizzazione di queste attivit\u00e0 ha la possibilit\u00e0 di servire la comunit\u00e0 locale.\nCome nel caso del Rotary, \u00e8 possibile ricondurre l'attivit\u00e0 del Rotaract a cinque vie d'azione:"}
{"id": "233461", "revid": "1543377", "url": "https://it.wikipedia.org/wiki?curid=233461", "title": "Melanotaeniidae", "text": "La famiglia Melanotaenidae comprende 84 specie di pesci d'acqua dolce, conosciuti nel mondo anglosassone come \"Rainbowfish\", appartenenti all'ordine Atheriniformes.\nI primi melanotenidi sono stati scoperti e classificati a partire del 1862, mentre le ultime scoperte risalgono al 2012.\nDistribuzione e habitat.\nQuesta famiglia \u00e8 originaria dell'Oceania (Australia e Papua Nuova Guinea soprattutto).\nIl loro ambiente naturale varia molto, dalle acque di sorgente, ai fiumi veloci, alle paludi fino agli stagni retrodunali.\nDescrizione.\nLa forma di questi pesci \u00e8 simile, con corpo ellissoidale: allungato, piuttosto compresso ai lati, con dorso e ventre alti. \nLa pinna anale e quella dorsale, doppia, sono lunghe, la coda \u00e8 a forbice ma molto ampia. La livrea \u00e8 solitamente molto attraente e varia moltissimo da specie a specie: quella maschile \u00e8 pi\u00f9 colorata.\nGli esemplari che giungono a vecchiaia presentano ispessimento del corpo.\nLe dimensioni variano a seconda delle specie, ma sono comprese tra i 4 e i 20\u00a0cm.\nEtologia.\nConvivono facilmente con altre specie, purch\u00e9 siano di dimensioni maggiori dell'apertura della loro bocca.\nRiproduzione.\nLe coppie sono occasionali e si riproducono mediante una deposizione che lascia cadere libere le uova fecondate nell'acqua, senza occuparsene pi\u00f9; gli avvannotti sono liberi e cercano presto un nascondiglio.\nAcquariofilia.\nMolte specie sono allevate e commercializzate per l'acquariofilia.\nSpecie.\nLa famiglia comprende 91 specie, suddivise in 7 generi:"}
{"id": "233463", "revid": "1573940", "url": "https://it.wikipedia.org/wiki?curid=233463", "title": "Poeciliidae", "text": "I Poeciliidae sono una famiglia di pesci d'acqua dolce appartenenti all'ordine Cyprinodontiformes.\nDistribuzione e habitat.\nLe circa 300 specie sono diffuse nelle acque dolci del continente americano, dal Texas al bacino amazzonico e in alcune zone dell'Africa centrale. Alcuni generi sono diffusi in Madagascar. I Poeciliidae esistono almeno dall'Oligocene: i fossili del genere \"Paralebias\" si trovano in terreni di 33 milioni di anni fa in Europa.\nRiproduzione.\nQuesti pesci hanno la particolarit\u00e0 di essere ovovivipari, vale a dire che trattengono le uova (gi\u00e0 fecondate internamente dal maschio, tramite accoppiamento) all'interno del corpo, e al momento della schiusa delle uova la femmina partorisce avannotti gi\u00e0 formati.\nAcquariofilia.\nAlcune specie sono diventate estremamente comuni in commercio per l'allevamento in acquario, per la facilit\u00e0 d'allevamento ma soprattutto per la grande prolificit\u00e0, che ha permesso di creare centinaia di diverse variet\u00e0 con colori sgargianti e forme insolite. Tra le specie pi\u00f9 diffuse e conosciute i Guppy (\"Poecilia reticulata\"), i Platy \"Xiphophorus maculatus\"), i Portaspada (\"Xiphophorus helleri\") e i Molly."}
{"id": "233465", "revid": "782150", "url": "https://it.wikipedia.org/wiki?curid=233465", "title": "Palazzo del Governo (Taranto)", "text": "Il palazzo del Governo \u00e8 un edificio civile di Taranto, sede della Prefettura e dell'amministrazione provinciale.\nStoria.\nFu costruito sulle rovine del teatro Politeama Alhambra appositamente demolito, e fu inaugurato il 7 settembre 1934 da Benito Mussolini, di fronte alla folla di cittadini che gremiva la rotonda antistante.\nLa struttura fu realizzata in quattro anni su progetto dell'arch. Armando Brasini, il quale ne diresse i lavori con la collaborazione dei tecnici dell'amministrazione provinciale, e venne completata con la realizzazione della rotonda antistante la facciata principale, capace di accogliere migliaia di persone, e da cui \u00e8 possibile godere il panorama del mar Grande e delle isole Cheradi. La somma complessiva impegnata in questa operazione fu di \u20a4.\nIl palazzo \u00e8 alto 52 m, con 5 piani, ma raggiunge l'altezza di 85 m s.l.m. con le due antenne di bronzo poste alla sommit\u00e0. Occupa un'area di m\u00b2, ed \u00e8 formato da una grandiosa speronata ad arcate, che si ispira ad una fortificazione portuale, realizzata interamente in pietra carparo color marrone. Questa sua architettura, vista dall'alto, ricorda una \"B\", come Benito; dettaglio simile si pu\u00f2 notare nel Palazzo degli Uffici Statali di Forl\u00ec.\nSulla facciata che guarda sulla rotonda c'\u00e8 una grandiosa loggia nella quale trovano posto due aquile in bronzo poste su piedistalli cilindrici, mentre ai lati del portone principale si possono notare rilievi con figure nude armate, nonch\u00e9 due trofei romani giganti con stemmi sormontati da Vittorie. Sulle due torri laterali furono sistemate due grandi campane, destinate a suonare in particolari circostanze, e sempre ai lati del portone principale, durante l'epoca fascista, furono eretti due fasci littori alti circa 20 m, successivamente abbattuti.\nAll'interno del palazzo che si sviluppa su sei piani, esistono saloni arredati con mobili in stile ed elegantemente affrescati e decorati, tra i quali il salone degli Stemmi (dove si riunisce il Consiglio Provinciale) e il salone di Rappresentanza. Il palazzo inoltre ospitava temporaneamente alcune tele di Bernardo Cavallino, Paolo De Matteis, Francesco Solimena, Leonardo Antonio Olivieri, facenti parte della collezioni Ricciardi ora al museo archeologico di Taranto. Attualmente la rotonda \u00e8 intitolata ai \"Marinai d'Italia\"."}
{"id": "233466", "revid": "834", "url": "https://it.wikipedia.org/wiki?curid=233466", "title": "Comunit\u00e0 ed Ordini religiosi", "text": ""}
{"id": "233467", "revid": "37401", "url": "https://it.wikipedia.org/wiki?curid=233467", "title": "Ornamento", "text": ""}
{"id": "233471", "revid": "412038", "url": "https://it.wikipedia.org/wiki?curid=233471", "title": "Chiesa di San Luigi dei Francesi", "text": "La chiesa di San Luigi dei Francesi \u00e8 un luogo di culto cattolico di Roma che affaccia sulla piazza omonima, non distante da piazza Navona, nel rione Sant'Eustachio. \u00c8 la chiesa nazionale dei francesi di Roma dal 1589.\nStoria.\nLa comunit\u00e0 francese di Roma, che gi\u00e0 possedeva una piccola cappella nei pressi di Sant'Andrea della Valle, alla fine del XV secolo permut\u00f2 questa cappella con altri possedimenti dell'abbazia di Farfa in Roma, per costruirvi una nuova e pi\u00f9 spaziosa chiesa nazionale.\nI lavori furono eseguiti da Domenico Fontana su progetti di Giacomo Della Porta, e grazie alla munificenza di Caterina de' Medici, dal 1518 al 1589, e la chiesa fu consacrata l'8 ottobre 1589. Nel 1749 gli interni vennero rinnovati sotto il progetto dell'architetto francese Antoine D\u00e9rizet; tali lavori proseguirono fino al 1764.\nSebbene consacrata a Maria vergine, a san Dionigi l'Areopagita e al re san Luigi IX, essa \u00e8 conosciuta soprattutto con quest'ultimo nome. Fin dagli inizi della sua costruzione essa fu eretta a parrocchia per i residenti francesi della citt\u00e0; inoltre \u00e8 sede del titolo cardinalizio di San Luigi dei Francesi.\nLuigi Rossi fu organista della chiesa tra il 1633 e il 1635 e poi di nuovo tra il 1647 e il 1653, quando gli succedette Ercole Bernabei fino al 1665 (indicato nel 1658 col nome di Ercole Pastorelli, probabilmente a causa della protezione, e della possibile parentela, del suo maestro Antonio Pastorelli). Maestri di cappella nello stesso periodo furono Orazio Benevoli, Antonio Maria Abbatini e lo stesso Bernabei (a partire dal 1673).\nLa carriera del musicista Arcangelo Corelli inizi\u00f2, come terzo violino, in questa chiesa, quando arriv\u00f2 a Roma, intorno al 1675.\nArte.\nLa chiesa, dal punto di vista artistico, \u00e8 un'esaltazione della Francia attraverso la rappresentazione dei suoi santi e dei suoi pi\u00f9 grandi personaggi storici. Nella facciata sono rappresentate le statue di Carlo Magno, san Luigi, santa Clotilde, santa Giovanna di Valois. All'interno vi sono affreschi con le \"Apoteosi di san Luigi e san Dionigi\" ed il racconto della \"vita di Clodoveo\".\nDue sono i luoghi che racchiudono veri e propri capolavori dell'arte del XVII secolo. Nella seconda cappella della navata di destra vi sono l'affresco con \"storie di santa Cecilia\" del Domenichino e, sull'altare, una copia di Guido Reni della \"Santa Cecilia\" di Raffaello; mentre nella quinta cappella della navata di sinistra (cappella Contarelli) vi sono tre capolavori assoluti del Caravaggio: il \"Martirio di San Matteo\", \"San Matteo e l'angelo\" e \"Vocazione di san Matteo.\"\nLa pala dell'altare maggiore della chiesa \u00e8 la \"Madonna Assunta\" di Francesco Giambattista Dal Ponte, noto come Francesco Bassano il Giovane (1549-1592).\nLa chiesa ospita inoltre diverse tombe, tra cui la \"tomba di Pauline de Beaumont\", fatta costruire dal suo amante, Fran\u00e7ois-Ren\u00e9 de Chateaubriand; e la \"tomba del cardinale Fran\u00e7ois Joachin de Bernis\", ambasciatore dei re Luigi XV e Luigi XVI e quella di Frederic Bastiat, grande pensatore liberale.\nVi \u00e8 inoltre sepolto Giuseppe Sisco, primo chirurgo e Dottore dell'Universit\u00e0 Sapienza e Marin Tourlonias, capostipite della dinastia dei Torlonia.\nOrgano a canne.\nPosto sulla fastosa cantoria sopra la porta di ingresso, \u00e8 stato costruito dall'organaro francese Joseph Merklin nel 1881. \u00c8 dotato di tre manuali di 56 note e pedaliera di 30 note, a trasmissione meccanica con leva Barker."}
{"id": "233472", "revid": "124545399", "url": "https://it.wikipedia.org/wiki?curid=233472", "title": "Lando Calrissian", "text": " Landonis Balthazar \"Lando\" Calrissian III \u00e8 un personaggio immaginario dell'universo fantascientifico di \"Guerre stellari\" introdotto per la prima volta nel film della trilogia originale, \"L'Impero colpisce ancora\" interpretato da Billy Dee Williams (che ha successivamente prestato la voce anche per le apparizioni animate del personaggio), ma apparso anche in vari media come fumetti e romanzi. Nel film \"\" Calrissian \u00e8 interpretato da Donald Glover.\nCreazione e concezione.\nNella concept art originale Lando doveva essere un clone scampato alle omonime guerre con il nome di Lando Kadar, ma successivamente l'idea fu scartata e il personaggio fu descritto come \u00abUn personaggio alla cappa e spada grandioso da interpretare\u00bb. Il ruolo fu quindi assegnato a Williams (che precedentemente aveva sostenuto il provino per il ruolo di Ian Solo), il quale venne assunto anche per evitare alla saga accuse di \"razzismo\".\nApparizioni.\nFilm.\n\"L'Impero colpisce ancora\".\nLando viene introdotto ne \"L'impero colpisce ancora\" e presentato come un ex-contrabbandiere, vecchio amico di Ian Solo e precedente proprietario del Millennium Falcon (vinto da Solo in una partita al gioco di carte sabaac), ora primo ministro del pianeta Bespin e amministratore di Citt\u00e0 delle nuvole. Appare per la prima volta, quando Leila, Chewbecca, Ian Solo e C-3PO arrivano su Bespin per cercare rifugio dalle truppe imperiali. Sfortunatamente Lando, amico di vecchia data di Ian, si trova costretto a consegnare quest'ultimo proprio a Dart Fener, intenzionato ad utilizzarlo come esca per attirare Luke Skywalker. A malincuore accetta quindi di consegnare il vecchio amico all'Impero sotto la minaccia di un'occupazione militare di Citt\u00e0 delle nuvole. Dopo aver per\u00f2 intuito che il Signore dei Sith non intende affatto mantenere la parola data, Lando approfitta della battaglia fra Fener e Skywalker per cogliere di sorpresa la guarnigione imperiale e fuggire dalla stazione dopo aver liberato i compagni di Ian, per poi unirsi a loro per riparare liberando il suo amico.\n\"Il ritorno dello Jedi\".\nSuccessivamente (ne \"Il ritorno dello Jedi\") collabora con Luke, Leila e Chewbecca alla liberazione di Solo dal palazzo del gangster Jabba the Hutt, infiltrandosi come una guardia della scialuppa. Da quel momento Lando entra a far parte della Ribellione contro l'Impero, con il grado di generale, soprattutto dopo le sue eroiche gesta nella battaglia di Taanab, e prende parte come pilota del \"Millennium Falcon\" all'attacco contro la seconda \"Morte Nera\" in orbita attorno alla luna boscosa di Endor.\nLando riappare anche in \" da giovane. In questo film viene mostrato il suo incontro con Ian e Chewbecca e si scopre che era lui il proprietario del Millennium Falcon. Calrissian decide di aiutare Ian e il suo equipaggio insieme al suo droide L3-37 in una missione su Kessel per recuperare del coassio (un materiale prezioso esplosivo). Dopo la missione Lando decide di lasciare il gruppo non appena giunge Enfys Nest e la sua banda. Verr\u00e0 rintracciato successivamente da Ian e Chewbecca su Numidian Prime dove viene disputata la partita a sabacc che permette a Ian di vincere il Millennium Falcon.\n31 anni dopo la Battaglia di Endor, Lando viene rintracciato su Pasaana da Rey, Finn, Poe Dameron, C-3PO, BB-8 e Chewbecca, inviati dal generale Leia Organa. L'ex generale della Ribellione aiuta il trio a rintracciare la nave di Ochi di Bestoon e in seguito si unisce alla Resistenza nella battaglia finale contro il sinistro Primo Ordine, sorto dalle ceneri dell'Impero Galattico, e il malvagio Darth Sidious. Con il suo aiuto viene radunata un'immensa flotta di mondi liberi per contrastare Palpatine. Una volta sconfitta la minaccia, Lando festeggia insieme alla Resistenza la vittoria, vedendo inoltre in Jannah, un ex assaltatore del Primo Ordine, qualcosa di familiare e le offre il suo aiuto per trovare la sua famiglia perduta.\nTelevisione.\n\"Rebels\".\nLando appare durante il suo periodo come contrabbandiere nella serie televisiva \"Star Wars Rebels\" del 2014, prodotta dalla Lucasfilm e trasmessa su Disney Channel, doppiato da Billy Dee Williams. La sua prima apparizione \u00e8 nell'episodio della prima stagione \"La mano dello sciocco\", dove riesce a vincere per breve tempo il droide astromeccanico del gruppo dei protagonisti (C1-10P, detto \"Chopper\") durante una partita di sabaac contro il ribelle Zeb Ortelios, promettendo per\u00f2 di restituirlo ai cinque ribelli se lo aiuteranno ad eludere il blocco Imperiale su Lothal e recuperare dal signore del crimine Azmorigan il suo pregiato porco-palla (che Lando avrebbe utilizzato per i suoi scopi). I sei riescono nell'impresa, dopo una breve lotta con i sicari di Azmorigan.\nIl personaggio riappare (seppur in ologramma) nel film televisivo pilota della seconda stagione \"L'assedio di Lothal\" dove aiuta i ribelli protagonisti a fuggire da Lothal utilizzando dei dispositivi per confondere gli Star Destroyer in orbita sul pianeta.\n\"Legends\".\nDopo la battaglia di Endor egli stabil\u00ec un complesso minerario su Nkllon, il pianeta pi\u00f9 vicino alla stella Athega. Il complesso prese il nome di Nomad City e si specializz\u00f2 nell'estrazione di materiali dal sottosuolo e nella produzione di scudi con speciali rivestimenti isolanti per fornire alle astronavi in transito da e verso la stazione di resistere al caldo intenso prodotto dal vicino sole. Una particolarit\u00e0 di questo centro di produzione era quella di trovarsi costantemente sulla faccia non illuminata del pianeta e di potersi muovere per rimanere in tale posizione. Tale stratagemma fu adottato poich\u00e9 la temperatura sul lato illuminato del pianeta avrebbe causato la fusione di ogni tipo di materiale.\nIl complesso di Nomad City venne distrutto dal Grand'ammiraglio Thrawn durante il suo tentativo di guidare le restanti truppe imperiali a una vittoria contro la Nuova Repubblica. Lando Calrissian riprese il suo ruolo di generale nelle forze della Nuova Repubblica solamente altre due volte: quando la minaccia di Palpatine si ripresent\u00f2 in un nuovo corpo-clone e quando la razza degli yuuzhan vong fece la sua apparizione nella galassia. Con la fine di quest'ultimo conflitto, Lando si ritir\u00f2 a vita privata.\nPresentato da Ian come \"una canaglia che vive di imbrogli\", Lando sar\u00e0 di grande aiuto alla Ribellione mostrando capacit\u00e0 di comando, abilit\u00e0 di combattimento e grande coraggio. Rester\u00e0 molto legato a tutti i personaggi principali.\nNote di produzione.\nLando Calrissian \u00e8 l'unico personaggio della trilogia originale che \u00e8 visibilmente interpretato da un attore di colore, Billy Dee Williams (insieme a James Earl Jones che presta la voce a Dart Fener). George Lucas fu fortemente criticato per questa omissione e per la sua politica di usare diversi accenti per identificare le varie classi sociali, per citarne uno, l'accento britannico usato da C-3PO e dagli ufficiali imperiali nel doppiaggio in lingua originale.\nPrima dell'uscita de \"Il ritorno dello Jedi\", fu sospettato che la principale funzione del personaggio di Lando Calrissian fosse di sostituire il personaggio di Ian Solo. Infatti Harrison Ford, che interpreta Solo, non aveva ancora firmato il contratto per il terzo film, poich\u00e9 in una delle scene principali de \"L'Impero colpisce ancora\" Solo viene congelato nella carbonite e portato via da Boba Fett: con questa scena la sorte di Ian rimase incerta sia per il pubblico sia per il regista Lucas, infatti molti premettero su di lui per eliminare il personaggio di Solo; alla fine per\u00f2 Lucas decise di mantenere Solo creando le prime scene de \"Il ritorno dello Jedi\" con Luke, Leila, Calrissian, Chewbecca che salvano Solo con l'aiuto di R2-D2 e di C-3PO.\nBilly Dee Williams ebbe una citazione per aver detto che la figura di Lando fu fortemente mal interpretata dal pubblico e dalla regia del film; infatti dopo l'uscita del secondo film, mentre Williams prendeva sua figlia finita la scuola, fu riconosciuto da alcuni bambini e accusato di essere uno tra i cattivi del film per aver tradito Ian Solo: ci\u00f2 a dispetto della pi\u00f9 discutibile vita condotta da quest'ultimo. In realt\u00e0 Calrissian \u00e8 il pi\u00f9 onorevole tra i due personaggi, scegliendo di tradire Solo invece che lasciare nel pericolo di essere sterminati dall'Impero i molti innocenti che vivevano a Citt\u00e0 delle nuvole, senza contare che, dopo aver ottenuto il tradimento, Fener viene meno ai patti concordati.\nAccoglienza.\nSecondo Alyssa Rosenberg del \"The Washington Post\", Lando \u00e8 \"una parte affascinante dell'eredit\u00e0 lasciata dalla saga e della rappresentazione razziale nella fantascienza\". Ha aggiunto che \"Lando \u00e8 l'unico personaggio di Star Wars con un senso dello stile davvero confortevole\".\nLando Calrissian \u00e8 stato scelto come l'11\u00ba miglior personaggio di Star Wars da \"IGN\" e il 12\u00ba da Jesse Schedeen della stessa pubblicazione, che ha anche affermato che lui era uno dei personaggi che gli sarebbe pi\u00f9 piaciuto vedere in \"\".\n\"The Verge\" ha criticato l'orientamento sessuale pansessuale di Lando creato da Jonathan Kasdan, definendolo \"un tentativo di rappresentazione pessimo\", e ha accusato Kasdan di confondere i tratti della pansessualit\u00e0 con quelli della promiscuit\u00e0. L'articolo ha confrontato la situazione con la decisione di J. K. Rowling di rendere Albus Silente omosessuale, nonostante nessuno dei libri di Harry Potter menzionasse in alcun modo l'orientamento sessuale del personaggio.\nCitazioni e riferimenti.\nLando viene nominato anche nel film \"E.T. l'extra-terrestre\" di Steven Spielberg il quale non era nuovo a omaggiare Lucas con citazioni e omaggi. Il regista di E.T. in pi\u00f9 punti, infatti, inser\u00ec nel suo film, in varie maniere, la presenza pi\u00f9 o meno occulta di alcuni personaggi della saga di \"Guerre stellari\". Oltre alla breve ma divertente apparizione di Yoda, infatti, in un'altra scena, Spielberg, mostra il bambino Elliot che descrive i suoi giocattoli alla creatura dello spazio e nomina appunto Lando Calrissian, agitando tra le mani un'action figure giocattolo.\nViene spesso citato anche nella serie televisiva fantascientifica Stranger Things.\nNella serie televisiva Archer, Sterling Archer, il protagonista adotta come nome per un'operazione sotto copertura quello di Lando Calrissiano nell'episodio 2 della stagione 6, che far\u00e0 in breve saltare la copertura.\nIl nome completo del personaggio, come riferito da Jon Kasdan mesi dopo l'uscita di \"\", \u00e8 \"Landonis Balthazar Calrissian III\". Nella pellicola infatti il droide L3-37 si riferisce al suo copilota col nome di Landonis.\nInoltre in \"\" nel bastone di Lando \u00e8 inciso in lettere Aurebesh il nome del personaggio."}
{"id": "233475", "revid": "1311634", "url": "https://it.wikipedia.org/wiki?curid=233475", "title": "Polimerizzazione", "text": "Con il termine polimerizzazione si intende la reazione chimica che porta alla formazione di una catena polimerica, ovvero di una molecola costituita da molte parti uguali che si ripetono in sequenza (dette \"unit\u00e0 ripetitive\"), a partire da molecole pi\u00f9 semplici (dette \"monomeri\", o \"unit\u00e0 monomeriche\").\nClassificazione per meccanismo di reazione.\nNel 1929 i polimeri furono distinti da Wallace Carothers in polimeri di addizione e polimeri di condensazione, a seconda che la reazione di polimerizzazione produca rispettivamente solo il polimero o anche una specie a basso peso molecolare (chiamata \"condensato\").\nI poliuretani (polimeri prodotti a partire da un diisocianato e un diolo) sono ad esempio polimeri di addizione.\nPi\u00f9 tardi (nel 1953), Paul Flory distinse i polimeri in base al meccanismo di reazione seguito dalla reazione di sintesi dei polimeri. A seconda del meccanismo di reazione, la reazione di polimerizzazione pu\u00f2 essere infatti distinta in:\nI polimeri ottenuti per polimerizzazione a stadi sono in genere polimeri di condensazione, mentre i polimeri ottenuti per polimerizzazione a catena sono in genere polimeri di addizione. Esistono comunque delle eccezioni a questa regola, ad esempio il poliuretano \u00e8 un polimero di addizione ma la sua produzione avviene tramite polimerizzazione a stadio. Quindi le classi di polimeri secondo la classificazione di Carothers e secondo la classificazione di Flory non coincidono.\nPolimerizzazione a catena.\nNella polimerizzazione a catena la reazione \u00e8 innescata dalla formazione di una specie chimica attiva, chiamata iniziatore, che pu\u00f2 essere costituita da un radicale, un carbocatione o un carbanione. L'iniziatore somma ricorsivamente su di s\u00e9 una molecola di monomero, spostando il centro di reattivit\u00e0 (l'elettrone spaiato, la carica elettrica) all'estremit\u00e0 della catena a mano a mano che questa cresce. Il processo di produzione di una catena polimerica \u00e8 suddiviso in 3 fasi: \"attivazione\", \"propagazione\" e \"terminazione\".\nUn esempio di polimero ottenuto per polimerizzazione a catena \u00e8 il polietilene.\nIn presenza di una elevata temperatura o pressione il doppio legame tra gli atomi di carbonio si rompe ed \u00e8 sostituito con un legame singolo covalente.\nA ogni atomo di carbonio competeranno quindi 7 elettroni nel livello energetico pi\u00f9 esterno. \nPer soddisfare le richieste di legame, il monomero si combina con altri monomeri di etilene, assicurando cos\u00ec che ogni atomo di carbonio condivida 4 legami covalenti.\nLa polimerizzazione pu\u00f2 avvenire grazie alla presenza di un doppio legame covalente tra gli atomi di carbonio nella molecola del reagente.\nIl legame doppio (assieme al legame triplo) \u00e8 detto \"legame insaturo\"; esso \u00e8 costituito da due legami che hanno forze di legame di entit\u00e0 differenti: il legame \u03c3 (pi\u00f9 forte) e il legame \u03c0 (pi\u00f9 debole). Dalla rottura del legame \u03c0 si genera una specie chimica instabile (detto radicale) a cui possono addizionarsi monomeri addizionali, allungando la catena.\nLa concentrazione di monomero nell'ambiente di reazione nel caso di polimerizzazione a catena diminuisce con velocit\u00e0 costante. La resa per questo tipo di polimerizzazione \u00e8 elevata, e i polimeri che si ottengono hanno un minore grado di polimerizzazione rispetto a quelli ottenuti nella polimerizzazione a stadi.\nPolimerizzazione a stadi.\nLa polimerizzazione a stadi si realizza tra specie chimiche aventi due (o pi\u00f9) estremit\u00e0 reattive (gruppi funzionali), capaci quindi di legarsi le une alle altre, formando lunghe catene per unione di catene pi\u00f9 corte.\nUn esempio di polimero prodotto per polimerizzazione a stadi \u00e8 il nylon.\nConfronto tra polimerizzazione a catena e polimerizzazione a stadi.\nLa tabella seguente mette in risalto le principali differenze che intercorrono tra la polimerizzazione a catena e polimerizzazione a stadi.\nClassificazione per fasi coinvolte.\nA livello industriale, esistono 4 differenti metodi di produzione dei polimeri per addizione, che si differenziano a seconda delle fasi coinvolte nel processo:\nPolimerizzazione in massa.\nViene utilizzata industrialmente per la produzione di PS, PVC, PMMA, PET, PA-6.6, PE (alta pressione).\nHa come vantaggi l'assenza di solvente (che comporta dei costi, produzione di sostanze inquinanti e deve essere successivamente recuperato), ed il fatto che la polimerizzazione avviene \"in situ\", direttamente nello stampo (vantaggioso soprattutto per il PMMA).\nI principali svantaggi sono dovuti all'aumento di viscosit\u00e0 (in breve tempo), alla difficolt\u00e0 di dissipazione del calore che si produce durante la reazione, allo scarso controllo delle variazioni dimensionali (differente densit\u00e0), ed all'impossibilit\u00e0 di condurre reazioni in cui il solvente ha parte attiva.\nCome caratteristica, si ha che l'iniziatore deve essere solubile nel monomero di partenza (la maggior parte dei monomeri \u00e8 apolare). Per evitare fenomeni di autoaccelerazione si utilizzano trasferitori di catena.\nPolimerizzazione in sospensione (micromassa).\nViene usata per PS, PVC, PMMA, reazioni fortemente esotermiche. Per facilitare la rimozione del calore si crea una sospensione in un mezzo disperdente che ha una certa viscosit\u00e0. Si frammenta il sistema in massa formando perle di qualche mm di diametro. Ogni particella ha comportamento cinetico come il processo in massa.\nCome caratteristica, si ha che come disperdente viene usata acqua stabilizzata da caolino, gelatine colloidali ed altri, e ci\u00f2 \u00e8 importante anche per la morfologia delle particelle che si ottengono di polimero (separate o coalizzate assieme). L'iniziatore ed il monomero devono essere insolubili in acqua (mezzo disperdente), e l'iniziatore deve essere solubile nel monomero.\nPolimerizzazione in soluzione.\nViene usata per PE, PP, PVAc, PAN, PA-6.6, polimerizzazioni interfacciali, ioniche. \nTutte le polimerizzazioni stereospecifiche (es. Ziegler-Natta) vengono svolte in un solvente idrocarburico.\nCome caratteristica, si ha che l'iniziatore ed il monomero devono essere solubili nel solvente (polare o apolare).\nPolimerizzazione in emulsione.\nViene usata per PS, PVC, PVAc.\nViene effettuata in un sistema disperdente a base acquosa; il monomero non \u00e8 solubile in acqua, ma lo \u00e8 l'iniziatore. Questa tecnica permette di ottenere alti PM e alte vp.\nPer una polimerizzazione in emulsione oltre ad acqua, monomero ed iniziatore, \u00e8 necessario aggiungere un emulsificante, di solito un tensioattivo: quando questo entra in acqua contenente monomero si formano delle micelle, con le teste polari all'esterno e le code apolari all'interno.\nUna parte di queste micelle andr\u00e0 a stabilizzare delle goccioline di monomero (ed in seguito di polimero), comportandosi da reattori; delle grosse gocce invece conterranno solo il monomero, comportandosi da serbatoi. C'\u00e8 poi una quantit\u00e0 di emulsificante che sta disperso come molecola singola.\nL'iniziatore, in fase acquosa, dar\u00e0 origine ai radicali che si muovono per raggiungere le particelle di monomero (goccioline), ed a questo punto avr\u00e0 inizio la polimerizzazione radicalica.\nLa polimerizzazione avviene in questo modo:\nCopolimerizzazione.\nLa copolimerizzazione \u00e8 la reazione con cui si formano macromolecole caratterizzate da almeno 2 o pi\u00f9 differenti unit\u00e0 ripetitive che non si legano secondo una sequenza obbligatoria. Pi\u00f9 nello specifico, si parla di \"bipolimero\", \"terpolimero\" e \"quaterpolimero\" per indicare copolimeri con rispettivamente 2, 3 o 4 unit\u00e0 ripetitive.\nInoltre a seconda di come sono collegate le unit\u00e0 ripetitive, si parla di copolimeri a blocchi, a innesto, alternati o casuali."}
{"id": "233477", "revid": "339392", "url": "https://it.wikipedia.org/wiki?curid=233477", "title": "Read-only memory", "text": ""}
{"id": "233479", "revid": "287204", "url": "https://it.wikipedia.org/wiki?curid=233479", "title": "Canonici regolari", "text": "I canonici regolari sono membri di alcuni ordini religiosi cattolici costituiti da \"canonici\", cio\u00e8 presbiteri, dotati di una regola comune.\nStoria.\nNel corso dei primi secoli la Chiesa aveva visto sorgere al proprio interno svariati ministeri. Agli apostoli, ben presto definiti vescovi, si affiancarono i sacerdoti o preti (\"presbiteri\") ed i diaconi.\nNei primi secoli della chiesa esistevano solo due forme di vita consacrata: l\"ordo canonicus\" e l\"ordo monasticus\". Tra il III ed il IV secolo, nacquero gli eremiti o anacoreti e poi i monaci, uomini che, pur non essendo preti o diaconi, dedicavano interamente la propria esistenza alla preghiera ed alla lettura della Parola di Dio, i primi in luoghi desertici o comunque isolati, i secondi riuniti in un cenobio o in un monastero. Quanto ai presbiteri diocesani, essi vivevano in prossimit\u00e0 della cattedrale vescovile o delle chiese pi\u00f9 importanti (nelle aree rurali i chierici vivevano nelle pievi). La parrocchia, quale parte della diocesi affidata alla cura di un singolo sacerdote, nacque solo alla fine del X secolo.\nNel V secolo, sant'Agostino di Ippona, apprezzando lo stile di vita e di preghiera dei monaci, decise di riunire i sacerdoti della propria diocesi, affidando loro una regola di vita che conciliasse preghiera e vita apostolica. Nacquero cos\u00ec i \"canonici regolari\", che vivevano insieme in una \"domus\" canonica ed erano iscritti nell'elenco o lista (\"k\u00e0non\") di una chiesa locale. Si ispiravano all'ideale di sant'Agostino che a Ippona volle avere con s\u00e9 \"un monastero di chierici\" che mettevano in pratica il progetto di vita comunitaria dei primi cristiani di Gerusalemme come descritto negli Atti degli Apostoli (At. ).\nCon il Sinodo Lateranense del 1059 il clero secolare (delle diocesi) e il clero regolare iniziarono un cammino diverso. Attraverso varie riforme, i canonici regolari acquistarono una specifica identit\u00e0, con carismi propri, rifacendosi alle norme o consuetudini dei Santi Padri e adottando la Regola di sant'Agostino.\nLa regola di sant'Agostino, per\u00f2, rinvenuta nell'XI secolo, presentava due diverse redazioni: la prima, che comprendeva l\"ordo monasterii\" e la regola, ha dato origine all\"ordo novus\" (canonici di Pr\u00e9montr\u00e9, canonici di San Rufo, canonici di Arrouaise) di una grandissima austerit\u00e0 monastica; la seconda, che riportava la solo regola, pi\u00f9 mitigata, ha dato vita all\"ordo antiquus\" (Canonici Regolari della Congregazione del Santissimo Salvatore Lateranense, canonici di San Maurizio).\nMolto presto sorsero questioni in merito all'interpretazione della regola. I canonici dell\"ordo antiquus\" vivevano con una misurata austerit\u00e0, quelli dell\"ordo novus\" esaltavano una severit\u00e0 pi\u00f9 grande sul modello dell'Ordine Benedettino: astinenza perpetua, digiuno continuo o almeno per met\u00e0 dell'anno, vestiti di lana bianca senza biancheria.\nL\"ordo antiquus\" s'impose pi\u00f9 a lungo nel Sud dell'Europa, dove i canonici riformati avevano mantenuto il loro ministero di un tempo. L\"ordo novus\" si diffuse invece nelle aree rurali del Nord Europa, dove il ministero canonicale era gi\u00e0 assicurato, e assunse un carattere pi\u00f9 monastico.\nDopo vari interventi dei suoi predecessori, in particolar modo a Pr\u00e9montr\u00e9 nel 1126 e 1128, papa Innocenzo II impose nel 1137 l'abbandono dell\"ordo novus\" favorendo la regola meno rigida.\nI secoli XI e XII costituiscono il periodo aureo delle numerosissime comunit\u00e0 canonicali, che godevano di una certa autonomia.\nOggi.\nI canonici regolari oggi rappresentano forse la pi\u00f9 esigua componente tra gli ordini religiosi cattolici. Nella seconda met\u00e0 del XX secolo, si \u00e8 andata riscoprendo la necessit\u00e0 di una vita \"comunitaria\" per i sacerdoti diocesani, ma questa attenzione non \u00e8 ancora coincisa con una rinascita dell'esperienza dei \"canonici regolari\".\nI \"canonici regolari\", del resto, hanno assunto una natura pi\u00f9 vicina a quella degli altri \"ordini religiosi\", a met\u00e0 strada tra i monaci ed i chierici regolari, includendo tra i propri membri non solo sacerdoti, ma anche laici coadiutori.\nGli \"ordini\" di canonici regolari esistenti sono:\nTra gli ordini canonicali oggi estinti vanno ricordati:"}
{"id": "233482", "revid": "466539", "url": "https://it.wikipedia.org/wiki?curid=233482", "title": "David Hasselhoff", "text": "Biografia.\nHasselhoff \u00e8 nato a Baltimora, nel Maryland, figlio di Dolores Therese (23 aprile 1930 - 11 febbraio 2009), casalinga, e Joseph Vincent Hasselhoff (2 maggio 1925 - 16 novembre 2014), un dirigente d'azienda. La sua famiglia \u00e8 cattolica romana e di origine tedesca, irlandese e inglese. La sua trisavola, Meta, emigr\u00f2 con la sua famiglia a Baltimora da V\u00f6lkersen, in Germania, a 30 chilometri (19 miglia) da Brema, nel 1865.\nHa trascorso la sua infanzia a Jacksonville, in Florida, e in seguito ha vissuto ad Atlanta, in Georgia, dove ha frequentato la scuola marista. Hasselhoff ha fatto il suo debutto teatrale all'et\u00e0 di sette anni in Peter Pan, sin da quando il suo sogno d'infanzia era quello di avere una carriera a Broadway. Si \u00e8 diplomato alla Lyons Township High School di La Grange, Illinois, nel 1970. Era un membro della squadra di discorso, leader di discussione senior, presidente del coro, capitano della squadra di pallavolo e ha ricoperto ruoli in diversi spettacoli (incluso un ruolo principale come Matt in I Fantasticks). Ha studiato alla Oakland University, prima di laurearsi in teatro presso il California Institute of the Arts.\nDopo il diploma di scuola superiore all'LTHS di Chicago, studi\u00f2 all'Accademia di Arti Drammatiche, cantando in band locali nel tempo libero. Trasferitosi a Los Angeles, si iscrisse al California Institute of Arts, lavorando nel frattempo come cameriere. Esord\u00ec nel 1978 in \"Scontri stellari oltre la terza dimensione\" di Luigi Cozzi. Ha poi costruito la sua fama grazie ai telefilm \"Supercar\" (1982-1986) e \"Baywatch\" (1989-2000), che \u00e8, con circa un miliardo di spettatori, la serie televisiva pi\u00f9 vista in tutto il mondo. Fra i suoi lungometraggi ci sono \"La casa 4 (Witchcraft)\" del 1988 con Linda Blair, e \"Layover - Torbide ossessioni\" del 2001 a fianco dell'italiana Yvonne Sci\u00f2. \u00c8 apparso nel film \"Spongebob - Il film\", impersonando s\u00e9 stesso in \"Baywatch\".\n\u00c8 anche noto come cantante, apprezzato soprattutto in Germania, dove ha venduto molti milioni di copie, arrivando persino a tenere un concerto a Berlino, alla Porta di Brandeburgo, il 31 dicembre 1989: meno di due mesi dal giorno della caduta del muro (il 9 novembre del 1989), davanti a 500\u00a0000 spettatori. Ha esordito nel 1984 con \"Night Rocker\" e la sua carriera musicale \u00e8 proseguita all'insegna di un pop rock dai suoni puliti e dagli arrangiamenti decisamente anni ottanta con pezzi come \"Lovin' Feelings\" del 1987 e \"Looking for Freedom\" del 1989, oltre a \"Crazy for You\" del 1990, \"You Are Everything\" del 1993 e \"Hooked On a Feeling\" del 1997. Nel 2000 ha esordito a Broadway nel musical \"Jekyll &amp; Hyde\", dove interpretava il protagonista dalla doppia personalit\u00e0. Appare nel video dei LMFAO \"Sorry for Party Rocking\" e in quelli di \"Selfie\" dei The Chainsmokers e di \"I Don't Wanna Go to Bed\" dei Simple Plan. Nel 2021 ha inciso \"Damnit I Love You\", cover in inglese della canzone tedesca \"Verdammt ich lieb Dich\", cavallo di battaglia di Matthias Reim.\nNel corso del 2007 \u00e8 stato diffuso un video, girato da sua figlia, dove il cantante e attore appare in ambiti casalinghi completamente ubriaco e lo si vede mangiare malamente un hamburger dal pavimento, con la figlia che tenta di farlo ragionare in merito al suo alcolismo. Il motivo della pubblicazione di tale video sembra proprio quello di spronare Hasselhoff, mediante un'umiliazione pubblica, ad abbandonare definitivamente l'alcool. Tuttavia, agli inizi del mese di ottobre del 2007, l'artista viene ricoverato per abuso di alcol e dimesso dopo alcuni giorni.Nel maggio del 2009 viene ricoverato per intossicazione acuta da alcol. Sempre nel 2009, a ottobre, subisce un altro ricovero a Londra per lo stesso motivo. Il 26 maggio 2010 avviene l'ennesimo ricovero. In un'intervista concessa a un'emittente statunitense, ha affermato di aver avuto un flirt con l'attrice Pamela Anderson, ma privo di rapporti intimi. Nel novembre 2015, per promuovere l'uscita del suo nuovo film \"Hoff the Record\".\nAppare nel film \"Palle al balzo - Dodgeball\", impersonando s\u00e9 stesso come allenatore della squadra di dodgeball tedesca. In una scena di \"EuroTrip\", dove il protagonista sogna la sua amata, David Hasselhoff appare in una nuvoletta cantando \"Du\", brano portato al successo da Peter Maffay. Il pezzo d\u00e0 anche il titolo all'album che Hasselhoff ha pubblicato nel 1994. Appare nell'edizione di \"Monday Night RAW\" del 12 aprile 2010 come ospite speciale. Una sua versione digitale appare nel gioco \"Pain\" per PlayStation 3 come personaggio giocabile. Appare nel video ufficiale di \"#Selfie\" di The Chainsmokers e nel videoclip Sorry for Party Rocking degli LMFAO. Appare nel videogioco \"\" come DJ del parco dei divertimenti Spaceland e come personaggio giocabile dopo il completamento del main easter egg. Appare nel film \"Guardiani della Galassia Vol. 2\", in cui assume per pochi secondi le sembianze del padre del protagonista, che ha sempre ammirato il personaggio da lui interpretato in \"Supercar\". Appare alla fine del film \"Un ragazzo tutto nuovo\" dove interpreta se stesso.\nVita privata.\nL'artista, di confessione luterana, \u00e8 divorziato due volte, da Catherine Hickland e da Pamela Bach. Quest'ultima gli ha dato due figlie.\nDoppiatori italiani.\nNelle versioni in italiano dei suoi film, David Hasselhoff \u00e8 stato doppiato da:\nCome doppiatore, \u00e8 sostituito da:"}
{"id": "233484", "revid": "122794093", "url": "https://it.wikipedia.org/wiki?curid=233484", "title": "Ewa Str\u00f6mberg", "text": "\u00c8 apparsa in numerosi film svedesi prima di iniziare la sua carriera internazionale, in Germania, dove alla fine degli anni sessanta lavor\u00f2 col regista Alfred Vohrer. \nOggi \u00e8 ricordata soprattutto per aver partecipato, tra il 1970 e il 1971, ad alcuni film del regista spagnolo Jes\u00fas Franco, tra cui il famoso \"Vampyros Lesbos\". Poco dopo si \u00e8 ritirata."}
{"id": "233486", "revid": "7336", "url": "https://it.wikipedia.org/wiki?curid=233486", "title": "Disraeli", "text": ""}
{"id": "233488", "revid": "256896", "url": "https://it.wikipedia.org/wiki?curid=233488", "title": "Unione delle Comunit\u00e0 ed Organizzazioni Islamiche in Italia", "text": ""}
{"id": "233489", "revid": "367445", "url": "https://it.wikipedia.org/wiki?curid=233489", "title": "Silvestro Lega", "text": "\u00c8 considerato, insieme a Giovanni Fattori e a Telemaco Signorini, fra i maggiori esponenti del movimento dei macchiaioli.\nBiografia.\nFormazione.\nSilvestro Lega nacque l'8 dicembre 1826 a Modigliana, paese della Romagna toscana nell'Appennino forlivese, da Antonio e Giacoma Mancini. Antonio spos\u00f2 Giacoma in seconde nozze il 18 giugno 1820, essendo la prima moglie Domenica Nediani morta di parto nel 1812, dopo aver dato alla luce nove figli in dodici anni. Nonostante il trapasso della prima consorte, Antonio continu\u00f2 ad intrattenere ottimi rapporti con la nobile ed abbiente famiglia di lei, consacrando cos\u00ec l'affermazione sociale propria e della famiglia, che nel 1818 risultava intestataria di vari mulini e particolarmente attiva nell'artigianato tessile e nell'agricoltura. Pi\u00f9 modesta era invece l'estrazione sociale di Giacoma Mancini, gi\u00e0 serva in casa Lega. Era una donna umile ma di grande intelligenza, tanto che lo stesso figlio l'avrebbe ricordata in questi termini: \u00abMia madre era amantissima dell'istruzione e della buona educazione della propria famiglia. Fino dai primi anni fummo collocati sotto la tutela degli Scolopi\u00bb.\nCi sono rimaste scarsissime notizie in merito alla sua fanciullezza, trascorsa sicuramente in seno alla numerosa famiglia. Nel 1838 si iscrisse al collegio dei Padri Scolopi di Modigliana, studiando svogliatamente e senza una piena adesione: fu proprio in quegli anni, tuttavia, che esplose precoce e irrefrenabile la sua vocazione pittorica. Lo stesso Lega avrebbe poi affermato:\nCompiuti i diciassette anni si trasfer\u00ec a Firenze nel 1843 attratto dalla prospettiva di studiare in una citt\u00e0 di grande interesse artistico e di sottrarsi a un ambiente familiare che soffriva pesanti ristrettezze economiche. Si insedi\u00f2 nella casa sul Lungarno del fratellastro Giovanni, mediocre copista dei maestri antichi che, in virt\u00f9 del suo status di \u00abpittore ufficiale\u00bb, nel 1845 arriv\u00f2 persino ad essere menzionato nella \"Nuova guida storico-artistica di Firenze\", al fianco di nomi certamente pi\u00f9 illustri, come quelli di Carlo Ademollo, Pietro Benvenuti, Giuseppe Bezzuoli, Tommaso Gazzarrini, Adolf von St\u00fcrler e Luigi Mussini.\nIscrittosi all'Accademia di Belle Arti di Firenze il 30 maggio 1845, il Lega vi comp\u00ec un brillante ciclo di studi, nonostante gli venisse offerto un insegnamento non eccellente (Benedetto Servolini e Gazzarrini). Arriv\u00f2 egli stesso a riconoscere che non si accostava pi\u00f9 all'arte con spirito da dilettante, bens\u00ec con la consapevolezza di conoscere le regole necessarie per applicarla: \u00absebbene ragazzo capii subito, che dallo scarabocchiare sui muri a disegnare un profilo era molto differente\u00bb. Dopo questo salto di qualit\u00e0 arriv\u00f2 tuttavia a ritenere la tradizione accademica del tempo sterile e mortificante: dopo aver maturato questo pensiero arriv\u00f2 ad abbandonare i corsi dell'Accademia e, contestualmente, a lasciare la casa del fratello, con il quale non aveva mai d'altronde mantenuto buoni rapporti.\nEsordi.\nFu cos\u00ec che nel 1845 o forse nel 1846 pass\u00f2 alla scuola privata del purista Luigi Mussini, dove esegu\u00ec, come saggio di secondo anno, \"La musica sacra\": fu una tela particolarmente apprezzata, specialmente da coloro che volevano recuperare la pittura quattrocentesca e del primo Cinquecento. Nel frattempo il fermento rivoluzionario che andava crescendo in Toscana dopo l'ascesa al soglio pontificio di Pio IX, colse anche il Lega che, con entusiasmo e allegria giovanili, si arruol\u00f2 volontario. Il suo coinvolgimento nelle vicende belliche risorgimentali segn\u00f2 una battuta d'arresto della sua carriera che comunque riprese a coltivare con assiduit\u00e0 dopo il ritorno dal fronte. Dopo il \u00abgeneroso e poetico movimento del '48\u00bb, fallito \u00abnei vortici sollevati dalle sette e dagli arruffapopoli audaci e ambiziosi\u00bb, Lega pass\u00f2 nello studio di Antonio Ciseri, insegnante oggetto della sua pi\u00f9 grande venerazione (\u00abquesto nuovo maestro m'inebri\u00f2\u00bb). Finite le campagne militari inizi\u00f2 anche a frequentare i turbolenti incontri del caff\u00e8 Michelangelo, noto ritrovo di artisti e patrioti. Ben presto tuttavia si allontan\u00f2 dal cenacolo degli artisti che l\u00ec si riuniva, ritenendo inappropriati sia il loro atteggiamento goliardico che le loro rivendicazioni di libert\u00e0 creative, ritenute dall'artista eccessivamente astratte e inutili. Telemaco Signorini ci d\u00e0 un'immagine assai vivida dell'idiosincrasia provata da Lega per quel contesto:\nA questi anni risale il primo dipinto significativo di Lega, \"L'incredulit\u00e0 di san Tommaso\". La frizione con il \u00abmovimento della macchia\u00bb del caff\u00e8 Michelangelo gli procur\u00f2 un grande disagio creativo, al punto che afferm\u00f2: \u00abAllora praticavo artisti che viaggiavano; vedevo in loro pi\u00f9 idee nuove, di quelle che non avevo io. Mi pareva d'esser vecchio senza anni\u00bb. \nComplice la lontananza del Ciseri e l'irrisolto confronto con i macchiaioli, Lega si trasfer\u00ec a Modigliana, dove oper\u00f2 in completa solitudine eseguendo \u00abmolti ritratti\u00bb che \u00absebbene non primi mi aprirono la mente, mi fecero pi\u00f9 sicuro delle idee nuove\u00bb. A questi anni risalgono il \"Ritratto del fratello Ettore fanciullo\" e la commissione di quattro lunette per il sacello della chiesa della Madonna del Cantone, sempre a Modigliana.\nMaturit\u00e0.\nAttivo nella seconda guerra d'indipendenza nell'aprile del 1859 in qualit\u00e0 di artigliere, dopo esser rientrato a Firenze, inizi\u00f2 a mostrarsi pi\u00f9 amichevole verso i giovani colleghi del caff\u00e8 Michelangelo, e prese persino a partecipare ai loro festosi incontri. Questa ritrovata disinvoltura corrispose a un nuovo salto di qualit\u00e0 nella sua arte. Testimonianza di questo nuovo vigore pittorico sono le quattro tele raffiguranti episodi militari del Risorgimento che Lega esegu\u00ec per il concorso bandito dal Ricasoli sulla fine del 1859. Il primo quadro gli frutt\u00f2 una cospicua somma in denaro, pertanto pot\u00e9 concedersi una nuova sistemazione in via Santa Caterina, in un quartiere dove vivevano numerosi altri artisti, come Giovanni Fattori. Sono tuttavia gli altri tre quadri della serie, nella fattispecie il \"Ritorno di bersaglieri italiani da una ricognizione\", la perduta \"Ricognizione di cacciatori nelle Alpi\" e \"Un'imboscata di bersaglieri italiani in Lombardia\", ad essere i pi\u00f9 esemplificativi dell'indipendenza creativa appena conquistata, segno di un grande equilibrio compositivo, \u00abdistacco assoluto dalle diverse scuole avute\u00bb. Riferendosi all\"'Imboscata\", egli stesso avrebbe riconosciuto che \u00abl\u00ec ero io; che cominciava a fare come sentiva, come voleva e come sapeva\u00bb.\nQuesto fu uno dei periodi pi\u00f9 felici per l'artista, che proprio in quegli anni aveva scoperto le bellezze della pittura \"en plein air\", che attese con la massima diligenza. Questa ritrovata serenit\u00e0 fu dovuta anche a motivi d'ordine personale: fu infatti proprio durante una sessione di pittura all'aperto, presso \u00abgli orti e le case coloniche di quella campagna umile e modesta che fiancheggiava l'Arno, detta Piagentina\u00bb, che conobbe la famiglia Batelli, con la quale stabil\u00ec un'intesa immediata. I Batelli furono ben felici di accoglierlo nella loro dimora, constatate le sue progressive incertezze economiche. Lega si invagh\u00ec perdutamente di Virginia, donna ventiseienne tornata ad abitare con i genitori dopo la sfortunata vicenda matrimoniale con un tal Giuseppe Puccinelli. La simpatia con Virginia si trasform\u00f2 ben presto in intimit\u00e0 e i due intrecciarono una relazione sentimentale che non manc\u00f2 di essere approvata dai vari esponenti della famiglia Batelli.\nDopo il fidanzamento con Virginia, Lega lavor\u00f2 alacremente, animato da uno straordinario vigore creativo e produsse una notevole mole di dipinti. Speciale menzione meritano \"L'elemosina\", \"La nonna\", \"L'indovina\", \"La cucitrice\", \"La lettrice\", \"Gli sposi novelli\", \"La curiosit\u00e0\" e, soprattutto, \"Il canto dello stornello\", \"La visita\", e \"Il pergolato\". La quiete domestica tuttavia si frantum\u00f2 a partire dagli anni trenta, allorch\u00e9 lo colpirono i primi lutti famigliari: la morte del fratello Dante e, soprattutto, dell'amata Virginia, stroncata dalla tisi nel giugno del 1870. Da allora in poi, bench\u00e9 seguitasse a lavorare alacremente, vincendo persino la medaglia d'argento all'\"Esposizione nazionale di Parma\" del 1870, fu funestato da una profonda prostrazione. Fu l'inizio di una grave crisi, resa ancora pi\u00f9 penetrante dopo le critiche che l'amico Telemaco Signorini, che tocc\u00f2 il suo culmine con l'insorgere di una grave malattia agli occhi che a lungo andare gli avrebbe impedito di dipingere.\nRiusc\u00ec a lasciarsi dietro questa profonda crisi interiore e a ritrovare la serenit\u00e0, anche grazie alle affettuose premure degli amici (in particolare Martelli e Matilde Gioli Bartolommei). Dopo aver finalmente voltato pagina ritorn\u00f2 ad essere particolarmente attivo, sia dal punto di vista sociale che artistico. Espose, infatti, nello studio Gioli di via Orti Oricellari (1879) e all'\"Esposizione internazionale della Societ\u00e0 Donatello\" (primavera del 1880). Si occup\u00f2 inoltre di recuperare vecchie amicizie e di intrecciarne di nuove: speciale menzione merita il sodalizio con il pittore svizzero Arnold B\u00f6cklin, da lui omaggiato con un ritratto. Sempre in questi anni si rec\u00f2 assiduamente a Gabbro dove \u00abebbe la fortuna di conoscere il conte Roselmini Odoardo che con sua signora abitava, quasi costantemente, la bella villa di Poggiopiano; e fu questa occasione che gli permise, negli ultimi anni di fermarsi a lungo in questo paese, bellissimo e forte\u00bb. La proprietaria di questa villa, Clementina Fiorini, era una donna energica e operosa che apprezzava molto l'attitudine \u00abrandagia e brontolona\u00bb di Lega. Potendo contare su quest'amicizia, Lega aveva la sicurezza di non essere dimenticato n\u00e9 solo, trascorse pertanto un'anzianit\u00e0 serena e dignitosa. Mor\u00ec il 21 settembre 1895 nell'ospedale di San Giovanni di Dio a Firenze:\n\u00c8 sepolto nel cimitero di Modigliana, con un monumento decorato da un suo busto, opera di Cesare Fantacchiotti. \nStile.\nPur risentendo inizialmente della maniera dei suoi maestri, quando si un\u00ec al gruppo dei Macchiaioli si era gi\u00e0 emancipato dalla disciplina accademica e dai soggetti storici di stampo neoclassico da essa privilegiati, e inizi\u00f2 pertanto a produrre opere caratterizzate da un disegno nitido e preciso, un apparato cromatico limpido e puro e da composizioni geometricamente chiare e definite.\nL'evoluzione dello stile artistico \u00e8 caratterizzata da uno sviluppo notevolmente lento. Inizialmente si inser\u00ec nella tradizione purista, occupandosi prevalentemente di \u00abosservare il vero con pi\u00f9 semplicit\u00e0 e con un maggior senso della realt\u00e0, apprendendo non solo a esercitarsi in una tecnica disegnativa sicura e sciolta, ma anche a organizzare il quadro in tutte quelle componenti tramite le quali il soggetto assume la verit\u00e0 di una narrazione\u00bb. Dopo l'esperienza militare del 1848 inizi\u00f2 a prediligere soggetti tratti dalla vita militare: la sua conversione alla pittura macchiaiola avverr\u00e0 solo nel 1861, quando si orient\u00f2 verso la ricerca di uno stile di 'impressione' basato sull'impiego di macchie di colore e di volumi definiti con il contrasto tra luci e ombre. Si distinse dagli altri macchiaioli per la sua maniera \"pacata\", cos\u00ec detta perch\u00e9 pervasa da un sentimento soave e tranquillo e da una poetica di sereni sentimenti quotidiani. Molti dei quadri di Lega, infatti, si occupano di descrivere con un'ingenuit\u00e0 primitiva e delicata e con grande lirismo poetico l'intimit\u00e0 di situazioni quotidiane generalmente ritenute insignificanti (le contrade suburbane di Firenze immerse dal sole, un interno domestico ...). Ed \u00e8 proprio impegnandosi nei temi di soggetto quotidiano che Lega ci traduce in immagini i travagli sofferti nell'Ottocento dall'Italia, paese ancora sostanzialmente rurale che si apprestava timorosamente ad accogliere i fermenti dell'industrializzazione.\nA questa fase pacata, in cui il mondo \u00e8 visto ottimisticamente, segue, specchio delle difficolt\u00e0 della sua esistenza, una fase concitata, pi\u00f9 veemente e drammatica, dove \u00abla pennellata si frange, si strappa, diventa sempre pi\u00f9 febbrile e fremente, cos\u00ec da sembrare a volte malcerta e tremante [...] i contorni grafici si sfrangono; la materia cromatica straripa\u00bb (Mario Tinti). Generalmente, questa fase artistica leghiana \u00e8 contraddistinta da \u00abcontrasti pi\u00f9 accentuati di luce e ombra, presentazione pi\u00f9 rapida e sintetica delle immagini, espressione pi\u00f9 diretta e immediata di stati d'animo\u00bb (Treccani)."}
{"id": "233491", "revid": "466539", "url": "https://it.wikipedia.org/wiki?curid=233491", "title": "Massacro di Wounded Knee", "text": "Il massacro di Wounded Knee \u00e8 il nome con cui \u00e8 passato alla storia un eccidio di Miniconjou, un gruppo di Sioux Lakota, da parte dell'esercito degli Stati Uniti d'America, avvenuto nell'ambito delle guerre sioux e commesso il 29 dicembre 1890 nella valle del torrente Wounded Knee.\nStoria.\nNegli ultimi giorni del dicembre 1890, la trib\u00f9 di Miniconjou guidata da Piede Grosso, alla notizia dell'assassinio di Toro Seduto, part\u00ec dall'accampamento sul torrente Cherry per recarsi a Pine Ridge, sperando nella protezione di Nuvola Rossa.\nIl 28 dicembre furono intercettati da quattro squadroni di cavalleria Settimo Reggimento guidato dal maggiore Samuel Whitside, che aveva l'ordine di condurli in un accampamento di cavalleria sul Wounded Knee. 120 uomini e 230 tra donne e bambini furono portati sulla riva del torrente, accampati e circondati da due squadroni di cavalleria e sotto tiro di due mitragliatrici.\nIl comando delle operazioni fu preso dal colonnello James Forsyth e l'indomani gli uomini di Piede Grosso, ammalato gravemente a causa di una polmonite, furono disarmati. Coyote Nero, un giovane Miniconjou sordo, tard\u00f2 a deporre la sua carabina Winchester: venne circondato dai soldati e, mentre deponeva l'arma, part\u00ec un colpo a cui face seguito un massacro indiscriminato. Il campo venne falciato dalle mitragliatrici e i morti accertati furono 153. Secondo una stima successiva, dei 350 Miniconjou presenti ne morirono quasi 300.\nVenticinque soldati furono uccisi, alcuni forse vittime accidentali dei loro compagni. Dopo aver messo in salvo i soldati feriti, un distaccamento torn\u00f2 sul campo, dove furono raccolti 51 indiani ancora vivi, 4 uomini e 47 tra donne e bambini. Trasportati a Pine Ridge, furono in seguito ammassati in una chiesetta ove (era periodo natalizio) si poteva leggere la scritta:\nA Wounded Knee, sul cartello rosso dove si pu\u00f2 leggere la storia del massacro, \u00e8 riportata la scritta \"Massacre of Wounded Knee\". La scritta \"massacre\" (massacro) venne aggiunta sopra la vecchia scritta \"Battle\" (battaglia) in quanto inizialmente venne dato il nome di battaglia di Wounded Knee e, spesso, viene tuttora riportata e ricordata come ultimo scontro armato tra nativi e Governo.\nInfluenze culturali.\nSia autori letterari sia compositori musicali hanno realizzato opere che, in qualche passaggio o nella loro interezza, citano o trattano di questo massacro che \u00e8 sicuramente uno dei maggiori compiuti contro i nativi americani durante le guerre per la conquista dei loro territori.\nSi ricordano qui:\nLa questione delle medaglie d'onore.\nIn occasione della campagna militare del 1890 in cui avvenne il massacro, vennero insigniti venti soldati che vi avevano partecipato della medaglia d'onore, la massima onorificenza conferita dall'esercito degli Stati Uniti. Nel 2001 il Congresso Nazionale degli Indiani d'America eman\u00f2 due risoluzioni che condannavano la consegna di queste medaglie, soprannominate da alcuni attivisti le \"medaglie del disonore\".\nNel giugno del 2019 una rappresentanza di nove nativi lakota, tra cui diversi discendenti dei sopravvissuti al massacro, si \u00e8 recata al Campidoglio per chiedere nuovamente la revoca delle venti medaglie d'onore (Remove the Stein Act)."}
{"id": "233492", "revid": "7336", "url": "https://it.wikipedia.org/wiki?curid=233492", "title": "Solventi", "text": ""}
{"id": "233493", "revid": "12760", "url": "https://it.wikipedia.org/wiki?curid=233493", "title": "Rete ad invarianza di scala", "text": ""}
{"id": "233496", "revid": "3368", "url": "https://it.wikipedia.org/wiki?curid=233496", "title": "Composizione organica del capitale", "text": ""}
{"id": "233497", "revid": "1982", "url": "https://it.wikipedia.org/wiki?curid=233497", "title": "Calcolo strutturale", "text": ""}
{"id": "233498", "revid": "124904635", "url": "https://it.wikipedia.org/wiki?curid=233498", "title": "Basilica di Sant'Agostino in Campo Marzio", "text": "La basilica dei Santi Trifone e Agostino \u00e8 un luogo di culto cattolico che si trova a Roma, non lontano da piazza Navona, nel rione Sant'Eustachio, dietro Via della Scrofa.\nStoria.\nLa costruzione dell'edificio risale al XIV secolo, quando gli agostiniani, che gi\u00e0 officiavano la chiesa di San Trifone in Posterula, decisero di costruire una nuova struttura per il loro convento e di dedicarla a Sant'Agostino. La chiesa venne edificata tra la fine del XIV secolo e gli inizi del XV secolo e ultimata intorno al 1420. La nuova costruzione risult\u00f2 troppo piccola per le esigenze della comunit\u00e0 conventuale e inoltre, essendo posta troppo in basso rispetto al corso del fiume Tevere, soggetta anche alle sue piene. Cos\u00ec, grazie alla munificenza del cardinale Guillaume d'Estouteville, tra il 1479 e il 1483 fu edificata l'attuale basilica, perpendicolarmente all'antica.\nLa chiesa \u00e8 parrocchia fin dalla sua fondazione; in essa infatti furono trasferiti i titoli e la cura d'anime della parrocchia di San Trifone in Posterula. Essa \u00e8 inoltre sede dal 1587 del titolo cardinalizio di Sant'Agostino.\nNell'ottobre del 1999 papa Giovanni Paolo II l'ha elevata alla dignit\u00e0 di basilica minore.\nDescrizione.\nArte e architettura.\nLa facciata, ispirata alla chiesa di Santa Maria Novella di Firenze, \u00e8 stata da alcuni attribuita a Leon Battista Alberti e venne costruita nel 1483 da Jacopo da Pietrasanta utilizzando il travertino proveniente dal Colosseo. Le due volute laterali sono state aggiunte dal Vanvitelli, che tra il 1746 e il 1750 eresse anche il nuovo convento e il chiostro.\nL'interno della basilica \u00e8 a tre navate, suddivise da pilastri, con dieci cappelle laterali, transetto e abside, affiancata da altre quattro cappelle.\n\u00c8 una delle prime chiese romane costruite nel Rinascimento ed ospita la \"Madonna di Loreto\", detta anche \"Madonna del Pellegrini\", uno dei pi\u00f9 noti capolavori del Caravaggio che don\u00f2 l'opera alla chiesa come ringraziamento per l'asilo concesso. Il pittore infatti vi si rifugi\u00f2 per fuggire all'arresto dopo aver ferito a piazza Navona un aiuto notaio, accusato dall'artista di aver rivolto alla sua amante troppe attenzioni. La stessa donna, Lena, risulterebbe ritratta nell'opera esposta.\nOltre a questa celebre tela, la chiesa ospita un lavoro del Guercino con i Santi Agostino, Giovanni Battista e Paolo l'Eremita, il famoso affresco del \"Profeta Isaia\" di Raffaello, la \"Visione del beato Giovanni di San Facondo\" (1656) e \"Estasi della beata Rita da Cascia\" (1660) di Giacinto Brandi.\nNotevole la statua della \"Madonna col Bambino\" di Andrea Sansovino e, in controfacciata, quella della \"Madonna del parto\" di Jacopo Sansovino che, secondo la tradizione popolare, sarebbe miracolosa. Tale statua, secondo una leggenda, sarebbe stata realizzata adattando un'antica effigie di Agrippina che teneva fra le braccia il piccolo Nerone. Tale opera \u00e8 oggetto di un irriverente sonetto di Gioacchino Belli che commenta l'eccessiva mostra di gioielli sulla statua della Madonna. La fioriera davanti alla statua della Madonna \u00e8 di Pio Cellini, fratello minore di Giuseppe. Il tabernacolo marmoreo dell'altare maggiore in stile tipicamente barocco, fu invece disegnato da Orazio Torriani. In fondo alla navata sinistra, la Cappella Bongiovanni ospita un ciclo di pitture di Giovanni Lanfranco, eseguite tra il 1613 e il 1616: sulla parete destra \"Sant'Agostino in meditazione sul mistero della Trinit\u00e0\", all'altare \"Incoronazione della Vergine tra i santi Agostino e Guglielmo\", sulla parete sinistra \"San Guglielmo curato dalla Vergine\". Sempre di Giovanni Lanfranco sono i grandi dipinti della cappella di Sant'Agostino: a destra \"Sant'Agostino abbatte le eresie\" (1639 circa), a sinistra \"Sant'Agostino lava i piedi a Cristo\" \n(1639 circa).\nLa chiesa ospita la tomba di Santa Monica, madre di Sant'Agostino, vi sono sepolti anche il poeta umanista Maffeo Vegio da Lodi, la penultima figlia di Lorenzo il Magnifico Contessina de' Medici, il cardinale Girolamo Verallo ed il cardinale ed umanista agostiniano Egidio da Viterbo.\nIn passato la basilica era nota per ammettere al proprio interno le cortigiane, alle quali erano riservati i primi banchi, per metterle al riparo dalla vista del popolino e evitare quindi distrazioni tra i fedeli. Nella chiesa vi si trovano le tombe di alcune di esse, come Fiammetta Michaelis, l'amante di Cesare Borgia, la cui casa \u00e8 ancora esistente nelle vicinanze, in piazza Fiammetta, o come Giulia Campana con le sue figlie, Penelope e la famosa Tullia d'Aragona.\nOrgano a canne.\nIl primo organo a canne dell'attuale basilica, gi\u00e0 esistente nel 1431, proveniva dall'antica chiesa di Sant'Agostino e rimase il loco sino al 1657-1658, quando venne sostituito da uno strumento opera di Giuseppe Catarinozzi e Giuseppe Testa. Questo, distrutto da un incendio, fu sostituito da un organo costruito da Giacomo Alari nel 1682. Nel 1838 venne inaugurato un nuovo strumento, voluto dal cardinale Cesare Brancadoro e costruito da Angelo Morettini ed ampliato nel 1867. Questo venne rimosso nei primi anni del XX secolo e al suo posto venne installato un nuovo organo a canne, costruito nel 1905 da Carlo Vegezzi-Bossi e restaurato fra il 2005 e il 2007 dai suoi successori.\nAttualmente l'organo, collocato sull'apposita cantoria lignea in controfacciata, ha tre tastiere di 58 note ciascuna ed una pedaliera dritta di 30 ed \u00e8 a trasmissione pneumatico-tubolare."}
{"id": "233499", "revid": "3368", "url": "https://it.wikipedia.org/wiki?curid=233499", "title": "Pluslavoro", "text": ""}
{"id": "233500", "revid": "22475", "url": "https://it.wikipedia.org/wiki?curid=233500", "title": "Gcn", "text": ""}
{"id": "233502", "revid": "287204", "url": "https://it.wikipedia.org/wiki?curid=233502", "title": "Thomas Luthi", "text": ""}
{"id": "233503", "revid": "834", "url": "https://it.wikipedia.org/wiki?curid=233503", "title": "Thomas Luethi", "text": ""}
{"id": "233504", "revid": "466539", "url": "https://it.wikipedia.org/wiki?curid=233504", "title": "Carlo Rambaldi", "text": "Ha vinto due Oscar ai migliori effetti speciali per \"Alien\" (1979) ed \"E.T. l'extra-terrestre\" (1982), oltre che l'Oscar Special Achievement Award per gli effetti visivi di \"King Kong\" (1976).\nBiografia.\nDiplomato geometra, laureatosi all'Accademia di belle arti di Bologna, inizia a frequentare gli ambienti cinematografici in Italia nel 1956 quando realizza il drago Fafner, lungo ben sedici metri, per il film \"Sigfrido\" diretto da Giacomo Gentilomo e continua lavorando per registi quali Mario Monicelli e Marco Ferreri, in \"La grande abbuffata\", Pier Paolo Pasolini e Dario Argento, per il quale contribu\u00ec a realizzare gli effetti speciali di \"Profondo rosso\" nel 1975. L'incontro con la grande produzione cinematografica americana di Hollywood gli permetter\u00e0 di affinare le sue abilit\u00e0 nella creazione di effetti speciali mediante l'utilizzo della meccatronica (effetti speciali ottenuti con l'unione di meccanica ed elettronica).\nQuando nel 1971 venne riaperta l'istruttoria sulle circostanze della morte di Giuseppe Pinelli, il magistrato inquirente dispose un esperimento giudiziale per ricostruire le modalit\u00e0 di caduta del corpo. Il manichino che riproduceva le caratteristiche del corpo di Pinelli venne progettato da Carlo Rambaldi.\nCarlo Rambaldi in un'occasione fu costretto a dimostrare davanti a un giudice la natura artificiale di quanto apparso sullo schermo, a causa dell'estremo realismo degli effetti realizzati: per la scena della vivisezione canina nel film \"Una lucertola con la pelle di donna\" (1971), il regista Lucio Fulci fu citato in tribunale per maltrattamento e crudelt\u00e0 verso gli animali. Fulci sarebbe andato incontro ad una severa condanna penale, se Rambaldi non avesse fornito alla Corte i girati non montati e i fantocci dei cani utilizzati per le riprese. Nel 1972 \u00e8 chiamato a realizzare il burattino per \"Le avventure di Pinocchio\" di Luigi Comencini, ma il suo lavoro viene poi plagiato.\nRambaldi ha vinto l'Oscar per i migliori effetti speciali per ben tre volte: il primo arriva con \"King Kong\" di John Guillermin del 1976, per il quale crea un pupazzo di 12 metri. Il robot gigante in realt\u00e0 \u00e8 stato usato pochissimo, nella maggior parte delle inquadrature dove si vede il gorilla nella sua interezza, in realt\u00e0 \u00e8 Rick Baker con un costume. Realizza anche il braccio meccanico a grandezza naturale di King Kong usato per le riprese ravvicinate con Jessica Lange e alcune maschere in grado di esprimere le pi\u00f9 comuni emozioni indossate da Rick Baker con il costume da King Kong; successivamente nel 1979 per \"Alien\" di Ridley Scott contribuisce, insieme a Hans Ruedi Giger, all'ideazione della creatura aliena divenuta poi celebre; nel 1982 crea il suo capolavoro, commuovendo il mondo intero con il protagonista di \"E.T. l'extra-terrestre\" di Steven Spielberg.\nTra i numerosi altri film a cui ha collaborato vi sono anche \"Incontri ravvicinati del terzo tipo\" (1977) sempre di Spielberg, e \"Dune\" (1984), di David Lynch. \u00c8 stato membro del Comitato d'Onore dell'Ischia Film Festival e dell'Accademia Act Multimedia di Cinecitt\u00e0. Nel 2008 \u00e8 stato giurato del Calendimaggio, manifestazione di Assisi. \u00c8 deceduto il 10 agosto 2012 all'et\u00e0 di 86 anni a Lamezia Terme in Calabria, dove viveva da molti anni. Il comune calabrese di Motta Santa Lucia (CZ), il 1\u00ba aprile 2017 istituisce il Premio alla memoria di Carlo Rambaldi, futura collaborazione tra il Comune e la Fondazione Rambaldi e ritira il premio la figlia Daniela Rambaldi consegnato dal sindaco Amedeo Colacino."}
{"id": "233507", "revid": "188323", "url": "https://it.wikipedia.org/wiki?curid=233507", "title": "Vertemati Offroad Racing", "text": ""}
{"id": "233508", "revid": "339392", "url": "https://it.wikipedia.org/wiki?curid=233508", "title": "Coppa Italia Semiprofessionisti", "text": ""}
{"id": "233509", "revid": "196390", "url": "https://it.wikipedia.org/wiki?curid=233509", "title": "La correzione degli abusi nella confessione augustana", "text": ""}
{"id": "233512", "revid": "2215215", "url": "https://it.wikipedia.org/wiki?curid=233512", "title": "Tra le mie canzoni", "text": "Tra le mie canzoni, pubblicato nel 2000, \u00e8 il settimo album del cantautore italiano Biagio Antonacci.\nIl disco.\nDopo il successo del precedente lavoro, \"Mi fai stare bene\", Biagio Antonacci ritorna sulla scena musicale con una raccolta dei suoi pezzi migliori, contenente anche due inediti; quattro canzoni sono registrazioni live e altre cinque ri-arrangiamenti."}
{"id": "233513", "revid": "74801", "url": "https://it.wikipedia.org/wiki?curid=233513", "title": "Walter Schirra", "text": "Fu l'unico astronauta a partecipare attivamente a tutti i tre programmi di volo nello spazio effettuati dagli Stati Uniti d'America: Mercury, Gemini ed Apollo.\nInizio della carriera.\nDi origini sarde (Ghilarza - Or) e ticinesi (i nonni emigrarono da Loco in valle Onsernone, nel Cantone Ticino), Schirra studi\u00f2 tecnica del volo presso il Newark College of Engineering dal 1940 al 1942 per arruolarsi presso la United States Naval Academy, dove si diplom\u00f2 a giugno del 1945. Durante le ultime settimane della seconda guerra mondiale prest\u00f2 servizio a bordo della . La nave da guerra raggiunse comunque la zona di combattimento appena dopo l'armistizio giapponese.\nA partire dal 1948 fu pilota di combattimento presso la United States Navy, volando fra l'altro in combattimenti durante la guerra di Corea.\nDal 1952 al 1954 fu pilota per voli di collaudo a China Lake, in California, dove partecip\u00f2 al programma per l'evoluzione di missili aria-aria. Ulteriori tappe della sua carriera furono la portaerei ed addestramenti specifici in California e nel Maryland.\nMercury.\nWalter Schirra fu uno dei 110 piloti, scelti dalla NASA a far parte del primo gruppo pi\u00f9 ristretto degli aspiranti astronauti per il programma Mercury. Il 9 aprile 1959 venne dunque presentato al pubblico come uno dei primi sette astronauti scelti per detto programma. Come per tutti gli altri astronauti gli venne assegnato un incarico speciale, cio\u00e8 la partecipazione all'ottimalizzazione dei sistemi di sopravvivenza a bordo della capsula Mercury e delle tute spaziali. Per il secondo volo di una capsula Mercury nell'orbita terrestre, la missione Mercury-Atlas 7, Schirra venne nominato pilota di riserva. Tuttavia, nonostante il pilota precedentemente nominato Deke Slayton per detta missione fosse stato dichiarato inidoneo al volo per motivi fisici, tale missione non venne assegnata a Schirra, bens\u00ec a Scott Carpenter.\nSchirra vol\u00f2 per la prima volta nello spazio il 3 ottobre 1962 con la missione Mercury-Atlas 8. Con la capsula da lui battezzata Sigma 7 orbit\u00f2 per sei volte intorno alla Terra. Tale volo pass\u00f2 agli annali della NASA come \"volo nello spazio da manuale\". Schirra fu dunque il nono uomo a volare nello spazio, di cui il quinto cittadino americano.\nGemini.\nDal gennaio del 1963 Schirra assunse nuovi compiti di coordinamento delle attivit\u00e0 per i progetti Gemini ed Apollo.\nA partire da aprile del 1964 inizi\u00f2 a prepararsi per la prima missione con lo scopo di portare contemporaneamente due persone nello spazio: il volo di Gemini 3, missione per la quale fu nominato come comandante dell'equipaggio di riserva. Tale volo, effettuato con successo il 23 marzo 1965 con Virgil Grissom e John Young a bordo, fu occasione di nomina del suo primo comando di una missione: Gemini 6A.\nTale volo fu programmato per essere il primo durante il quale due veicoli nello spazio si agganciassero. Tale programma dovette essere modificato a causa di un lancio non riuscito del satellite, al quale Gemini 6A avrebbe dovuto agganciarsi. Pertanto si decise di effettuare una manovra rendezvous con Gemini 7.\nWalter Schirra dimostr\u00f2 di avere nervi d'acciaio quando, durante la fase di un lancio non riuscito di Gemini 6, non azion\u00f2 i sedili per catapultarsi fuori dall'abitacolo, nonostante il razzo rimase sulla rampa di lancio privo di ogni sicura e pertanto rischiasse di capovolgersi con evidente rischio di esplosione.\nSolo il terzo tentativo del 15 dicembre 1965 permise a Gemini 6, con a bordo Schirra e Tom Stafford, di orbitare intorno alla Terra. Per la prima volta nella storia dell'esplorazione dello spazio si pot\u00e9 dunque procedere con la manovra di rendezvous di due veicoli spaziali.\nApollo.\nConclusa con un successo la missione di Gemini 6, Schirra pass\u00f2 al programma Apollo. Il 29 settembre 1966 venne nominato comandante del secondo volo con equipaggio del programma. Oltre a lui fecero parte dell'equipaggio Donn Eisele e Walter Cunningham. A novembre del 1966 la NASA cancell\u00f2 tale missione e l'equipaggio venne nominato quale equipaggio di riserva per il primo volo del programma Apollo: Apollo 1. Il 27 gennaio 1967, i tre astronauti dell'equipaggio originale perirono in un incendio nell'abitacolo della capsula durante un'esercitazione a terra. La NASA procedette dunque a riorganizzare tutte le distribuzioni degli equipaggi sulle missioni in programma. Il 9 maggio 1967 venne resa ufficiale la nomina dell'equipaggio Schirra, Eisele e Cunningham come equipaggio previsto per il primo volo con equipaggio a bordo del programma Apollo. Tale missione venne da allora in poi denominata ufficialmente Apollo 7.\nApollo 7 venne lanciato l'11 ottobre 1968 e rimase per 11 giorni nell'orbita intorno alla Terra. Dal punto di vista tecnico la missione fu un risultato eccezionale. Venne infatti effettuato con successo una manovra di rendezvous con l'ultimo stadio di un razzo del tipo Saturn 1-B, nonch\u00e9 furono trasmesse a Terra le prime immagini televisive registrate nello spazio direttamente in un veicolo spaziale americano. Gli astronauti comunque soffrirono di raffreddore e durante tutto il volo ci fu parecchia tensione tra il centro di controllo a terra e l'equipaggio a bordo del veicolo spaziale.\nDopo la NASA.\nSchirra aveva annunciato in precedenza che Apollo 7 sarebbe stato il suo ultimo volo nello spazio. Pertanto lasci\u00f2 la NASA il 1\u00ba luglio del 1969. Lavor\u00f2, come direttore ed amministratore, in diverse ditte e societ\u00e0 prima di fondare nel 1979 un'impresa in proprio: la \"Schirra Enterprises\". Inoltre fu membro di diversi consigli d'amministrazione di diverse ditte. Fu anche protagonista di diversi spot pubblicitari per il medicinale Actifed, che aveva usato durante la missione Apollo 7. \nSchirra fu membro della Massoneria, iniziato \"a vista\" dal Gran Maestro della Florida nel 1967, membro della Loggia \"Canaveral\" n. 339 di Cocoa. L'ordine massonico di De Molay gli ha conferito la propria Honorary Legion of Honor.\nWalter Schirra \u00e8 venuto a mancare per cancro il 3 maggio del 2007. Era sposato e padre di due figli: Walter Marty III (nato nel 1950) e Suzanne (nata nel 1957).\nSchirra venne sepolto nel Cimitero nazionale di Fort Rosecrans, a San Diego, California.\nL'8 marzo 2009, a San Diego, la marina militare americana ha varato la nave USNS Wally Schirra. La nave dedicata all'astronauta fa parte della classe \u201cLewis and Clark\u201d, dedicata a celebri esploratori americani."}
{"id": "233515", "revid": "33689", "url": "https://it.wikipedia.org/wiki?curid=233515", "title": "The Final Cartridge III", "text": "The Final Cartridge III \u00e8 una cartuccia d'espansione per il Commodore 64 e il Commodore 128 prodotta da Riska B.V. Home &amp; Personal Computers, una societ\u00e0 di Rotterdam, Paesi Bassi.\nUscita nel 1987, \u00e8 l'ultima, pi\u00f9 evoluta e pi\u00f9 nota generazione di una serie di prodotti iniziata nel 1985 con \"The Final Cartridge\"; la prima versione non era compatibile con il Commodore 128.\nCaratteristiche.\nLa cartuccia \u00e8 dotata di un LED che ne indica lo stato, se attivo o non attivo: essa \u00e8 infatti dotata della possibilit\u00e0 di essere disattivata senza necessariamente rimuoverla dall'alloggiamento, permettendo cos\u00ec di caricare quei programmi (generalmente giochi) che non sono compatibili con la modalit\u00e0 di caricamento veloce.\nUna delle caratteristiche peculiari \u00e8 la sua interfaccia grafica: nonostante essa fosse piuttosto limitata era simile nell'aspetto a quella dell'AmigaOS 1.x, ed offriva diverse funzionalit\u00e0. Il puntatore, spostabile tramite mouse, joystick o con i tasti freccia, \u00e8 usato per gestire le applicazioni tramite finestre grafiche. Oltre alle applicazioni di base (un editor di testo, una calcolatrice, un gestore dei dischi, un orologio e poche altre) l'ambiente permette anche di caricarne di nuove da disco o da nastro, anche se questa possibilit\u00e0 fu poco sfruttata dai produttori di software.\nFunzioni.\nLa cartuccia estende le funzionalit\u00e0 del computer offrendo un \"fast loader\", o acceleratore dei caricamenti dei programmi da cassetta o da disco (era supportata solo l'unit\u00e0 1541), un monitor per la scrittura di codice macchina, pi\u00f9 di 60 nuovi comandi per sfruttare le nuove funzioni, un pulsante di reset e uno per il \"freezer\", una funzione grazie al quale il computer viene bloccato durante l'esecuzione di un programma o di un gioco: l'utente poteva anche salvare un'immagine della memoria su nastro o disco, cos\u00ec da riprendere l'esecuzione del programma o del gioco in un secondo tempo.\nIl \"Freezer\" permette di \"congelare\" il contenuto della memoria del computer salvandolo su disco: se un programma \u00e8 in esecuzione nel momento del \"congelamento\", esso pu\u00f2 essere ripreso in un secondo momento dallo stesso punto in cui era stato salvato semplicemente ricaricando l'immagine. Grazie al \"Freezer\" \u00e8 anche possibile eseguire copie di backup dei propri programmi, cambiare le impostazioni dei giochi \"congelati\" in memoria oppure stampare una copia dell'intero contenuto dello schermo. Inoltre la cartuccia include un'interfaccia grafica denominata \"Desktop\" che usa la metafora WIMP.\nAlcuni dei motivi che spingevano all'acquisto della cartuccia erano le routine di accelerazione delle operazioni di caricamento dei dati da disco e da nastro, estremamente lente con le periferiche di serie, il programma di \"monitor\" per operare in ambiente esadecimale, e i comandi aggiuntivi che estendono il Commodore BASIC con funzionalit\u00e0 tipo la rinumerazione delle linee di un programma (codice_1), il recupero di un programma cancellato accidentalmente (codice_2) oppure l'inserimento di comandi in stile DOS (codice_3).\nCloni.\nA partire dal 1990, un'azienda italiana, la CABLETRONIC, immette sul mercato un clone della The Final Cartridge III con il nome di VCF 280 (dove V.C.F. \u00e8 sigla di \"Velocizzatore-Copiatore-Freeze\").\nVerr\u00e0 prodotta per poco tempo, distribuita unicamente sul mercato italiano, e non \u00e8 noto se fosse stata prodotta su regolare licenza della Riska B.V., o fosse una copia non autorizzata.\nIl circuito elettrico della VCF 280 rispecchia fedelmente quello della The Final Cartridge III seconda serie: con una EPROM da 64KB al posto di due da 32KB ciascuna.\nIl suo sistema operativo, nominato \"Desktop V1.1\", in realt\u00e0 \u00e8 ancora l'originale \"Desktop V1.0\" Riska al quale sono stati rinominati in italiano alcuni men\u00f9 di selezione.\nDella stessa casa costruttrice esiste anche un clone della cartuccia Datel Action Replay, venduto con il nome di SVN 273."}
{"id": "233516", "revid": "124957677", "url": "https://it.wikipedia.org/wiki?curid=233516", "title": "Fantic Motor", "text": "Fantic Motor \u00e8 una azienda italiana che costruisce motociclette ed e-bikes, fondata nel 1968 nel paese di Barzago. Dopo il fallimento dell'azienda nel 1995 e la chiusura della fabbrica, il marchio viene rilevato, a seguito di una gara pubblica di acquisto, dall'imprenditore trevigiano Federico Fregnan nel 2003, riavviando la produzione nel 2005. Dal 1 ottobre 2014 \u00e8 stata acquistata per intero da VeNetWork e il nuovo amministratore delegato \u00e8 Mariano Roman.\nFantic Motor ha avuto una lunga serie di successi nel settore competizioni in fuoristrada, nell'enduro e particolarmente nella specialit\u00e0 trial dove ha vinto tre titoli mondiali.\nStoria.\nNel 1968, il Dott. Mario Agrati, dell\u2019Agrati Garelli di Monticello Brianza, si stacca dall'azienda di famiglia per unirsi a Henry Keppel, responsabile Commerciale Estero Garelli, costituendo una societ\u00e0 che produce mini-bikes, go-karts, enduros destinati al mercato americano. Nasce cos\u00ec a Barzago Fantic Motor.\nNella produzione di serie, il modello che pi\u00f9 di ogni altro ha lasciato il segno \u00e8 stato il \"Caballero\". Presentata alla fine degli anni sessanta, fu una delle motociclette pi\u00f9 ambite dai quattordicenni italiani; equipaggiata dal classico motore 2 tempi da 49 cm\u00b3 realizzato dalla Motori Minarelli di Bologna, con un assetto regolaristico, era disponibile in due versioni con cambio a 4 marce classico o con la novit\u00e0 per l'epoca del cambio a 6 marce. Degna di nota le pubblicit\u00e0 per il Caballero, nelle quali comparivano personaggi noti del mondo del motociclismo e non solo, come Jarno Saarinen, Mike Hailwood e Sandro Mazzola.\nIl Caballero deve il suo nome alla marca di sigarette olandese omonima, fumata da Henry Keppel Hesselink, uno dei soci fondatori.\nSull'onda del successo di tale modello venne messo in vendita un altro ciclomotore, il \"Chopper\", che ricalcava l'assetto tipico delle motociclette americane rese famose dal film Easy Rider con la forcella anteriore avanzata e la sella fornita di appoggiaschiena; essendo l'unico esempio di tale tipo in vendita in Italia anche questo modello ottenne dei buoni risultati di vendita.\nLa produzione di ciclomotori aveva in catalogo anche un modello stradale, il \"50 GT\" (anche in versione targata con motore non depotenziato), ed un altro modello abbastanza originale: il \"Super Rocket\" (con ruote piccole) entrambi con cambio a 4 marce.\nL'evoluzione del \"Caballero\" fu per lo pi\u00f9 effetto del trasferimento dell'esperienza maturata dalla Fantic Motor sui campi di gara tutta Europa nelle competizioni di Enduro (all'epoca chiamata Regolarit\u00e0).\nNel 1978 si pass\u00f2 dai Caballero della serie TX 94/TX 96 (telaio grigio) alla nuova serie TX 160 (modello competizione, targato come motociclo) e TX 190 (modelli codice, con librettino) facilmente distinguibili dalla precedente serie per il telaio ora rosso.\nLa casa produsse anche i modelli di cilindrata maggiore della stessa serie Caballero e Chopper, ad uso dei sedicenni patentati dell'epoca, ma senza ottenere gli stessi lusinghieri risultati dei modelli inferiori. Miglior sorte ebbe la \"Strada\" 125 del 1982.\nL'attivit\u00e0 si espanse presto anche al settore del trial dove probabilmente la casa lecchese ottenne i risultati migliori in campo internazionale, con grandi vittorie in tutte le principali competizioni, incluso il Campionato del Mondo, vinto per tre volte (1985, 1986 e 1988).\nL'attivit\u00e0 a Barzago \u00e8 stata sospesa nel 1997.\nLa rinascita.\nNel 2003 il marchio Fantic Motor \u00e8 stato acquisito dall'industriale veneto Federico Fregnan, la produzione venne spostata in provincia di Treviso, a Dosson di Casier e venne incentrata sulle moto da fuoristrada (con il recupero tra l'altro del nome storico \"Caballero\") e su quelle da Supermotard.\nNel 2009 la casa veneta present\u00f2 un nuovo Caballero dotato di motore a quattro tempi da 200\u00a0cm\u00b3. Nel 2011 venne invece presentato un nuovo Caballero 300\u00a0cm\u00b3 2T con motore Gas Gas e telaio a traliccio.\nNel 2014 la societ\u00e0 venne venduta interamente al gruppo VeNetWork, composto da imprenditori veneti sotto la presidenza di Alberto Baban. La gestione dell'azienda venne affidata all'ingegnere Mariano Roman, ex direttore tecnico di Aprilia, Moto Guzzi e Moto Laverda. In meno di un anno Fantic \u00e8 entrata nel settore delle biciclette a pedalata assistita, con la divisione Fantic Bikes che progetta e realizza e-bike ed e-mtb nella stessa sede di Dosson di Casier. Nel 2016 Fantic ha lanciato nel mercato il suo nuovo 250\u00a0cm\u00b3 4T in versione Enduro e Motard, seguito dai nuovi modelli 125\u00a0cm\u00b3 Euro4 e 50\u00a0cm\u00b3.\nNel novembre 2016, al Salone di Milano, oltre alla presentazione di tutta la nuova gamma moto 2017, Fantic ha mostrato il nuovo Caballero e descritto il suo progetto. La nuova gamma Caballero sar\u00e0 disponibile in 3 differenti cilindrate (125\u00a0cm\u00b3, 250\u00a0cm\u00b3 e 500\u00a0cm\u00b3) e in due diversi allestimenti, Scrambler e Flat Track.\nNel 2020 la Fantic Motor acquista il 100% delle quote azionarie della Motori Minarelli dalla Yamaha.\nNel 2022 debutta per la prima volta alla Dakar con una XEF 450 Rally, derivata dall'enduro XEF 450, pilotata da Franco Picco.\nLe competizioni.\nFantic rientra nelle competizioni velocistiche nel 2005, partecipando al campionato mondiale classe 250 con la Fantic Motor R250 (sviluppata dalla CRP Thechnology), guidata da Gabriele Ferro e Arnaud Vincent\nLa parentesi velocit\u00e0 dura solo una stagione (se si esclude il campionato europeo del 2006), nel 2006 la Fantic Motor si dedica esclusivamente alle competizioni nazionali di enduro che le sono pi\u00f9 consone, e gi\u00e0 nello stesso anno il pilota Thibaut Dussuelle si laurea Campione di Francia Enduro classe 50 in sella ad un Fantic Motor Caballero."}
{"id": "233517", "revid": "486946", "url": "https://it.wikipedia.org/wiki?curid=233517", "title": "Plautdietsch", "text": ""}
{"id": "233518", "revid": "20828", "url": "https://it.wikipedia.org/wiki?curid=233518", "title": "Fantic", "text": ""}
{"id": "233521", "revid": "37401", "url": "https://it.wikipedia.org/wiki?curid=233521", "title": "Giudea", "text": "La Giudea (ebraico: \u05d9\u05d4\u05d5\u05d3\u05d4, \"Y\u0259huda\", \"Y\u0259h\u00fb\u1e0f\u0101h\", greco: \u0399\u03bf\u03c5\u03b4\u03b1\u03af\u03b1; Latino: Iudaea) \u00e8 una regione storica del Vicino Oriente, coincidente con il territorio assegnato alla biblica trib\u00f9 di Giuda figlio di Giacobbe, (da non confondere con l'apostolo di Ges\u00f9 Giuda Iscariota), e a quelle di Beniamino e Simeone. La sua citt\u00e0 principale \u00e8 Gerusalemme.\nStoria.\nInsediamenti umani in Giudea risalgono a un periodo precedente l'et\u00e0 della Pietra e la regione \u00e8 conosciuta dai paleoantropologi come una delle strade che l'homo sapiens attravers\u00f2 per uscire dall'Africa e colonizzare il resto del mondo circa 100.000 anni fa. Resti archeologici di insediamenti umani risalenti a pi\u00f9 di 11.000 anni fa si trovano nella citt\u00e0 di Gerico, considerata il pi\u00f9 vecchio insediamento ininterrottamente abitato al mondo.\nLa Giudea \u00e8 centrale nel racconto della Bibbia, con i patriarchi Abramo, Isacco e Giacobbe che vengono sepolti a Hebron nella Tomba dei Patriarchi.\nEssa fece parte dell'antico regno di Israele sotto Saul, poi divenne indipendente sotto Davide, che divenne re di tutto Israele alla morte di Saul; rimase quindi unita a Israele fino alla morte del re Salomone, figlio di Davide, circa nel 931 a.C., quando il regno si divise per la seconda volta in due, il regno di Israele a Nord, con capitale Tirzah prima e Samaria poi, e il Regno di Giuda a Sud, con capitale Gerusalemme.\nIl reame settentrionale cadde sotto gli Assiri nel 722 a.C., mentre la Giudea costitu\u00ec uno stato indipendente fino al 587 a.C., quando fu conquistata dai babilonesi. Poi pass\u00f2 sotto la dominazione persiana quindi ellenistica. Dopo la rivolta dei Maccabei ci fu un nuovo periodo di indipendenza sotto la dinastia degli Asmonei a cui segu\u00ec la dominazione romana e quella bizantina. Quindi si susseguirono la dominazione araba, quella dei turchi selgiuchidi quella crociata, quella mamelucca e quella ottomana, fino ad arrivare all'amministrazione britannica dopo la prima guerra mondiale. Successivamente al ritiro britannico nel 1947 e alla risoluzione 181 delle Nazioni Unite, sar\u00e0 contesa fra le rivendicazioni degli arabi gi\u00e0 presenti da secoli prima dell'Impero Ottomano come parte dello stato palestinese; e quelle degli ebrei incoraggiati dal movimento sionista ivi emigrati dall'Europa dalla fine del 1800 e una piccola minoranza gi\u00e0 presente nel territorio \nCon la proclamazione del moderno stato di Israele e l'invasione dei territori arabi durante la prima guerra arabo-israeliana nel 1948, la Giudea \u00e8 stata divisa fra questo e la Giordania fino al 1967. Dopo la guerra dei 6 giorni del 1967 l'occupazione giordana \u00e8 stata sostituita da quella israeliana. Nel 1988 la Giordania ha ritirato le pretese sul territorio cisgiordano di Giudea e a partire dal 1993 lo status dell'area cisgiordana \u00e8 regolato dagli Accordi di Oslo tra Israele e l'Autorit\u00e0 Nazionale Palestinese.\nTerritorio.\nQuesta la descrizione che ne fa Giuseppe Flavio al tempo di Nerone (nel 66-67):"}
{"id": "233525", "revid": "599013", "url": "https://it.wikipedia.org/wiki?curid=233525", "title": "Pp", "text": "Urbanistica.\nPiano Particolareggiato"}
{"id": "233527", "revid": "919135", "url": "https://it.wikipedia.org/wiki?curid=233527", "title": "Teorema dei numeri pentagonali", "text": "In matematica, il teorema dei numeri pentagonali stabilisce una relazione tra la rappresentazione in serie della funzione di Eulero e quella sotto forma di prodotto.\nIl teorema stesso \u00e8 dovuto a Eulero e si pu\u00f2 considerare come un caso particolare del triplo prodotto di Jacobi.\nIl teorema afferma che:\nossia, in altri termini:\nIl nome deriva dal fatto che gli esponenti 1, 2, 5, 7, 12, ... nel termine destro, della forma:\nsono numeri pentagonali generalizzati.\nSe si considera la serie come serie di potenze il suo raggio di convergenza risulta uguale a 1.\nSe si trascura la questione della convergenza, il teorema resta valido come affermazione in ordine alle serie formali di potenze."}
{"id": "233530", "revid": "599013", "url": "https://it.wikipedia.org/wiki?curid=233530", "title": "Ps", "text": ""}
{"id": "233531", "revid": "228587", "url": "https://it.wikipedia.org/wiki?curid=233531", "title": "S\u00e9gol\u00e8ne Royal", "text": "Nel 2008 si presenta come candidata alla segreteria del Partito Socialista; il convulso congresso del novembre 2008 la vede sconfitta nel voto finale dei militanti, battuta per soli 102 voti (circa lo 0,04%) da Martine Aubry. Nell'aprile 2014 \u00e8 stata nominata ministro dell'ecologia, dello sviluppo sostenibile e dell'energia nel nuovo governo di Manuel Valls.\nBiografia.\nNasce a Dakar, nell'attuale Senegal (ai tempi parte dell'Africa Occidentale Francese), da una famiglia originaria della Lorena (in particolare di Villacourt e Chamagne). \u00c8 figlia di Jacques Royal, militare e colonnello d'artiglieria, e di H\u00e9l\u00e8ne Dehaye. Il suo nome completo \u00e8 Marie-S\u00e9gol\u00e8ne. Dall'et\u00e0 di venticinque anni ha scelto di tenere come unico nome quello di S\u00e9gol\u00e8ne.\nDopo la laurea in scienze economiche all'Universit\u00e0 di Nancy II (\"licence\"), si \u00e8 laureata anche a \"Sciences Po\" nel 1978 a Parigi e dopo gli studi all'\u00c9cole nationale d'administration (\"promozione Voltaire\", 1980) sceglie di essere assegnata come magistrato al tribunale amministrativo. Nel 1994, gi\u00e0 deputata all'Assemblea nazionale e al consiglio generale delle Deux-S\u00e8vres, passa il concorso di avvocato al foro di Parigi ed entra nello studio Teitgen.\nInizi della carriera politica.\nNotata da Jacques Attali e da Fran\u00e7ois Hollande, tra il 1982 al 1988 \u00e8 consigliere tecnico alla segreteria generale della presidenza della Repubblica, incaricata in un primo tempo della giovent\u00f9 e dello sport, poi degli affari sociali. Aderisce al PS.\nNel 1988 si vede conferire una nomina inaspettata da Fran\u00e7ois Mitterrand nelle Deux-S\u00e8vres, dove \u00e8 eletta deputato. Si fa notare per l'attenzione verso alcuni problemi particolari, come il riconoscimento del formaggio \"chabichou\", e verso la questione della violenza e dell'infanzia: nel 1988 pubblica il libro \"Le Ras-le-bol des b\u00e9b\u00e9s zappeurs\" (pi\u00f9 o meno \"Basta con i bambini che fanno zapping\").\nDalla fine degli anni 1970 al 2007 \u00e8 stata compagna di vita di Fran\u00e7ois Hollande, ex primo segretario del Partito socialista e Presidente della Repubblica francese dal 2012, con il quale ha avuto quattro figli.\nDal 1988 al 2007 \u00e8 stata deputato del 2\u00b0 collegio del dipartimento di Deux-S\u00e8vres.\nIncarichi di governo.\nDal 3 aprile 1992 al 29 marzo 1993 \u00e8 ministro dell'Ambiente nel governo B\u00e9r\u00e9govoy. Si concentra sulle questioni del trattamento e riciclaggio dei rifiuti (su cui fa votare la legge del luglio 1992), dell'inquinamento visivo e sonoro e dei problemi legati all'acqua.\nNel 1995 si candida a sindaco di Niort ma viene sconfitta a causa delle divisioni del Partito socialista nella circoscrizione.\nDopo le elezioni del giugno 1997 che vedono la vittoria della sinistra, \u00e8 chiamata a far parte del governo Jospin che, in coabitazione con il presidente della Repubblica Jacques Chirac, rester\u00e0 in carica fino al maggio 2002.\nDal 4 giugno 1997 al 27 marzo 2000 \u00e8 ministro delegato per l'Istruzione scolastica presso il ministro dell'Educazione nazionale Claude All\u00e8gre. A causa dell'incompatibilit\u00e0 tra incarichi parlamentari e di governo, si dimette da deputato. Si dedica agli aiuti dei bambini sfavoriti o in difficolt\u00e0, tramite il rilancio delle zone di istruzione prioritaria, la creazione di fondi sociali per gli scolari (come il fondo sociale per le mense scolastiche), la creazione delle ore di sostegno scolastico. Nel campo dell'insegnamento, pone le lingue straniere come priorit\u00e0 fin dalla scuola materna.\nDal 27 marzo 2000 al 27 marzo 2001 \u00e8 ministro delegato alla Famiglia e all'Infanzia, presso il ministro del Lavoro e della Solidariet\u00e0, dapprima Martine Aubry e poi \u00c9lisabeth Guigou. Dal 28 marzo 2001 fino alla fine della legislatura, il 5 maggio 2002, la sua delega \u00e8 estesa alla Famiglia, all'Infanzia e alle Persone con Handicap. \u00c8 in questo ruolo che si fa conoscere dal grande pubblico. Tra le principali sue azioni:\nPresidente del consiglio regionale del Poitou-Charentes.\nViene rieletta deputato alle elezioni legislative del giugno 2002, da cui il PS esce sconfitto e passa all'opposizione.\nNel marzo 2004 \u00e8 eletta presidente del consiglio regionale del Poitou-Charentes, battendo la presidente uscente \u00c9lisabeth Morin (UMP), ottenendo all'interno del PS il soprannome di \u00ab La Zapatera \u00bb, con riferimento alla vittoria, in quello stesso mese, di Jos\u00e9 Luis Rodr\u00edguez Zapatero e alla loro affinit\u00e0 politica. \u00c8 anche uno schiaffo al primo ministro in carica Jean-Pierre Raffarin, che \u00e8 stato presidente di quella regione fino al maggio 2002 e che \u00e8 la personalit\u00e0 pi\u00f9 in vista della zona.\nCandidata del PS alle presidenziali del 2007.\nNel 2006 si \u00e8 proposta come candidata socialista alle elezioni presidenziali francesi dell'anno successivo, con un programma centrista e innovatore rispetto alla tradizione del partito. Gli altri due aspiranti alla candidatura socialista erano Dominique Strauss-Kahn, su posizioni riformiste, e Laurent Fabius, considerato il pi\u00f9 a sinistra sotto molti aspetti.\nIl 16 novembre 2006 si tennero le primarie del Partito Socialista, vinte da S\u00e9gol\u00e8ne Royal con ampio margine fin dal primo turno, ottenendo il 62% dei voti; Strauss-Kahn e Fabius si sono fermati al 20% e 18% rispettivamente.\nLe elezioni presidenziali si sono tenute il 22 aprile 2007; Royal ha raccolto al primo turno 9.500.112 voti (25,87%). Ha partecipato al ballottaggio del 6 maggio con il candidato dell'Unione per un movimento popolare Nicolas Sarkozy, uscendone sconfitta con 16.790.611 voti e il 46,94% contro i 18.983.408 voti (53,06%) di Sarkozy.\nDecide di non ricandidarsi alle elezioni legislative del giugno 2007, concentrandosi sull'incarico di presidente di regione e sull'attivit\u00e0 all'interno del partito.\nIl 17 giugno 2007, dopo il secondo turno delle elezioni legislative, che hanno visto un inatteso recupero del suo partito, annuncia la separazione dal suo compagno Fran\u00e7ois Hollande; conferma inoltre la propria candidatura a segretario del Partito socialista in vista del congresso che si dovrebbe tenere nell'autunno 2008, nel quale Hollande si dovrebbe presentare dimissionario.\nIl congresso del Partito Socialista 2008.\nIn vista del congresso del Partito Socialista del novembre 2008 a Reims, che deve eleggere il nuovo segretario in sostituzione dell'uscente Fran\u00e7ois Hollande, S\u00e9gol\u00e8ne Royal presenta una propria mozione candidandosi quindi alla segreteria del partito. La sua mozione, soprattutto per l'apertura ad alleanze con il partito centrista di Fran\u00e7ois Bayrou, \u00e8 considerata quella pi\u00f9 moderata; ad essa si contrappongono quella di Martine Aubry, quella del sindaco di Parigi Bertrand Delano\u00eb, considerate molto vicine politicamente, e quella di Beno\u00eet Hamon, la pi\u00f9 a sinistra.\nAl voto degli iscritti che precede il congresso, la mozione Royal giunge prima con il 29%, seguita da quella Delano\u00eb (25%), da Aubry (poco meno del 25%) e quindi quella di Hamon (20%). Durante i tre giorni congressuali si susseguono le trattative per trovare una maggioranza, specialmente tra Aubry e Delano\u00eb, considerati molto vicini politicamente; l'accordo tuttavia non arriva e il congresso si chiude rinviando l'elezione del segretario a una nuova votazione tra gli iscritti. Delano\u00eb annuncia quindi il ritiro della propria candidatura invitando a votare per Aubry, che, arrivata al ballottaggio con Royal, ottiene l'appoggio anche di Hamon. Il 21 novembre 2008 si svolge una serratissima ultima votazione, i cui esiti contestati vedono Royal sconfitta da Aubry per soli 102 voti (lo 0,04%).\nElezioni 2012.\nIl 9 ottobre 2011 si svolgono le primarie del Partito Socialista per eleggere il candidato alla Presidenza della Repubblica francese, S\u00e9gol\u00e8ne Royal si candida ed ottiene il 7% dei voti mentre a vincere la competizione elettorale \u00e8 il suo ex compagno Francois Hollande, ex segretario socialista che raggiunge il 39% al primo turno e il 56% dei consensi al secondo turno contro il segretario del partito socialista Martine Aubry.\nNel 2012, alle elezioni legislative, dove lei \u00e8 data come possibile presidente dell'Assemblea Nazionale, perde nel 1\u00b0 collegio della Charente Marittima contro il socialista dissidente Olivier Falorni.\nMinistro dell'ecologia.\nIl 2 aprile 2014 \u00e8 nominata ministro dell'ecologia, dello sviluppo sostenibile e dell'energia nel nuovo governo di Manuel Valls, lasciando poco dopo la presidenza del consiglio del Poitou-Charentes.\nSempre pi\u00f9 spesso i commentatori vedono Royal come il sostituto del presidente Fran\u00e7ois Hollande in alcune importanti occasioni statali. Quando Papa Francesco \u00e8 atterrato per la prima volta nel suo pontificato sul suolo francese con una visita al Parlamento europeo a Strasburgo nel novembre 2014, Royal \u00e8 stata il pi\u00f9 alto funzionario francese ad accoglierlo. Dopo gli attacchi mortali contro un giornale satirico e un supermercato kosher nel gennaio 2015, si \u00e8 recata in Israele per rappresentare la Francia ai servizi commemorativi.\nDal 2017 ambasciatrice per l'Artico e l'Antartico.\nQuando nel maggio 2017 Emmanuel Macron \u00e8 stato eletto presidente francese, Royal sperava di ottenere una posizione nel suo governo, ma invece le \u00e8 stata offerta la posizione di ambasciatrice per i Poli (Artico e Antartico) che ha accettato nel giugno 2017. Alla fine del 2018 la pubblicazione del libro \"Ce que je peux enfin vous dire\" (Che cosa posso finalmente dirti) in cui Royal parla in dettaglio del sessismo che ha subito durante la sua carriera politica, coincide con un declino della popolarit\u00e0 di Macron al centro delle proteste dei Gilets Jaunes. Per questo motivo c'\u00e8 chi ha parlato di un ritorno politico di Royal.\nNel 2019 Royal, che non fa pi\u00f9 parte del Partito socialista, ha moltiplicato le uscite critiche nei confronti di Macron e del governo, dal mancato divieto di alcuni pesticidi alla contestata riforma delle pensioni. In ottobre \u00e8 finita al centro di un'inchiesta di \"Radio France\" in cui si diceva che l'ambasciatrice non aveva mai partecipato alle riunione del Consiglio dell'Artico (otto rappresentanti degli Stati che hanno una parte del territorio dell'Artico). Il 7 gennaio 2020 viene licenziata da Macron dall'incarico con una lettera firmata dal segretario generale del Quai d'Orsay, Francois Delattre, e dal segretario generale della Transazione ecologica, Emilie Piette. Lei lo rende noto postando la lettera di licenziamento su Facebook.\nOrientamento politico.\nEconomia.\nIn materia economica, S\u00e9gol\u00e8ne Royal si \u00e8 detta favorevole a un nuovo corso, che coniughi sviluppo economico e giustizia sociale. \u00c8 favorevole, tra le altre cose, all'introduzione di agevolazioni fiscali per gli investimenti nella ricerca, l'innovazione e l'ambiente. Non si \u00e8 opposta a una maggiore flessibilit\u00e0, concordata, dei contratti di lavoro (sugli orari di lavoro, le 35 ore, etc.) a condizione che il contratto a tempo indeterminato resti il contratto base e che la maggiore flessibilit\u00e0 sia compensata da nuove forme di assistenza pubblica.\nPone come obiettivo la riduzione del \"deficit\" del bilancio statale, tramite una politica di crescita economica unita a una lotta agli sprechi dell'amministrazione pubblica.\nSi \u00e8 detta favorevole a un aumento dello SMIC, il salario minimo; insiste sul fatto che nessuno dovrebbe essere pagato per non far nulla.\nIstituzioni.\nS\u00e9gol\u00e8ne Royal si \u00e8 pronunciata a favore del divieto di cumulo delle cariche (divieto previsto dal programma del Partito socialista).\nRiguardo alla Presidenza della Repubblica, ha dichiarato che il potere attualmente nelle sue mani andrebbe condiviso, \u00e8 a favore della limitazione a due mandati presidenziali, cos\u00ec come in generale alla limitazione temporale per tutte le altre cariche elettive.\nHa proposto la creazione di \"giur\u00ec di cittadini\", estratti a sorte, che controllino l'operato dei politici eletti. Questa proposta ha suscitato vivaci reazioni, sia a destra (un articolo di \"Le Figaro\" evocava il paragone con i soviet) sia a sinistra (Michel Rocard ha parlato di \"stupidit\u00e0\" e Laurent Fabius di \"populismo\").\nImmigrazione.\nSi \u00e8 detta d'accordo con le posizioni ufficiali del Partito socialista sul tema, quindi a favore di dispositivi amministrativi per l'integrazione e la naturalizzazione degli immigrati arrivati sia legalmente che clandestinamente sul territorio nazionale.\nSi \u00e8 espressa contro la politica sull'immigrazione di Nicolas Sarkozy, ritenendo per esempio \"insopportabile\" che la Francia possa \"saccheggiare i 'cervelli' dei paesi ex colonie dopo averne saccheggiato per anni e anni le materie prime\".\nLe sue posizioni peraltro appaiono a volte non lontanissime da quelle di Sarkozy: nel passato si \u00e8 pronunciata contro le sanatorie di massa dei clandestini, per esempio il 4 settembre 2006 in una intervista concessa alla radio pubblica France Inter. L'ostilit\u00e0 a sanatorie generalizzate, e quindi un sostegno alla politica di Sarkozy di maggiore severit\u00e0 riguardo all'immigrazione, sono diffusi anche tra gli elettori tradizionalmente di sinistra, specialmente di estrazione operaia.\nPolitica estera e Europa.\nRoyal \u00e8 stata critica verso una politica estera francese tendente all'isolazionismo, mentre la Francia, per la sua storia e in quanto membro del Consiglio di Sicurezza dell'ONU, dovrebbe guardare all'Africa, all'Asia e al Medio Oriente come a una fonte, oltre che di possibili minacce, anche di forti relazioni amichevoli.\nSulla \"guerra al terrorismo\" dichiarata dagli Stati Uniti, ritiene che le guerre preventive aggravino i problemi che cercano di risolvere, e che solo Bush possa ritenere il mondo pi\u00f9 sicuro dopo la guerra in Iraq.\nA proposito dell'ingresso della Turchia nell'Unione europea, S\u00e9gol\u00e8ne Royal ha dichiarato che seguirebbe l'opinione dei francesi. Questa frase, pronunciata in una conferenza stampa all'Assemblea Nazionale l'11 ottobre 2006, ha lasciato senza risposta la curiosit\u00e0 degli osservatori politici.\nSociet\u00e0.\nS\u00e9gol\u00e8ne Royal non \u00e8 favorevole a una depenalizzazione della cannabis, che sarebbe, secondo lei, \u00ab un segnale che banalizzerebbe l'uso della droga \u00bb. Quanto alla questione della legalizzazione della prostituzione (sul modello tedesco), ella si dice contro quella che chiama \u00ab la vendita dei corpi \u00bb e che considera contraria alla carta internazionale dei diritti dell'uomo.\nHa espresso delle riserve sul matrimonio omosessuale: \u00ab Mi sono sempre rifiutata di strumentalizzare le questioni sociali per sembrare \"in\". Preferisco la parola unione a quella di matrimonio per non scuotere troppo i punti di riferimento tradizionali, la famiglia \u00e8 un padre e una madre. \u00bb Ci\u00f2 nonostante, nel giugno 2006 in un'intervista apparsa per la rivista gay \"T\u00eatu\", ha dichiarato che avrebbe applicato il programma del partito socialista che comprende il matrimonio di coppie dello stesso sesso e del loro diritto all'adozione, promettendo la loro introduzione nel caso di vittoria socialista, impegno ribadito anche in seguito.\nSicurezza.\nNel giugno 2006 S\u00e9gol\u00e8ne Royal ha espresso riflessioni su come \"prosciugare la fonte della delinquenza\", stupendo molti anche nel suo partito, a causa di una sorprendente durezza, proponendo in particolare di mettere \"in un servizio, a inquadramento militare, a fini sociali o di apprendistato per un lavoro\" i minori con pi\u00f9 di 16 anni \"fin dal primo atto di delinquenza\".\nPi\u00f9 recentemente ha ribadito che tutte le alternative alla prigione devono essere favorite e che strutture a fini umanitari ma inquadrate da militari potrebbero permettere ai giovani delinquenti di \"riconquistare la stima in s\u00e9 stessi\".\nHa avanzato anche l'idea di \"sospendere parte degli assegni familiari al primo atto di incivilt\u00e0 del figlio\" per \"responsabilizzare\" i genitori e propone la creazione di \"scuole per genitori\" dove dovrebbero andare i genitori i cui figli abbiano commesso ripetutamente atti di incivilt\u00e0.\nLavoro.\nSi \u00e8 detta favorevole a un sindacalismo \"di massa\" (nell'agosto 2006 ha dichiarato \u00ab I Francesi non sono contro il valore del lavoro, ma sono profondamente insoddisfatti delle condizioni in cui lavorano. (...) La Francia deve uscire dall'arcaismo delle sue relazioni sociali. Ho visto, in Svezia, un altro spirito e altri comportamenti, grazie a un sindacalismo di massa \u00bb).\nConsidera che le 35 ore siano state un progresso per la maggioranza dei lavoratori dipendenti, ma un arretramento per alcuni.\nAssociazione \u00ab D\u00e9sirs d'avenir \u00bb.\n\u00ab D\u00e9sirs d'avenir \u00bb (Desideri di futuro) \u00e8 il nome dell'associazione che sostiene S\u00e9gol\u00e8ne Royal nella sua \u00ab candidatura alla candidatura \u00bb all'interno del Partito socialista in vista delle elezioni presidenziali del 2007.\n\u00ab D\u00e9sirs d'avenir \u00bb \u00e8 anche il nome di un vasto \u00ab forum partecipativo \u00bb che ella ha lanciato su Internet nel febbraio 2006 (vedi Collegamenti esterni). Il sito si presenta come una messa in pratica della \u00ab democrazia partecipativa \u00bb propugnata da S\u00e9gol\u00e8ne Royal. Vi si tengono molte discussioni, aperte alla partecipazione dei cittadini internauti, su diversi argomenti (giustizia, sistema carcerario, scuola, condivisione di file su internet, etc.). Le osservazioni e i commenti lasciati dagli internauti dovrebbero essere in seguito riuniti in sintesi (normalmente in forma di libro) in cui S\u00e9gol\u00e8ne Royal nota le idee che questi scambi le hanno suscitato. Dei moderatori controllano i messaggi, i meno costruttivi e alcuni contenenti critiche sulla Royal non sono pubblicati.\nVita privata.\nDalla fine degli anni '70 la Royal \u00e8 la compagna di Fran\u00e7ois Hollande, ex presidente francese, che aveva incontrato all'\u00c9cole nationale d'administration. La coppia ha avuto quattro figli: Thomas (1984), Cl\u00e9mence (1985), Julien (1987) e Flora (1992). Non si erano sposati considerando il matrimonio troppo \"borghese\". La loro unione \u00e8 terminata nel giugno 2007, la sera delle elezioni legislative, quando un'agenzia di stampa fa trapelare la notizia della loro separazione in seguito alla relazione di Hollande con una giornalista.\nImpegno politico.\nMandati politici nazionali.\nOccupava il posto numero 500 nell'emiciclo dell'Assemblea Nazionale.\nAffari giudiziari.\nIl consiglio dei probiviri di Niort ha condannato S\u00e9gol\u00e8ne Royal nel 1999 per aver impiegato durante la sua campagna del 1998 (elezioni cantonali) molte collaboratrici senza remunerarle. Il suo appello \u00e8 stato respinto dalla corte d'appello di Poitiers nel 2005."}
{"id": "233536", "revid": "400694", "url": "https://it.wikipedia.org/wiki?curid=233536", "title": "Orizzonti di gloria (film)", "text": ""}
{"id": "233538", "revid": "30610", "url": "https://it.wikipedia.org/wiki?curid=233538", "title": "Leonardo da Vinci", "text": "Uomo d'ingegno e talento universale del Rinascimento, considerato uno dei pi\u00f9 grandi geni dell'umanit\u00e0, incarn\u00f2 in pieno lo spirito della sua epoca, portandolo alle maggiori forme di espressione nei pi\u00f9 disparati campi dell'arte e della conoscenza: fu infatti scienziato, filosofo, architetto, pittore, scultore, disegnatore, trattatista, scenografo, matematico, anatomista, botanico, musicista, ingegnere e progettista.\nBiografia.\nGiovinezza (1452\u20131472).\nLe origini e la famiglia.\nLeonardo da Vinci fu il figlio primogenito nato da una relazione illegittima tra il notaio ventiseienne Piero da Vinci e Caterina, donna d'estrazione sociale modesta. La notizia della nascita del primo nipote fu annotata dal nonno Antonio, padre di Piero e anche lui notaio, su un antico libro notarile trecentesco, usato come raccolta di \"ricordanze\" della famiglia, dove si legge: \u00ab\"Nacque un mio nipote, figliolo di ser Piero mio figliolo a d\u00ec 15 aprile in sabato a ore 3 di notte\" (secondo il calendario gregoriano, il 23 aprile alle ore 21:40). \"Ebbe nome Lionardo. Battizzollo prete Piero di Bartolomeo da Vinci, in presenza di Papino di Nanni, Meo di Tonino, Pier di Malvolto, Nanni di Venzo, Arigo di Giovanni Tedesco, monna Lisa di Domenico di Brettone, monna Antonia di Giuliano, monna Niccolosa del Barna, monna Maria, figlia di Nanni di Venzo, monna Pippa di Previcone\"\u00bb.\nNel registro non \u00e8 indicato il luogo di nascita di Leonardo, che si ritiene comunemente essere la casa che la famiglia di ser Piero possedeva, insieme con un podere, ad Anchiano, dove la madre di Leonardo andr\u00e0 ad abitare. Il battesimo avvenne nella vicina chiesa parrocchiale di Santa Croce, ma sia il padre sia la madre erano assenti, poich\u00e9 non sposati. Per Piero si stavano preparando ben altre nozze, mentre per Caterina fu cercato, nel 1453, un marito che accettasse di buon grado la sua situazione \"compromessa\"; fu cos\u00ec trovato un contadino di Campo Zeppi, vicino a Vinci, tale Piero del Vacca da Vinci, detto l'Attaccabriga, che forse, come il fratello Andrea, faceva anche il mestiere del mercenario.\nNel frattempo, gi\u00e0 nel 1452, il padre Piero si era sposato con Albiera di Giovanni Amadori, con la quale non avr\u00e0 figli. La lieta accoglienza del bambino, nonostante il suo status illegittimo per l'epoca, \u00e8 testimoniata, oltre che dall'annotazione del nonno, anche dalla sua presenza nella casa paterna di Vinci. Ci\u00f2 si legge nella dichiarazione per il catasto di Vinci dell'anno 1457, redatta sempre dal nonno Antonio, dove si riporta che il detto Antonio aveva 85 anni e abitava nel popolo di Santa Croce, marito di Lucia, di anni 64, e aveva per figli Francesco e Piero, d'anni 30, sposato ad Albiera, ventunenne, e con loro convivente era \u00abLionardo figliuolo di detto ser Piero non legittimo nato di lui e della Chaterina che al presente \u00e8 donna d'Achattabriga di Piero del Vacca da Vinci, d'anni 5\u00bb.\nLa matrigna Albiera mor\u00ec appena ventottenne nel 1464, quando la famiglia risiedeva gi\u00e0 a Firenze, essendo sepolta in San Biagio. Ser Piero si rispos\u00f2 altre tre volte: nel 1465 con la quindicenne Francesca di ser Giuliano Lanfredini, che mor\u00ec giovane; nel 1475 con Margherita di Francesco Giulli, dal 1485 con Lucrezia di Guglielmo Cortigiani.\nLeonardo ebbe \"almeno sedici\" fratellastri e sorellastre, tutti molto pi\u00f9 giovani di lui (l'ultimo nacque quando Leonardo aveva quarantasei anni), con i quali ebbe pochissimi rapporti, ma che gli diedero molti problemi dopo la morte del padre nella contesa sull'eredit\u00e0.\nEssi erano: Antonio (1476), Maddalena (1477), Giuliano (1479), Lorenzo (1484), Violante (1485), Domenico (1486), Margherita (1491), Benedetto (1492), Pandolfo (1494), Guglielmo (1496), Bartolomeo (1497), Giovanni (1498).\nInoltre ebbe altri nove fratellastri da parte della madre, di cui di cinque si sanno i nomi: Piera (1454), Maria (1457), Lisabetta (1459), Francesco (1461) e Sandra (1463). Nel trattato Le vite de' pi\u00f9 eccellenti pittori, scultori e architettori del Vasari pubblicato nel 1550 nelle pagine dedicate a Lionardo da Vinci ci viene detto: \u00ab\"Adunque mirabile e celeste fu Lionardo, nipote di ser Piero da Vinci, che veramente bonissimo zio e parente gli fu, nell\u2019aiutarlo in giovanezza\u00bb\" e aggiunge: \u00ab\"Quantunque non funse leggittimo figliuolo di Ser Piero da Vinci, era per madre nato di buon sangue\".\u00bb\nPeriodo di formazione.\nSer Piero aveva gi\u00e0 lavorato a Firenze e nel 1462, a dire di Giorgio Vasari, vi ritorn\u00f2 con la famiglia, compreso il piccolo Leonardo. Il padre Piero avrebbe mostrato all'amico Andrea del Verrocchio alcuni disegni di tale fattura che avrebbero convinto il maestro a prendere Leonardo nella sua bottega; \u00e8 in realt\u00e0 alquanto improbabile che un apprendistato cominciasse ad appena dieci anni, per cui l'ingresso di Leonardo nella bottega del Verrocchio \u00e8 oggi ritenuto posteriore.\nSi pensa infatti che Leonardo restasse in campagna nella casa dei nonni, dove avvenne la sua educazione, piuttosto disordinata e discontinua, senza una programmazione di fondo, a cura del nonno Antonio, dello zio Francesco e del prete Piero che l'aveva battezzato. Il fanciullo impar\u00f2 infatti a scrivere con la sinistra e a rovescia, in maniera del tutto speculare alla scrittura normale. Vasari ricord\u00f2 come il ragazzo nello studio cominciava \u00abmolte cose [...] e poi l'abbandonava\u00bb e nell'impossibilit\u00e0 di avviarlo alla carriera giuridica il padre decise di introdurlo alla conoscenza dell'abaco, anche se \u00abmovendo di continuo dubbi e difficult\u00e0 al maestro che gl'insegnava, bene [che] spesso lo confondeva\u00bb.\nL'arrivo a Firenze.\nQuando il nonno di Leonardo mor\u00ec novantaseienne nel 1468 cit\u00f2 nel suo testamento \"Lionardo\", assieme alla nonna Lucia, al padre Piero, alla nuova matrigna Francesca Lanfredini, e agli zii Francesco e Alessandra. L'anno dopo la famiglia del padre, divenuto notaio della Signoria fiorentina, insieme con quella dello zio Francesco, che era iscritto all'Arte della Seta, risultava domiciliata in una casa fiorentina, abbattuta gi\u00e0 nel Cinquecento, nell'attuale via dei Gondi, accanto a piazza della Signoria.\nNella bottega del Verrocchio.\nDiventando ormai sempre pi\u00f9 evidente l'interesse del giovane Leonardo nel \"disegnare et il fare di rilievo, come cose che gl'andavano a fantasia pi\u00f9 d'alcun'altra\", ser Piero mand\u00f2 infine il figlio, dal 1469 o 1470, nella bottega di Andrea del Verrocchio, che in quegli anni era una delle pi\u00f9 importanti di Firenze, nonch\u00e9 una vera e propria fucina di nuovi talenti.\nTra i suoi allievi figuravano nomi che sarebbero diventati i grandi maestri della successiva generazione, come Sandro Botticelli, Perugino, Domenico Ghirlandaio e Lorenzo di Credi, e la bottega espletava un'attivit\u00e0 poliedrica, dalla pittura alle varie tecniche scultoree (su pietra, fusione a cera persa e intaglio ligneo), fino alle arti \"minori\". Soprattutto era stimolata la pratica del disegno, portando tutti i collaboratori a un linguaggio pressoch\u00e9 comune, tanto che ancora oggi pu\u00f2 risultare molto difficile l'attribuzione delle opere uscite dalla bottega alla mano del maestro oppure a un determinato allievo. Si conoscono vari esempi di disegni di panneggi usciti dalla sua bottega, che derivano da esercizi che il maestro faceva fare copiando le pieghe dei tessuti sistemati su modelli di terra. Inoltre gli allievi apprendevano nozioni di carpenteria, meccanica, ingegneria e architettura.\nLeonardo si trova menzionato nella Compagnia di San Luca, dei pittori fiorentini, nel 1472: \u00abLionardo di ser Piero da Vinci dipintore de' dare per tutto giugno 1472 sol. sei per la gratia fatta di ogni suo debito avessi coll'Arte per insino a d\u00ec primo di luglio 1472 [...] e de' dare per tutto novembre 1472 sol. 5 per la sua posta fatta a d\u00ec 18 octobre 1472\u00bb. Ci\u00f2 significa che a quell'epoca era gi\u00e0 riconosciuto come pittore autonomo, la cui esperienza formativa poteva dirsi conclusa, sebbene la sua collaborazione col maestro Verrocchio si protraesse ancora per diversi anni.\nIl 5 agosto 1473 Leonardo dat\u00f2 il \"Paesaggio con fiume\", un disegno con una veduta a volo d'uccello della valle dell'Arno, oggi al Gabinetto dei disegni e delle stampe degli Uffizi. L'attenzione verso una descrizione autentica del mondo naturale fu una caratteristica costante di Leonardo, soprattutto evidente nella fase giovanile. Ci\u00f2 gli ha valso l'assegnazione di alcuni contributi a opere uscite dalla bottega di Verrocchio, come l\"Arcangelo Raffaele e Tobiolo\" (Londra, National Gallery), in cui la realistica squamosit\u00e0 del pesce o l'energia scattante del cagnolino sono state proposte come dettagli leonardeschi, anche se si tratta di attribuzioni non universalmente condivise. Lo stesso vale per il paesaggio della \"Madonna col Bambino e angeli\" (sempre a Londra), con un picco roccioso che ricorderebbe proprio il \"Paesaggio con fiume\".\n Testimonia il confronto serrato col maestro il \"Battesimo di Cristo\" degli Uffizi, dipinto a pi\u00f9 mani. Secondo l'indicazione di Vasari, confermata poi anche dalla critica moderna, \u00e8 da assegnare a Leonardo l'angelo in primo piano a sinistra e il morbido paesaggio sullo sfondo, oltre a una sistemazione generale dello stile per amalgamare almeno tre mani di personalit\u00e0 diverse (Verrocchio, un allievo poco dotato e Leonardo stesso). In quest'opera sono gi\u00e0 evidenti alcuni motivi dello stile leonardesco, che superano i limiti degli insegnamenti di bottega: la decorazione basata su motivi fluenti, l'attenzione agli elementi vegetali, o all'espressivit\u00e0 dei volti, spesso ritratti con un sorriso ambiguo; nuova \u00e8 inoltre la resa spaziale e atmosferica unificata, nonch\u00e9 i primi accenni a uno stile sfumato.\nAncora secondo Vasari, la bravura di Leonardo nella prova del \"Battesimo\" avrebbe spinto Verrocchio, restio a un confronto diretto che cominciava a vederlo perdente, a dedicarsi esclusivamente alla scultura. In realt\u00e0 l'aneddoto \u00e8 scartato dalla critica moderna, propensa a ritenerlo un'enfatizzazione arbitraria del tema letterario dell'\"allievo che supera il maestro\" operata dallo storico aretino.\nIl dipinto su tavola raffigurante Madonna con Bambino, detto comunemente \"Madonna di Camaldoli\" per la sua collocazione nell'eremo in provincia di Arezzo, \u00e8 una elaborazione della \"Madonna Dreyfus\" tanto da ipotizzare che questa ne rappresenti il modello; il volto della Madonna \u00e8 sovrapponibile a opere di Lorenzo di Credi; la testa del Bambino \u00e8 identica a un disegno di Verrocchio; alcuni particolari del paesaggio seguono lo schema e le forme di quelli presenti nel \"Tobiolo e l'angelo\"; sul retro \u00e8 presente il disegno che traccia lo schema di una cornice coincidente a quella che orna il tondo di Botticelli, pure allievo di Verrocchio, oggi nella Pinacoteca di Piacenza; il gioiello della Vergine \u00e8 lo stesso raffigurato in disegni di Verrocchio e in pitture di Leonardo. Carlo Starnazzi ha sostenuto con forza la presenza della mano di Leonardo in quest'opera e pi\u00f9 recentemente gli studi sembrano confermare che sia certamente uscita dalla bottega di Verrocchio, senza per\u00f2 poter individuare chi degli allievi e collaboratori vi abbia partecipato.\nLeonardo scultore.\nVasari ricord\u00f2 come Leonardo oper\u00f2 anche \"nella scultura, facendo, nella sua giovanezza, di terra alcune teste di femine che ridono, che vanno, formate per l'arte di gesso, e parimente teste di putti, che parevano usciti di mano d'un maestro\". Non si conosce tuttavia alcuna opera scultorea sicura di Leonardo, nonostante varie proposte attributive avanzate in passato. Una delle pi\u00f9 vecchie attribuzioni in questo senso \u00e8 il busto di fanciulla in cera dei Musei statali di Berlino, opera che mostra il sorriso ambiguo tipicamente leonardesco, ma che oggi \u00e8 considerata un falso ottocentesco, ispirato alla \"Flora\" di Francesco Melzi.\nCarlo Pedretti aveva riferito a Leonardo anche l\"Angelo annunciante\" della chiesa di San Gennaro a Capannori: opera sicuramente verrocchiesca e di alta qualit\u00e0 per\u00f2 che mostra una derivazione dal \"San Tommaso\" di Orsanmichele di Verrocchio, quindi meno facile da riferire alla genialit\u00e0 del maestro di Vinci.\nDurante la mostra sul Verrocchio a palazzo Strozzi del 2019, Francesco Caglioti ha sostenuto con decisione la riattribuzione di una \"Madonna col Bambino\" del Victoria and Albert Museum a Leonardo, opera precedentemente riferita ad Antonio Rossellino da John Pope-Hennessy. L'opera in effetti mostra una notevole originalit\u00e0 rispetto ad altre Madonne coeve, e ha un panneggio pesante e a effetto \"velluto bagnato\" che si riscontra in alcuni studi di Leonardo e di altri artisti verrocchieschi. Al termine della rassegna fiorentina il museo londinese l'ha prudentemente rischedata come \"di scuola fiorentina del Verrocchio\".\nDi recente Alessandro Parronchi ha assegnato a Leonardo un \"Busto di fanciullo\", gi\u00e0 in collezione privata fiorentina e acquistato dal Getty Museum. L'opera mostra una notevole ascendenza da Desiderio da Settignano.\nNumerose sono comunque le coincidenze, anche molto stringenti, tra alcuni disegni o schizzi di Leonardo e le opere scultoree di Verrocchio, come il \"Profilo di capitano antico\" (1475 circa, Londra, British Museum), simile ai bassorilievi di capitani antichi scolpiti per Mattia Corvino, o lo \"Studio di mani\" (1475 circa, Windsor, Royal Library), ritenuto uno studio per il \"Ritratto di Ginevra de' Benci\" e molto somigliante alla posizione delle mani del busto della \"Dama col mazzolino\".\nAlla fine comunque l'unico esperimento sicuro con la scultura di Leonardo fu l'incompiuto \"Monumento a Francesco Sforza\". A questo lavoro, di cui tuttavia non si conoscono le reali fattezze, \u00e8 collegato un modellino in cera in collezione privata. Sembra invece derivare dai disegni della \"Battaglia di Anghiari\" il bronzetto di cavallo che si contorce, il cui migliore esemplare \u00e8 nel Museo di belle arti di Budapest.\nPrime opere indipendenti.\nLe prime opere indipendenti di Leonardo sono oggi datate tra il 1469 e i primi anni settanta, ancora prima del \"Battesimo\". In questi lavori, su cui il dibattito critico \u00e8 stato molto acceso, l'artista mostra una forte adesione al linguaggio comune degli allievi di Verrocchio, complicando gli studi attributivi. La piena autografia della piccola \"Madonna Dreyfus\" (1469 circa, National Gallery of Art, Washington) \u00e8 una constatazione recente della critica, che in passato aveva oscillato anche sui nomi di Verrocchio e Lorenzo di Credi: stretta \u00e8 infatti la vicinanza stilistica con la successiva \"Madonna del Garofano\" (1473 circa, Alte Pinakothek, Monaco), con gli incarnati delicati e quasi trasparenti, la gestualit\u00e0 familiare tra madre e figlio, l'ambientazione su uno sfondo scuro in cui si aprono \"alla fiamminga\" due finestre su un luminoso paesaggio.\nProviene dalla bottega del Verrocchio la contemporanea \"Annunciazione\" degli Uffizi, ma la sua paternit\u00e0 \u2013 se pure pu\u00f2 considerarsi di unica mano \u2013 \u00e8 stata a lungo disputata dalla critica, per assestarsi infine sul nome di Leonardo. L'Angelo annunciante appare infatti prossimo alla fattura dell'angelo del \"Battesimo\", ed esistono due disegni certi di Leonardo: uno \"Studio di braccio\" alla Christ Church di Oxford e uno \"Studio di drappeggio\" con le gambe della Madonna al Museo del Louvre, che fanno preciso riferimento, rispettivamente, all'arcangelo e alla Vergine. Nonostante si stia formando uno stile personale, affiorano ancora motivi verrocchieschi, come il leggio-altare con zampe leonine, che ricordano da vicino la Tomba di Giovanni e Piero de' Medici. Il dipinto contiene un \"errore\" di prospettiva, nel braccio destro eccessivamente lungo della Vergine, difetto che risulta attenuato assumendo un punto di vista leggermente a destra dell'opera.\nLa \"Madonna del Garofano\" (1475-1480) mostra gi\u00e0 con evidenza una veloce maturazione dello stile dell'artista, indirizzato a una maggiore fusione tra i vari elementi dell'immagine, con trapassi luminosi e di chiaroscuro pi\u00f9 sensibili e fluidi; la Vergine difatti emerge da una stanza in penombra contrastando con un lontano e fantastico paesaggio che appare da due bifore sullo sfondo.\nAl 1474 al 1478 risale il \"Ritratto di donna\" di Washington, identificata con Ginevra de' Benci \u2013 cos\u00ec si spiega il ginepro dipinto alle sue spalle. Si tratta della figlia di un importante mercante fiorentino, il che dimostra come Leonardo potesse accedere a commissioni da parte della ricca borghesia fiorentina. L'opera mostra sempre pi\u00f9 chiari gli influssi della pittura fiamminga, nelle luminescenze della capigliatura, nell'attenzione alla resa luminosa tramite il colore. Vi si trova per\u00f2 anche la caratteristica resa atmosferica tra personaggio in primo piano e paesaggio, oltre alla particolare tecnica di sfumare coi polpastrelli i colori, soprattutto nella realistica epidermide.\nQuattro anni di silenzio.\nDal gennaio 1474 all'autunno 1478 non si conoscono opere di Leonardo. Questo silenzio \u00e8 particolarmente strano se si considera come negli anni precedenti la carriera di Leonardo stesse definitivamente decollando, con alle spalle un padre influente e facoltoso, che lo mantenne almeno fino al 1480 e che sicuramente poteva aiutarlo nel procurarsi le commissioni.\nSi \u00e8 ipotizzato quindi che il poco pi\u00f9 che ventenne Leonardo fosse ancora incerto sul proprio futuro, avvicinandosi al mondo della scienza con la frequentazione dell'anziano geografo e astronomo Paolo dal Pozzo Toscanelli. Probabilmente ebbe modo di approfondire l'anatomia assistendo alla dissezione dei cadaveri nelle camere mortuarie degli ospedali, ma dovette studiare anche la fisica e la meccanica tramite esperimenti diretti.\nIl 9 aprile 1476 fu presentata una denuncia anonima agli Ufficiali di notte e de' monasteri contro diverse persone, tra le quali Leonardo, per sodomia consumata verso il diciassettenne Jacopo Saltarelli, residente in via Vacchereccia (accanto a piazza della Signoria). Anche se nella Firenze dell'epoca c'era una certa tolleranza verso l'omosessualit\u00e0, la pena prevista in questi casi era severissima: l'evirazione per i sodomiti adulti e la mutilazione di un piede o della mano per i giovani. Oltre a Leonardo, tra gli altri inquisiti vi erano l'orefice Bartolomeo di Pasquino, il farsettaio (sarto) Baccino, residente in via de' Cimatori presso Orsanmichele, e soprattutto Leonardo Tornabuoni che \u00e8 annotato come vestito di \"nero\" (la stoffa pi\u00f9 costosa, prerogativa dell'alta societ\u00e0): egli era infatti un giovane rampollo della potentissima famiglia imparentata con i Medici. Un'identica denuncia fu presentata anche nel giugno dello stesso anno. Fu proprio il coinvolgimento del Tornabuoni che avrebbe giocato a favore degli accusati: l'accusa fu infatti archiviata e gli imputati furono tutti \"absoluti cum conditione ut retumburentur\", \"perdonati (o liberati) salvo che non vi siano altre denunce in merito\". La denuncia riporta come comunque Leonardo a quella data fosse ancora a bottega da Verrocchio.\nIl ritorno alla pittura.\nIl 10 gennaio 1478 ricevette il primo incarico pubblico, una pala per la cappella di San Bernardo nel palazzo della Signoria; incass\u00f2 dai Priori 25 fiorini ma forse non cominci\u00f2 nemmeno il lavoro, affidato poi nel 1483 a Domenico Ghirlandaio e poi a Filippino Lippi, che lo complet\u00f2 nel 1485 (la \"Pala degli Otto\", oggi agli Uffizi). In questa pala l'espressione \"leonardesca\", cio\u00e8 ambiguamente sorridente, della Madonna aveva in passato confuso alcuni critici che l'avevano attribuita a Leonardo.\nNel frattempo il desiderio di dedicarsi alla pittura dovette tornare a farsi sentire, come testimonia un'annotazione, parzialmente mutila, in cui l'artista ricorda come a fine del 1478 incominci\u00f2 due \"Madonne\". Una di queste \u00e8 riconosciuta nella \"Madonna Benois\", oggi all'Ermitage di San Pietroburgo, che il Bocchi nel 1591 menzion\u00f2 nella casa fiorentina di Matteo e Giovanni Botti: \u00abtavoletta colorita a olio di mano di Leonardo da Vinci, di eccessiva bellezza, dove \u00e8 dipinta una Madonna con sommo artifizio et con estrema diligenza; la figura di Cristo, che \u00e8 bambino, \u00e8 bella a maraviglia: si vede in quello un alzar del volto singolare et mirabile lavorato nella difficult\u00e0 dell'attitudine con felice agevolezza\u00bb; descrizione che per\u00f2 potrebbe riferirsi anche alla \"Madonna del Garofano\".\nAncora al 1475-1478 circa \u00e8 databile la piccola \"Annunciazione\" del Museo del Louvre, probabilmente parte della predella della \"Madonna con Bambino e santi\" di Andrea del Verrocchio e Lorenzo di Credi per il Duomo di Pistoia, che avrebbe compreso anche la \"Nascita della Vergine\" del Perugino, ora all'Art Gallery di Liverpool e il \"San Donato e il gabelliere\" dello stesso Lorenzo, ora all'Art Museum di Worcester. L'unit\u00e0 di composizione, la coerenza e l'individualit\u00e0 della piccola tavola, posteriore ma lontana dall\"Annunciazione\" di Firenze, ne confermano l'attribuzione concorde a Leonardo. Intanto, almeno dal 1479 non viveva pi\u00f9 nella famiglia del padre Piero, come attesta un documento del catasto fiorentino.\nL'avvicinamento ai Medici.\nA questi anni risal\u00ec probabilmente anche l'avvicinamento a Lorenzo il Magnifico e alla sua cerchia, della quale faceva parte il suo maestro Verrocchio. Alcuni fogli dei Codici vinciani mostrano studi per consulenze militari e ingegneristiche, richieste probabilmente da Lorenzo. Il 29 dicembre 1479 Leonardo ritrasse il cadavere impiccato di uno dei responsabili della congiura dei Pazzi, Bernardo di Bandino Baroncelli (l'assassino di Giuliano de' Medici), confermando un legame con la Casa Medici.\nL'Anonimo Gaddiano inoltre ricorda la sua frequentazione, verso il 1480, del Giardino di San Marco, una sorta di museo all'aperto in cui era esposta la collezione di statue antiche dei Medici e l'anziano scultore Bertoldo di Giovanni teneva una scuola d'arte a cui partecip\u00f2 anche, quasi dieci anni dopo, il giovane Michelangelo Buonarroti. L'annotazione recita: \u00abstette [...] Leonardo] col Magnifico Lorenzo et, dandoli provisione per s\u00e9, il faceva lavorare nel giardino sulla piazza di San Marco a Firenze\u00bb: l'acquisto del terreno da parte di Lorenzo fu di quell'anno e pertanto Leonardo dovette eseguirvi lavori di scultura e restauro.\nL'Adorazione dei Magi.\nSe dell'incompiuto \"San Girolamo\" della Pinacoteca vaticana non si ha nessuna testimonianza documentaria, dell\"Adorazione dei Magi\", ora agli Uffizi, si sa che gli fu commissionata nel marzo 1481 dai monaci di San Donato a Scopeto, come pala dell'altare maggiore, da compiere entro trenta mesi; la commissione, la pi\u00f9 importante ricevuta da Leonardo fino ad allora, fu probabilmente facilitata dal padre ser Piero, che era notaio per i monaci. Leonardo per\u00f2 non consegn\u00f2 mai l'opera e solo quindici anni dopo fu sostituita con un dipinto dello stesso soggetto, opera di Filippino Lippi.\nL'opera, rimasta allo stato di abbozzo, in bruno lumeggiato con biacca, fu lasciata da Leonardo, in partenza per Milano, all'amico Amerigo Benci, il padre di Ginevra, nel 1482. In essa Leonardo avvi\u00f2 una riflessione pi\u00f9 profonda sul tema, cos\u00ec frequente nell'arte fiorentina del XV secolo, sottolineando il momento dell'\"Epifania\" nel significato greco originario di \"manifestazione\". Ges\u00f9 Bambino rivela infatti la sua natura divina sorprendendo gli astanti. \u00abNulla rimane dell'Epifania tradizionale, e ai pastori e ai re \u00e8 sostituita la pi\u00f9 vasta moltitudine delle mani, dei volti intensamente caratterizzati, dei panni guizzanti da un lato fuori dalle ombre della siepe umana, succhiati dall'altro da un sospeso pulviscolo luminoso. Non sono magi, non sono guardiani d'armenti: sono le creature viventi, tutte le creature con la fede e col dubbio, con le passioni e con le rinunce della vita, aureolate dalla luce creatrice di questo capolavoro in cui il colore non avrebbe luogo\u00bb (Angela Ottino).\nA Milano (1482\u20131499).\nLa partenza.\nFra la primavera e l'estate del 1482 Leonardo si trovava gi\u00e0 a Milano, una delle poche citt\u00e0 in Europa a superare i centomila abitanti, al centro di una regione popolosa e produttiva. Le ragioni della sua partenza da Firenze sono molteplici. Sicuramente, come testimoniano l'Anonimo Gaddiano e Vasari, l'invio dell'artista fu causato da Lorenzo il Magnifico nell'ambito delle sue politiche diplomatiche con le signorie italiane, in cui i maestri fiorentini erano inviati come \"ambasciatori\" del predominio artistico e culturale di Firenze. Cos\u00ec Antonio Rossellino e i fratelli Giuliano e Benedetto da Maiano erano partiti per Napoli e un gruppo di pittori era partito per decorare la nuova cappella pontificia di Sisto IV.\nLeonardo ebbe la missione di portare al duca Ludovico il Moro un omaggio. Scrisse l'Anonimo Gaddiano: \u00ab[Leonardo] aveva trent'anni che dal detto Magnifico Lorenzo fu mandato al duca di Milano a presentarli insieme con Atalante Migliorotti una lira che unico era in suonare tale strumento\u00bb. Vasari tramanda che fosse un grandissimo musicista e che avesse costruito questa lira in argento, in parte a forma di una testa di cavallo \u00abcosa bizzarra e nuova, acci\u00f2 ch\u00e9 l'armonia fosse con maggior tuba e pi\u00f9 sonora di voce\u00bb. Arrivato, Leonardo partecip\u00f2 a una gara musicale con quello strumento indetta alla corte sforzesca, \u00ablaonde super\u00f2 tutti i musici, che quivi erano concorsi a sonare\u00bb.\nIn quell'occasione Leonardo scrisse una famosa \"lettera d'impiego\" di nove paragrafi, in cui descriveva innanzitutto i suoi progetti di ingegneristica, di apparati militari, di opere idrauliche, di architettura, e solo alla fine, di pittura e scultura, di cui occuparsi in tempo di pace, tra cui il progetto di un cavallo di bronzo per un monumento a Francesco Sforza.\nAppare chiaro che Leonardo fosse intenzionato a restare a Milano, citt\u00e0 che doveva affascinarlo per la sua apertura alle novit\u00e0 scientifiche e tecnologiche, causata dalle continue campagne militari. L'ambiente fiorentino doveva infatti procurargli ormai un certo disagio: da un lato non si doveva riconoscere nella cultura neoplatonica della cerchia medicea, cos\u00ec imbevuta di ascendenze filosofiche e letterarie, lui che si definiva \"omo sanza lettere\"; dall'altro la sua arte stava divergendo sempre di pi\u00f9 dal linearismo e dalla ricerca di una bellezza rarefatta e idealizzata degli artisti dominanti sulla scena, gi\u00e0 suoi compagni nella bottega di Verrocchio, come Perugino, Ghirlandaio e Botticelli. Dopotutto la sua esclusione dai frescanti della Sistina rimarca la sua estraneit\u00e0 a quel gruppo.\nLa \"Vergine delle Rocce\".\nI documenti sembrano indicare che l'accoglienza di Leonardo nell'ambiente milanese fu piuttosto tiepida, non ottenendo inizialmente gli esiti sperati nella famosa lettera al duca. L'artista ebbe anche diverse difficolt\u00e0 con la lingua parlata dal popolo (ai tempi la lingua italiana quale \"toscano medio\" non esisteva, tutti parlavano solo il proprio dialetto), sebbene gli esperti ritrovino poi nei suoi scritti degli anni successivi addirittura dei \"lombardismi\".\nPer una prima commissione l'artista dovette infatti attendere il 25 aprile 1483, quando con Bartolomeo Scorione, priore della Confraternita milanese dell'Immacolata Concezione, stipul\u00f2 il contratto per una pala da collocare sull'altare della cappella della Confraternita nella chiesa di San Francesco Grande (oggi distrutta). Al contratto presenziarono anche i fratelli pittori Evangelista e Giovanni Ambrogio de Predis, che ospitavano Leonardo nella loro abitazione vicino a Porta Ticinese.\nSi tratta della pala della \"Vergine delle Rocce\" che, stando al dettagliatissimo contratto, doveva essere lo scomparto centrale di un trittico. La tavola centrale avrebbe dovuto rappresentare una Madonna col Bambino con due profeti e angeli, le altre due, quattro angeli cantori e musicanti, dipinte poi dai De Predis; la decorazione doveva essere ricca, con abbondanti dorature e l'opera doveva essere consegnata entro l'8 dicembre per un compenso complessivo di 800 lire da pagarsi a rate fino al febbraio 1485.\nLeonardo, nonostante la strettezza dei termini contrattuali, interpret\u00f2 il programma iconografico in maniera originalissima, raffigurando la scena del leggendario incontro tra san Giovannino e il Bambin Ges\u00f9 nel deserto, e celando riferimenti all'Immacolata Concezione nell'arido sfondo roccioso e nel modo in cui la Madonna vi si fonde attraverso un anfratto che sembra rievocare il mistero legato alla maternit\u00e0.\nIn una supplica a Ludovico il Moro, databile al 1493, dalla quale si evince che l'opera era stata compiuta almeno entro il 1490\u00a0\u2013 ma la critica la considera comunque finita entro il 1486\u00a0\u2013 Leonardo e Ambrogio de' Predis (Evangelista mor\u00ec alla fine del 1490 o all'inizio del 1491) chiedevano un conguaglio di 1\u00a0200 lire, rifiutato dai frati. La lite giudiziaria si trascin\u00f2 fino al 27 aprile 1506, quando i periti stabilirono che la tavola era incompiuta e, stabiliti due anni per terminare il lavoro, concessero un conguaglio di 200 lire; il 23 ottobre 1508 Ambrogio incass\u00f2 l'ultima rata e Leonardo ratific\u00f2 il pagamento.\nSembrerebbe che Leonardo, dato il mancato pagamento delle 1\u00a0200 lire da parte della Confraternita, avesse venduto per 400 lire la tavola, ora al Louvre, al re di Francia Luigi XII, mettendo a disposizione, durante la lite giudiziaria, una seconda versione della \"Vergine delle Rocce\", che rimase in San Francesco Grande fino allo scioglimento della Confraternita nel 1781 ed \u00e8 ora conservata alla National Gallery di Londra, insieme con le due tavole del de' Predis. Per completezza va detto che non per tutti l'esemplare di Londra \u00e8 di Leonardo: per alcuni, fra cui Carlo Pedretti, pur abbozzato dal maestro, fu condotto con l'ausilio degli allievi; che possa essere intervenuto Ambrogio de' Predis per completare l'opera \u00e8 plausibile.\nGiulio Carlo Argan evidenzia come per Leonardo tutto \u00e8 \"immanenza\". Egli guarda la realt\u00e0 e la natura con gli occhi dello scienziato. Il paesaggio di quest'opera \"non \u00e8 un paesaggio veduto n\u00e9 un paesaggio fantastico: \u00e8 l'immagine della \"natura naturans\", del farsi e del disfarsi, del ciclico trapasso della materia dallo stato solido, al liquido, all'atmosferico: la figura non \u00e8 pi\u00f9 l'opposto della natura, ma il termine ultimo del suo continuo evolvere\".\nRodolfo Papa fa peraltro notare come quest'opera di Leonardo risenta fortemente di alcune riflessioni di San Bonaventura, presentando eventi \"storicamente tramandati ma misticamente rappresentati\": il pittore insomma \"riesce a rispondere alle esigenze spirituali dell'ordine francescano e dell'Arciconfraternita committente dedicata al mistero dell'origine di Maria [...] quasi traducendo in immagine le parole di san Bonaventura\".\nNella cerchia del Moro.\nNei primi anni milanesi Leonardo prosegu\u00ec con gli studi di meccanica, le invenzioni di macchine militari, la messa a punto di varie tecnologie. Verso il 1485 doveva essere gi\u00e0 entrato nella cerchia di Ludovico il Moro, per il quale progett\u00f2 con versatilit\u00e0 sistemi d'irrigazione, dipinse ritratti, appront\u00f2 scenografie per feste di corte, ecc. Una lettera di quegli anni ricorda per\u00f2 come l'artista fosse insoddisfatto per i compensi ricevuti, descrivendo anche il suo stato familiare all'epoca. Scrisse infatti Leonardo al duca che in tre anni aveva ricevuto solo cinquanta ducati, troppo pochi per sfamare \"sei bocche\": si tratta della sua, di quelle dei tre allievi Marco d'Oggiono, Giovanni Antonio Boltraffio e Gian Giacomo Caprotti detto il Sala\u00ec, di un uomo di fatica e, dal 1493, di una domestica di nome Caterina, forse la madre naturale di Leonardo al seguito del figlio dopo essere rimasta vedova. Il Sala\u00ec, da Oreno, al servizio di Leonardo dal 1490, quando aveva dieci anni, ebbe il suo soprannome da un diavolo del \"Morgante\" del Pulci: Leonardo defin\u00ec poi l'assistente \"ladro, bugiardo, ostinato, ghiotto\", ma lo tratt\u00f2 sempre con indulgenza.\nConclusa la \"Vergine delle Rocce\" Leonardo dovette dedicarsi ad alcune Madonne. Una fu probabilmente quella \"d'optimo pittore\" da inviare in dono al re d'Ungheria Mattia Corvino nel 1485 (descritta come \"figura di Nostra Donna quanto bella excelente et devota la sapia pi\u00f9 fare, senza sparagno di spesa alcuna\" in una lettera ducale datata 13 aprile 1485). Un'altra fu probabilmente la \"Madonna Litta\", eseguita in massima parte dagli assistenti, soprattutto Giovanni Antonio Boltraffio e Marco d'Oggiono.\nUn altro tema ricorrente del periodo milanese \u00e8 il ritratto, in cui l'artista pot\u00e9 mettere a frutto gli studi anatomici avviati a Firenze, interessandosi soprattutto ai legami tra le fisionomie e i \"moti dell'animo\", cio\u00e8 gli aspetti psicologici e le qualit\u00e0 morali che trasparivano puntualmente dalle caratteristiche esteriori. Una delle prime prove su questo tema che ci sia pervenuta \u00e8 il \"Ritratto di musico\", forse il maestro di Cappella del duomo milanese Franchino Gaffurio. Notevoli sono in quest'opera l'attenzione analitica e il risvolto psicologico nello sguardo sfuggente dell'effigiato. Un altro famoso ritratto di questo periodo \u00e8 la cosiddetta \"Belle Ferronni\u00e8re\", una dama, forse legata alla corte sforzesca, dall'intenso sguardo che evita aristocraticamente lo sguardo dello spettatore.\nSicuramente collegato alla committenza ducale \u00e8 il \"Ritratto di Cecilia Gallerani\", detto la \"Dama con l'ermellino\". La presenza dell'animale, oltre a richiamare il cognome della donna (\"gal\u00e9\" in greco), alludeva anche all'onorificenza dell'Ordine dell'Ermellino, ricevuta proprio nel 1488 dal Moro da parte di Ferdinando I di Napoli.\nLe nozze tra Gian Galeazzo Sforza e Isabella d'Aragona.\nNei due anni successivi le commissioni ducali si fecero sempre pi\u00f9 frequenti. Ricevette ad esempio pagamenti per il progetto del tiburio del duomo di Milano.\nNei primi mesi del 1489 si occup\u00f2 delle decorazioni, nel Castello Sforzesco, per le nozze di Gian Galeazzo Maria Sforza e Isabella d'Aragona, presto sospese per la morte della madre della sposa, Ippolita d'Aragona, e rimandate all'anno successivo, come Leonardo scrisse sul \"Libro titolato de figura umana\".\nI festeggiamenti ripresero solo il 13 gennaio 1490; per essi, come scrisse il poeta Bernardo Bellincioni nel 1493, \u00abv'era fabbricato, con il grande ingegno et arte di Maestro Leonardo da Vinci fiorentino, il paradiso con tutti li sette pianeti (sette, perch\u00e9 anche la Luna era considerata un pianeta) che giravano e li pianeti erano rappresentati da homini\u00bb. Un altro documento, redatto poco dopo la celebrazione e conservato nella Biblioteca estense universitaria di Modena, ricorda l'emozione della messa in scena, il pubblico, gli attori e lo sfarzo degli abiti: \u00abEl Paradiso era facto a similitudine de uno mezzo uovo, el quale dal lato dentro era tottu messo a horo, con grandissimo numero de lumi ricontro le stelle, con certi fessi dove stava li sette pianeti, segondo el loro grado alti e bassi. A torno l'orlo de sopra del dito mezo tondo era li XII signi, con certi lumi dentro del vedro, che facevano un galante et bel vedere: nel qual Paradiso era molti canti et soni molto dolci et suavi\u00bb.\nIl \"cielo\" inventato da Leonardo, mettendo a frutto la lunga tradizione delle sacre rappresentazioni fiorentine, doveva essere ricco di effetti speciali, giochi di luci e suoni, che restarono a lungo vivi nella memoria dei contemporanei.\nIl monumento equestre a Francesco Sforza.\nIn quegli anni Leonardo avvi\u00f2 il grandioso progetto per un monumento equestre a Francesco Sforza, come testimonia un pagamento a titolo di anticipo per le spese per un modello, pagate per conto del Duca dal sovrintendente all'erario di corte, Marchesino Stanga. Il 22 luglio 1489, inoltre, Pietro Alamanni comunic\u00f2 a Lorenzo il Magnifico la richiesta di Ludovico di ottenere la collaborazione di fonditori in bronzo fiorentini: \u00abun maestro o due apti a tale opera et bench\u00e9 gli abbi commesso questa cosa in Leonardo da Vinci, non mi pare molto la sappia condurre\u00bb.\nL'impresa era colossale, non solo per le dimensioni della statua, che doveva essere fusa in bronzo, ma anche per l'intento di scolpire un cavallo nell'atto di impennarsi e abbattersi sul nemico. L'artista spese mesi interi nello studio dei cavalli, frequentando le scuderie ducali per studiare da vicino l'anatomia di questi animali, soprattutto riguardo al rilassamento e alla tensione dei muscoli durante l'azione. L'impresa fu sospesa per riprendere le celebrazioni del matrimonio Sforza-d'Aragona.\nA Pavia.\n Il 21 giugno 1490 and\u00f2 a Pavia, su richiesta dei fabbricieri del Duomo per una consulenza, che lo ospitarono nell'albergo del Saracino. Vi si rec\u00f2 con Francesco di Giorgio Martini, architetto e autore del \"Trattato di architettura\", che riprendeva il \"De architectura\" di Vitruvio. Leonardo dovette trovare particolarmente stimolante la rielaborazione in volgare del testo latino, approfondendo lo studio dell'architettura: di quegli anni \u00e8 infatti il cosiddetto Manoscritto B (Parigi, Institut de France), dedicato all'urbanistica, all'architettura religiosa e militare. Sempre intorno al 1490, Leonardo realizz\u00f2 per i duchi di Milano una grande piscina coperta all'interno del parco Visconteo e lasci\u00f2 disegni riconducibili ad alcuni monumenti cittadini, quali la chiesa di Santa Maria alle Pertiche e il Regisole, inoltre \u00e8 certo che ebbe modo di frequentare la biblioteca visconteo-sforzesca, custodita nel castello di Pavia e ritenuta, nel XV secolo, tra le pi\u00f9 importanti del continente. Risalgono allo stesso periodo anche gli studi sul corpo umano e sulle sue perfette proporzioni, che culminarono nell'esecuzione del celeberrimo disegno dell\"Uomo vitruviano\".\nLa fusione del \"Colosso\".\nRientrato a Milano si dedic\u00f2 a varie attivit\u00e0, tra cui i festeggiamenti per le nozze di Anna Maria Sforza e Alfonso I d'Este (1491) e per quelle di Ludovico il Moro e Beatrice d'Este (1494).\nLentamente port\u00f2 avanti il progetto di un monumento equestre a Francesco Sforza che Ludovico il Moro voleva dedicare alla memoria del padre. Il progetto che pass\u00f2 attraverso diverse versioni era di dimensioni colossali, arrivando, nel 1491, alla fase finale della messa in opera del modello definitivo (in cera e poi in terracotta) che attendeva la successiva fusione a cera persa del bronzo. L'impresa si presentava estremamente difficile, per la grande necessit\u00e0 di bronzo fuso da versare, per questo l'artista si dedic\u00f2 a calcoli minuziosi in fase progettuale.\nNel frattempo, nel 1493, fu per un tratto al seguito del corteo che accompagnava in Germania Bianca Maria Sforza, sposa dell'imperatore Massimiliano d'Asburgo; si rec\u00f2 sul Lago di Como (dove studi\u00f2 la celebre fonte intermittente presso la villa Pliniana, a Torno), visit\u00f2 la Valsassina, la Valtellina e la Valchiavenna.\nRientrato a Milano il 13 luglio di quell'anno ricevette forse la visita della madre Caterina. Alla fine del 1493 tutto era pronto per la fusione del \"Colosso\". In Corte Vecchia, sede da anni dell'officina di Leonardo (sul luogo dell'attuale Palazzo Reale), il modello di creta era ormai pronto e visibile, ma una notizia improvvisa blocc\u00f2 la disponibilit\u00e0 del metallo: l'imminente calata di Carlo VIII di Francia in Italia, per la guerra contro il Regno di Napoli degli Aragonesi (1494), rese infatti impellente la domanda di bronzo per la fabbricazione di armi, vanificando il progetto di Leonardo, il quale fu profondamente deluso e amareggiato anche per i nuovi problemi di natura economica causati dalla mancata commissione.\nSempre al periodo milanese, risale il \"Salvator mundi\" raffigurazione \"innovativa\" della \"Vera immagine di Cristo\", di origine bizantina, opera della quale si conserva una copia nel complesso di San Domenico Maggiore a Napoli, dove san Tommaso D'aquino trascorse alcuni mesi fra il 1272 e il 1274, anno della morte.\nQuesta copia del \"Salvator Mundi\" \u00e8 attribuita alla scuola leonardesca.\nL\"Ultima Cena\".\nNel 1494 Leonardo ricevette per\u00f2 una nuova commissione, legata al convento di Santa Maria delle Grazie, luogo caro al Moro, destinato alla celebrazione della famiglia Sforza, in cui aveva da poco finito di lavorare Bramante. I lavori procedettero con la decorazione del refettorio, un ambiente rettangolare dove i frati domenicani consumavano i pasti. Si decise di affrescare le pareti minori con temi tradizionali: una \"Crocifissione\", per la quale fu chiamato Donato Montorfano che elabor\u00f2 una composizione tradizionale, gi\u00e0 conclusa nel 1495, e un\"Ultima Cena\" affidata a Leonardo. In tale opera, che lo sollev\u00f2 dai problemi economici imminenti, Leonardo rivers\u00f2 come in una \"summa\" tutti gli studi da lui compiuti in quegli anni, rappresentandone il capolavoro.\nIl novelliere Matteo Bandello, che ben conosceva Leonardo, scrisse di averlo spesso visto \u00abla matina a buon'hora a montar su'l ponte, perch\u00e9 il Cenacolo \u00e8 alquanto da terra alto; soleva dal nascente Sole sino all'imbrunita sera non levarsi mai il pennello di mano, ma scordatosi il mangiare et il bere, di continovo dipingere. Se ne sarebbe poi stato dui, tre e quattro d\u00ec, che non v'averebbe messo mano, e tuttavia dimorava talhora una o due ore al giorno e solamente contemplava, considerava et essaminando tra s\u00e9, le sue figure giudicava. L'ho anche veduto (secondo che il capriccio o ghiribizzo lo toccava) partirsi da mezzogiorno, quando il Sole \u00e8 in Leone, da Corte Vecchia ove quel stupendo Cavallo di terra componeva, e venirsene dritto a le Gratie: et asceso sul ponte pigliar il pennello, et una o due pennellate dar ad una di quelle figure e di subito partirse et andare altrove\u00bb.\nLeonardo attinse alla tradizione fiorentina dei cenacoli, reinterpretandola per\u00f2 in maniera estremamente originale con una maggiore enfasi sul momento drammatico in cui Cristo afferma \u00abQualcuno di voi mi tradir\u00e0\u00bb e sui \"moti dell'animo\" degli apostoli turbati. Essi sono ritratti a gruppi di tre, come una serie di onde emotive successive, con al centro la figura isolata e dominante del Cristo.\nLeonardo cambi\u00f2 l'iconografia tradizionale scegliendo di non rappresentare Giuda da solo su un lato del tavolo, ma accanto agli altri sul medesimo lato rivolto allo spettatore.\nCome \u00e8 noto Leonardo non si trovava a suo agio con la tecnica dell'affresco, poich\u00e9 i veloci tempi di asciugatura dell'intonaco richiedevano un tratto deciso e rapido, non compatibile con i lunghi studi, le successive velature e la sua finissima pennellata. Per questo Leonardo invent\u00f2 una tecnica mista di tempera e olio su due strati di intonaco, che rallent\u00f2 le fasi di esecuzione dell'opera consentendogli di rendere una maggiore armonia cromatica e gli effetti di luce e di trasparenze a lui cari. L'opera era conclusa nel 1498, quando fu ricordato nel \"De Divina Proportione\" di Luca Pacioli. L'esperimento si rivel\u00f2 per\u00f2 drammaticamente inadatto a un ambiente umido come il refettorio, con la parete comunicante con le cucine: gi\u00e0 nel 1517 Antonio de Beatis annot\u00f2 le prime perdite di colore, che all'epoca di Vasari erano gi\u00e0 evidenti, da allora si susseguirono restauri e ridipinture, oltre a eventi estremamente drammatici durante l'occupazione napoleonica e la seconda guerra mondiale, che avevano consegnato un capolavoro estremamente compromesso, a cui ha posto rimedio, per quanto possibile, il capillare restauro concluso nel 1999.\nLa \"Danae\".\nIl 31 gennaio 1496, il successo della messa in scena del \"Paradiso\" fu replicato dall'allestimento della \"Danae\" di Baldassarre Taccone, rappresentata a Milano in casa del conte di Caiazzo Francesco Sanseverino. Sul verso di un \"folio\" leonardesco, conservato al Metropolitan Museum of Art, si trova uno studio preparatorio per l'impianto scenico: al centro di una nicchia si trovava un personaggio, forse Giove, fiammeggiante e in una mandorla, circondato da un palcoscenico con ali ricurve, forse riservate ai musici. Altre fonti ricordano come gli dei dell'Olimpo calassero dall'alto, rimanendo sospesi nel vuoto tra effetti luminosi che simulavano un cielo stellato; un sistema di argani e carrucole dava agli attori la capacit\u00e0 di muoversi con disinvoltura.\nSala delle Asse.\nIn quel periodo Leonardo si dedic\u00f2 anche alla decorazione di alcune stanze del Castello Sforzesco. In una lettera del 21 aprile 1498, Gualtiero Bescap\u00e8 informa Ludovico il Moro che la \u201csala\u201d sar\u00e0 liberata dalle \u201casse\u201d e che \u201cMagistro Leonardo\u201d completer\u00e0 la sua decorazione entro settembre, ma, in realt\u00e0, non \u00e8 nota con esattezza la data in cui i lavori furono terminati. La concezione era grandiosa: una foresta di alberi si dispiega sulla parete, proiettando rami e fogliame sul soffitto, con intrecci vegetali e gelsi, che con un'illusione ottica creano un pergolato lungo tutta la volta, le vele e le lunette.\nUn primo restauro del 1902 riport\u00f2 alla luce le decorazioni (di cui si era persa traccia). Un secondo restauro fu eseguito nel 1953. Un ulteriore restauro, in corso nel 2018, ha riportato alla luce dei bellissimi disegni preparatori a carboncino, in cui le radici degli alberi si insinuano tra le pietre della parete.\nUltimi anni a Milano.\nNel 1496 molto probabilmente mor\u00ec sua madre, come si deduce da una sua nota di spese per una sepoltura che porta questa data.\nDel 2 ottobre 1498 \u00e8 l'atto notarile col quale Ludovico il Moro gli don\u00f2 una vigna tra il convento di Santa Maria delle Grazie e il monastero di San Vittore al Corpo. Intanto nubi minacciose si addensavano sull'orizzonte milanese: nel marzo 1499 Leonardo si sarebbe recato a Genova insieme con Ludovico, sul quale incombeva la tempesta della guerra che egli stesso aveva contribuito a provocare; mentre il Moro era a Innsbruck, cercando invano di farsi alleato l'imperatore Massimiliano, il 6 ottobre 1499 Luigi XII conquistava Milano. Il 14 dicembre Leonardo fece depositare 600 fiorini nell'Ospedale di Santa Maria Nuova a Firenze e abbandon\u00f2 Milano.\nIl periodo errabondo (1499\u20131508).\nLa partenza da Milano, occupata dai francesi, segn\u00f2 l'inizio di un periodo di viaggi e peregrinazioni, che lo condussero a visitare pi\u00f9 corti e citt\u00e0 e lo fecero tornare per brevi periodi a Firenze.\nA Mantova.\nNel dicembre 1499 ripar\u00f2 a Mantova, ospite di Isabella d'Este, la quale aveva visto la \"Dama con l'ermellino\" restandone colpita e gli commission\u00f2 un ritratto mai completato, del quale si conserva il cartone preparatorio, oggi al Museo del Louvre.\nNonostante le lusinghe di Isabella, che voleva fare di lui il pittore di corte in sostituzione dell'anziano Andrea Mantegna, del quale non apprezzava l'arte nel ritratto, Leonardo ripart\u00ec presto, trovando l'ambiente mantovano forse troppo soffocante e tutto sommato con limitate prospettive di guadagno per i continui problemi economici del piccolo marchesato.\nA Venezia.\nGiunse cos\u00ec a Venezia nel marzo 1500. La presenza dell'artista fiorentino nella Serenissima \u00e8 testimoniata da Luca Pacioli, che forse l'accompagn\u00f2 in citt\u00e0 per approntare insieme la stampa del \"De divina proportione\", che era illustrato con disegni forse derivati da prototipi di Leonardo. Vasari non cit\u00f2 la trasferta, forse perch\u00e9 legata alle attivit\u00e0 di ingegnere e matematico piuttosto che alle discipline artistiche.\nQui fu incaricato di immaginare alcuni sistemi difensivi contro la continua minaccia turca. Leonardo inizi\u00f2 il progetto di una diga mobile, da collocare sull'Isonzo, in grado di provocare inondazioni sui presidi in terraferma del nemico, che, per il costo elevato, fu accantonato. Al suo posto Leonardo inizi\u00f2 a progettare il rafforzamento delle mura di cinta di Gradisca d'Isonzo. In ogni caso anche da Venezia ripart\u00ec presto. Forse a Venezia fece o comunque lasci\u00f2 alcuni dei suoi innovativi studi sulle caricature e volti grotteschi, la cui influenza si legge in alcune opere successive prodotte in citt\u00e0, come \"La Vecchia\" di Giorgione o il \"Cristo dodicenne tra i dottori\" del soggiorno veneziano di Albrecht D\u00fcrer. Leonardo aveva inoltre con s\u00e9 il cartone per il \"Ritratto di Isabella d'Este\", che potrebbe aver agito da modello per gli artisti locali in direzione di un approfondimento psicologico nel ritratto e di una maggiore sensibilit\u00e0 verso gli effetti luminosi.\nIl ritorno a Firenze.\nDopo aver visitato Roma e Tivoli, nell'aprile 1501 torn\u00f2 a Firenze, dove non metteva piede da vent'anni. Trov\u00f2 accoglienza presso il canonico Amadori a Fiesole, fratello della matrigna Albiera, nonostante suo padre Piero fosse ancora vivo; probabilmente l'artista si sarebbe trovato a disagio nella casa piena dei fratellastri che non conosceva nemmeno e che si rivelarono poi a lui ostili dopo la morte del padre, riguardo all'eredit\u00e0.\nDurante la sua assenza, Firenze era cambiata sia sul piano politico sia sulla scena artistica. Morto il Magnifico e cacciato suo figlio Piero nel 1494, si era restaurata la piena Repubblica, con a capo dal 1502 il gonfaloniere a vita Pier Soderini. Nuove \"stelle\" erano salite alla ribalta, tra cui quella di Michelangelo, di oltre vent'anni pi\u00f9 giovane di Leonardo, con il quale non corse mai buon sangue.\nLeonardo era tormentato da problemi economici e bisognoso di lavorare. Fu cos\u00ec che l'amico Filippino Lippi, che in passato aveva ricevuto commissioni lasciate incompiute da Leonardo, rinunci\u00f2 in suo favore all'incarico di dipingere per i frati Serviti una pala d'altare per l'altare maggiore della Santissima Annunziata. Leonardo, col Sala\u00ec, si trasfer\u00ec allora nel convento, ma ancora una volta non riusc\u00ec a completare l'opera affidatagli. I frati si dovettero accontentare di un cartone con la \"Sant'Anna\", poi perduto, che godette di una straordinaria fama tra i contemporanei. Ne resta una vivace descrizione del Vasari: \nPare ormai assodato che l'opera non sia il \"Cartone di sant'Anna\" (oggi a Londra), che \u00e8 invece un'opera dipinta forse per Luigi XII poco dopo, entro il 1505, e proveniente dalla casa milanese dei conti Arconati; piuttosto dal cartone fiorentino dovette derivare la \"Sant'Anna, la Vergine e il Bambino con l'agnellino\" del Louvre, completata comunque molti anni dopo.\nLa \"Madonna dei Fusi\".\nIsabella d'Este nel frattempo cercava di ottenere i servigi di Leonardo per il suo studiolo e per un ritratto, secondo il suo progetto di far competere i maggiori pittori dell'epoca, che doveva coinvolgere anche Giovanni Bellini, Giorgione e altri. Con l'intercessione del carmelitano Pietro da Novellara chiese il ritratto e in subordine, \u00abun quadretto de la Madonna devoto e dolce como \u00e8 il suo naturale\u00bb, ma il frate le rispose che \u00abli suoi isperimenti matematici l'hanno distratto tanto dal dipingere che non pu\u00f2 patire il pennello\u00bb.\nNella lettera datata 14 aprile 1501 il frate le comunic\u00f2 che Leonardo stava eseguendo un \"quadrettino\" per il segretario del re di Francia Florimond Robertet, che raffigurava la Vergine nell'atto di \"inaspare i fusi\" e il Bambino mentre afferra l'aspo come se fosse una croce. Si tratta sicuramente della \"Madonna dei Fusi\", della quale esistono molte versioni, nessuna pienamente autografa. Le pi\u00f9 vicine alla mano leonardesca sono ritenute quella nella collezione del duca di Buccleuch nel Drumlaring Castle presso Edimburgo, forse la pi\u00f9 antica, e quella in una collezione privata a New York.\nLe lettere testimoniano comunque che Leonardo fosse ormai, anche a Firenze, pienamente occupato come pittore.\nAl servizio di Cesare Borgia.\nNel 1502 Leonardo fu assoldato da Cesare Borgia in veste di architetto e ingegnere militare; i due avevano gi\u00e0 avuto modo di conoscersi a Milano nel 1499. Il figlio di papa Alessandro VI, detto \"duca del Valentino\", fu uno dei tiranni pi\u00f9 feroci del momento e occup\u00f2 Leonardo, che era giunto a Cesena, in varie mansioni legate alle continue campagne militari, come rilevare e aggiornare le fortificazioni delle citt\u00e0 di Romagna conquistate. Per lui mise a punto un nuovo tipo di polvere da sparo, formata da una miscela di zolfo, carbone e salnitro, studi\u00f2 macchine volanti e strumenti per la guerra sottomarina. Nel mese di agosto soggiorn\u00f2 a Pavia, da dove part\u00ec per ispezionare le fortezze lombarde del Borgia; disegn\u00f2 inoltre mappe dettagliate per facilitare le mosse strategico-militari dell'esercito.\nLeonardo accett\u00f2 l'incarico e alla fine del giugno 1502 era gi\u00e0 a Urbino al seguito dell'esercito di Cesare Borgia in qualit\u00e0 di \"Architecto et Ingegnero Generale\". L'investitura fu \"ufficializzata\" con una lettera patente (una sorta di lasciapassare) rilasciata il 18 agosto. In questo documento sono descritti con chiarezza i compiti che il Valentino affid\u00f2 a Leonardo: egli doveva \"vedere, mesurare, et bene extimare\" allo scopo \"di considerare li Lochi et Forteze e li Stati Nostri, Ad ci\u00f2 che secundo la loro exigentia ed suo iudico possiamo provederli\". Si doveva trattare cio\u00e8 di una ricognizione al fine di individuare e progettare quelle opere militari e civili che avrebbero consolidato la signoria del Valentino e permesso una difesa efficace contro i numerosi nemici esterni e interni.\nAl seguito del Valentino assistette a una delle pi\u00f9 sanguinose e crudeli campagne dell'epoca, l'attacco a tradimento contro Urbino. Proprio a Urbino Leonardo strinse rapporti d'amicizia con Niccol\u00f2 Machiavelli, probabilmente gi\u00e0 conosciuto a Firenze.\nLa \"Battaglia di Anghiari\".\nDal marzo 1503 fu nuovamente a Firenze, scampando per poco al crollo dei dom\u00ecni del Borgia. Ad aprile Pier Soderini gli affid\u00f2 l'incarico di decorare una delle grandi pareti del nuovo Salone dei Cinquecento in Palazzo Vecchio, opera grandiosa per dimensioni e per ambizione, a cui avrebbe atteso nei mesi successivi. Nel luglio dello stesso anno, intanto, la Repubblica gli affid\u00f2 un complesso progetto idraulico-militare per lo sbarramento dell'Arno in modo da farlo deviare contro la ribelle Pisa: Leonardo si rec\u00f2 nella citt\u00e0 assediata dai fiorentini, insieme con Gerolamo da Filicaja e Alessandro degli Albizzi, ma il suo progetto fall\u00ec per un errore di calcolo, che mand\u00f2 su tutte le furie il gonfaloniere Soderini.\nTornato in citt\u00e0, si dedic\u00f2 allora al progetto in Palazzo Vecchio. Nel Salone dovevano essere raffigurate alcune vittorie militari dei fiorentini, celebranti il concetto di \"libertas\" repubblicana contro nemici e tiranni. A Leonardo fu affidato un episodio degli scontri tra esercito fiorentino e milanese del 29 giugno 1440, la \"Battaglia di Anghiari\", mentre sulla parete opposta avrebbe dovuto lavorare Michelangelo Buonarroti, con la \"Battaglia di Cascina\" (29 luglio 1364, contro i Pisani). Per ragioni diverse, nessuna delle due pitture murali fu portata a termine, n\u00e9 si sono conservati i cartoni originali, anche se ne restano alcuni studi autografi e copie antiche di altri autori.\nLeonardo in particolare studi\u00f2 una nuova tecnica che lo sollevasse dai tempi brevi dell'affresco, recuperando dalla \"Naturalis historia\" di Plinio il Vecchio l'encausto. Come per l\"Ultima Cena\" anche questa scelta si rivel\u00f2 drammaticamente inadatta quando era ormai troppo tardi. La vastit\u00e0 del dipinto non permise infatti di raggiungere coi fuochi una temperatura sufficiente a far essiccare i colori, che colarono sull'intonaco, tendendo ovvero ad affievolirsi, se non a scomparire del tutto. Nel dicembre 1503 l'artista interruppe cos\u00ec il trasferimento del dipinto dal cartone alla parete, frustrato da un nuovo insuccesso.\nTra le migliori copie tratte dal cartone di Leonardo c'\u00e8 quella di Pieter Paul Rubens, oggi al Louvre. Perduto anche il cartone, le ultime tracce dell'opera furono probabilmente coperte nel 1557 dagli affreschi del Vasari.\nLa \"Gioconda\".\nIn questo periodo inizi\u00f2 a lavorare al capolavoro che lo ha reso celebre nei secoli, la \"Gioconda\".\nIdentificata tradizionalmente come Lisa Gherardini, nata nel 1479 e moglie di Francesco Bartolomeo del Giocondo (da cui il nome \"Gioconda\"), il dipinto, considerato il ritratto pi\u00f9 famoso del mondo, va ben oltre i limiti tradizionali del genere ritrattistico. Come scrisse Charles de Tolnay nel 1951:\nLa morte del padre e il \"Trattato delli uccelli\".\nIl 9 luglio 1504 mor\u00ec il padre Piero; Leonardo annot\u00f2 pi\u00f9 volte la circostanza, in apparente agitazione: \u00abMercoled\u00ec a ore 7 mor\u00ec ser Piero da Vinci, a d\u00ec 9 luglio 1504, mercoled\u00ec vicino alle ore 7\u00bb e ancora: \u00abAdd\u00ec 9 di luglio 1504 in mercoled\u00ec a ore 7 mor\u00ec Piero da Vinci notaio al Palagio del Podest\u00e0, mio padre, a ore 7. Era d'et\u00e0 d'anni 80. Lasci\u00f2 10 figlioli maschi e due femmine\u00bb. Il padre non lo fece erede e, contro i fratelli che gli opponevano l'illegittimit\u00e0 della sua nascita, Leonardo chiese invano il riconoscimento delle sue ragioni: dopo la causa giudiziale da lui promossa, solo il 30 aprile 1506 avvenne la liquidazione dell'eredit\u00e0, dalla quale Leonardo fu escluso.\nNei primi anni del Cinquecento Leonardo dedic\u00f2 particolare attenzione allo studio del volo e al progetto di una nuova macchina volante. Riuscire a realizzare l'impresa del volo umano rappresentava la sfida pi\u00f9 ambiziosa e Leonardo coltivava l'idea di scrivere un trattato sul volo diviso in quattro capitoli. Al foglio 3r del manoscritto K Leonardo annota: \"Dividi il trattato degli uccelli in quattro libri, de' quali il primo sia del volare per battimento d'alie: il secondo del volo sanza battere d'alie, per favor di vento, il terzo del volare in comune, come d'uccelli, pipistrelli, pesci, animali, insetti; l'ultimo del moto strumentale\".\nLeonardo non completer\u00e0 mai la stesura del trattato sul volo, ma nel 1505 compil\u00f2 il \"Codice sul volo degli uccelli\", oggi custodito presso la Biblioteca Reale di Torino. Il Codice del volo \u00e8 la raccolta del pensiero pi\u00f9 maturo di Leonardo inerente allo studio del volo, ed \u00e8 nelle pagine di questo prezioso manoscritto che Leonardo progetta la sua macchina volante pi\u00f9 evoluta: il Grande Nibbio.\nNei tre anni successivi Leonardo svilupp\u00f2 ulteriormente i suoi studi sull'anatomia dei volatili e sulla resistenza dell'aria e, attorno al 1515, sulla caduta dei pesi e sui moti dell'aria. Da queste conoscenze cerc\u00f2 poi di costruire originali macchine volanti, in alcuni casi messe in opera, come sembra confermare un appunto autografo di data imprecisata: \u00abPiglier\u00e0 il primo volo il grande uccello sopra del dosso del suo magno Cecero, empiendo l'universo di stupore, empiendo di sua fama tutte le scritture e gloria eterna al nido dove nacque\u00bb. Si crede che Leonardo abbia fatto sperimentare il volo a un suo attendente fidato, Tommaso Masini detto \"Zoroastro\", dalla collina di Fiesole, senza per\u00f2 ottenere un successo: pare infatti che il malcapitato cadde rovinosamente rompendosi anche una gamba.\nLeonardo e Michelangelo.\nIl rapporto tra i due geni del Rinascimento, Leonardo e Michelangelo Buonarroti, fu difficile, spesso teso, a causa della differenza generazionale (Michelangelo era di 23 anni pi\u00f9 giovane di Leonardo), ma soprattutto, per via dei caratteri diversi e degli ideali artistici inconciliabilmente lontani: il primo fu riflessivo, poliedrico e interessato al mondo naturale; il secondo pi\u00f9 impulsivo, notoriamente riottoso e idealista. Non vi sono prove dirette della loro inimicizia, ma svariati indizi e testimonianze indirette. Nel \"Trattato della pittura\", ad esempio, Leonardo condann\u00f2 gli \"eccessi anatomici e la retorica muscolare\" che fanno parte dello stile michelangiolesco e dei suoi seguaci, pur senza mai citare direttamente il rivale.\nL'Anonimo Gaddiano li ricorda in una novella, in cui i due artisti, presso piazza Santa Trinita, si incontrarono e Michelangelo, sprezzante e polemico, incalz\u00f2 Leonardo circa l'interpretazione di un verso dantesco, oggetto della discussione. La reticenza di Leonardo nell'accettare la provocazione gener\u00f2 l'ira di Michelangelo, che lo dileggi\u00f2 circa il fallito progetto del cavallo di bronzo terminando: \"et che t'era che creduto da que' caponi de' Milanesi?\".\nLe incomprensioni e la rivalit\u00e0 dovettero accendersi anche durante la doppia commissione ufficiale in Palazzo Vecchio, ma le fonti tacciono al riguardo, forse per la mancata attuazione del progetto.\nPrima di partire da Firenze ci fu un altro episodio che riguard\u00f2 i due: Michelangelo aveva completato il suo \"David\" e gli artisti fiorentini furono chiamati in commissione a decidere per la collocazione della statua in piazza della Signoria, il 25 gennaio 1504. Tra Sandro Botticelli, Andrea della Robbia, Simone del Pollaiolo, Filippino Lippi, il Perugino, Lorenzo di Credi, Giuliano e Antonio da Sangallo, Leonardo prese la parola per consigliare, seguendo un'idea di Giuliano, una posizione defilata per la statua, nella Loggia della Signoria, a ridosso della parete breve incorniciata magari da una nicchia \"in modo che non guasti le cerimonie delli ufficiali\". La sua presa di posizione, che provoc\u00f2 evidentemente la contrariet\u00e0 del Buonarroti, ebbe un seguito minoritario, prevalendo infine l'ipotesi di Filippino Lippi, per una collocazione di massimo risalto all'aperto, dominante e autorevole davanti a Palazzo Vecchio, l'edificio pi\u00f9 importante della citt\u00e0, nonch\u00e9 cuore nevralgico della politica e della vita sociale fiorentina.\nGli ultimi anni (1508\u20131519).\nIl secondo soggiorno milanese.\nA Firenze Leonardo cominci\u00f2 a essere lusingato dal governatore francese di Milano, Charles d'Amboise, che lo sollecitava, fin dal 1506, a entrare al servizio di Luigi XII di Francia. L'anno successivo fu lo stesso re a richiedere espressamente Leonardo, che infine accett\u00f2 di tornare a Milano dal luglio 1508. Il secondo soggiorno milanese, durato fino al 1513, con alcuni viaggi dall'ottobre 1506 al gennaio 1507 e dal settembre 1507 al settembre 1508, fu un periodo molto intenso: dipinse la \"Sant'Anna, la Vergine e il Bambino con l'agnellino\", complet\u00f2, in collaborazione col De Predis, la seconda versione della \"Vergine delle Rocce\" e si occup\u00f2 di problemi geologici, idrografici e urbanistici. Studi\u00f2 fra l'altro un progetto per una statua equestre in onore di Gian Giacomo Trivulzio, come artefice della conquista francese della citt\u00e0.\nViveva nei pressi di San Babila e sul suo stato finanziario resta l'annotazione di una provvigione ottenuta per quasi un anno di 390 soldi e 200 franchi dal re di Francia. Il 28 aprile 1509 scrisse di aver risolto il problema della quadratura dell'angolo curvilineo e l'anno dopo and\u00f2 a studiare anatomia con Marcantonio della Torre, giovanissimo professore dell'universit\u00e0 di Pavia; allo scopo, scrisse, di dare \u00abla vera notizia della figura umana, la quale \u00e8 impossibile che gli antichi e i moderni scrittori ne potessero mai dare vera notizia, sanza un'immensa e tediosa e confusa lunghezza di scrittura e di tempo; ma, per questo brevissimo modo di figurarla\u00bb \u2013 ossia rappresentandola direttamente con disegni, \u00abse ne dar\u00e0 piena e vera notizia. E acci\u00f2 che tal benefizio ch'io do agli uomini non vada perduto, io insegno il modo di ristamparlo con ordine\u00bb.\nDurante i suoi brevi viaggi visit\u00f2 Como, poi si avventur\u00f2 verso le pendici del Monte Rosa, (all'epoca era infatti impossibile salire sino sulla vetta che \u00e8 alta ben 4.634 metri), poi con il Sala\u00ec e il matematico Luca Pacioli soggiorn\u00f2 a Vaprio d'Adda, in provincia di Milano, dove gli fu affidato dal padre il giovane Francesco Melzi, l'ultimo e il pi\u00f9 caro dei suoi allievi che lo segu\u00ec fino alla morte.\nNel 1511 mor\u00ec il suo mecenate Charles d'Amboise. L'anno seguente la nuova guerra della Lega Santa scacci\u00f2 i Francesi da Milano, che torn\u00f2 agli Sforza.\nA Roma.\nNell'incertezza della situazione, il 24 settembre 1514 Leonardo part\u00ec per Roma, portandosi gli allievi pi\u00f9 vicini, il Melzi e il Sala\u00ec. Qui Giuliano de' Medici, fratello del papa Leone X, gli accorda il suo favore, ottenendo per lui un alloggio negli appartamenti del Belvedere al Vaticano. Qui l'artista si dedic\u00f2 ai suoi studi scientifici, meccanici, di ottica e di geometria e cerc\u00f2 fossili sul vicino monte Mario, ma si lament\u00f2 con Giuliano che gli fossero impediti i suoi studi di anatomia nell'Ospedale di Santo Spirito. Non ottenne commissioni pubbliche, ma ebbe modo di rivedere Giuliano da Sangallo, che si stava occupando della fabbrica di San Pietro, Raffaello Sanzio, che affrescava gli appartamenti papali, e forse anche Michelangelo, dal quale lo divideva l'antica inimicizia.\nSi occup\u00f2 del prosciugamento delle Paludi pontine, i cui lavori erano stati appaltati da Giuliano de' Medici\u00a0\u2013 il progetto fu approvato da papa Leone X il 14 dicembre 1514, ma non fu eseguito per la morte sia di Giuliano sia del papa di l\u00ec a pochi anni\u00a0\u2013 e della sistemazione del porto di Civitavecchia. Con Giuliano e il papa fece un viaggio a Bologna, dove ebbe modo di conoscere direttamente Francesco I di Francia.\nDal settembre 1513 al 1516, Leonardo trascorse la maggior parte del tempo vivendo nel cortile del Belvedere nel Palazzo Apostolico, dove Michelangelo e Raffaello erano entrambi attivi. Leonardo riceveva un'indennit\u00e0 di 33 ducati al mese e, secondo il Vasari, decorava una lucertola con scaglie immerse nel mercurio. Il papa gli diede una commissione pittorica di materiale sconosciuto, ma la cancell\u00f2 quando l'artista inizi\u00f2 a sviluppare un nuovo tipo di finitura. Leonardo si ammal\u00f2, in quello che potrebbe essere stato il primo di molteplici ictus che portarono alla sua morte.\nSecondo il Vasari, durante questa sua breve permanenza a Roma, fece \u00abper messer Baldassarre Turini da Pescia, che era datario di Leone, un quadretto di una Nostra Donna col figliuolo in braccio con infinita diligenza e arte\u00bb e ritrasse \u00abun fanciulletto che \u00e8 bello e grazioso a maraviglia, che sono tutti e due a Pescia\u00bb, ma delle due opere si \u00e8 persa ogni traccia, unitamente alla \"Leda col cigno\", celebre al tempo, e vista ancora da Cassiano dal Pozzo nel 1623 a Fontainebleau: \u00abuna Leda in piedi, quasi tutta ignuda, col cigno e due uova al pi\u00e8 della figura\u00bb.\nA Roma cominci\u00f2 anche a lavorare a un vecchio progetto, quello degli specchi ustori che dovevano servire a convogliare i raggi del sole per riscaldare una cisterna d'acqua, utile alla propulsione delle macchine. Il progetto per\u00f2 incontr\u00f2 diverse difficolt\u00e0 soprattutto perch\u00e9 Leonardo non andava d'accordo con i suoi lavoranti tedeschi, specialisti in specchi, che erano stati fatti arrivare apposta dalla Germania. Contemporaneamente furono ripresi i suoi studi di anatomia, gi\u00e0 iniziatisi a Firenze e Milano, ma questa volta le cose si complicarono: una lettera anonima, inviata probabilmente per vendetta dai due lavoranti tedeschi, l'accus\u00f2 di stregoneria. In assenza della protezione di Giuliano de' Medici e di fronte a una situazione fattasi pesante, Leonardo si trov\u00f2 costretto, ancora una volta, ad andarsene. Questa volta aveva deciso di lasciare l'Italia. Era anziano, aveva bisogno di tranquillit\u00e0 e di qualcuno che l'apprezzasse e l'aiutasse.\nL'ultima notizia del suo periodo romano data all'agosto 1516, quando misurava le dimensioni della basilica di San Paolo fuori le mura, dopodich\u00e9 dovette accettare gli inviti del re di Francia.\nIn Francia, al servizio di Francesco I.\nNel 1517 Leonardo part\u00ec per la Francia, dove arriv\u00f2 nel mese di maggio, insieme con Francesco Melzi e col servitore Battista de Vilanis, essendo alloggiato dal re nel castello di Clos-Luc\u00e9, vicino ad Amboise, e onorato del titolo di \"premier peintre, architecte, et mecanicien du roi\", con una pensione di 5.000 scudi. Francesco I era un sovrano colto e raffinato, amante dell'arte soprattutto italiana, come dimostr\u00f2 anche negli anni successivi accogliendo con onori altri artisti (Francesco Primaticcio, Rosso Fiorentino, e Benvenuto Cellini).\nGli anni passati in Francia furono sicuramente il periodo pi\u00f9 sereno della sua vita, assistito dai due fedeli allievi e, sebbene indebolito dalla vecchiaia e da una probabile trombosi cerebrale che gli paralizz\u00f2 la mano destra, pot\u00e9 continuare con passione e dedizione i propri studi e le ricerche scientifiche.\nL'alta considerazione di cui godette \u00e8 dimostrata anche dalla visita ricevuta, il 10 ottobre, del cardinale d'Aragona e del suo segretario Antonio de Beatis che lasci\u00f2 scritto nel suo diario di viaggio che Leonardo, colpito da una \u00abcerta paralesi ne la dextra\u00bb, gli mostr\u00f2 \u00abtre quadri, uno di certa donna Fiorentina facta di naturale ad istantia del quondam mag.co Juliano de Medici, l'altro de San Joane Bap.ta giovane et uno de la Madona et del figliolo che stan posti in grembo di S.ta Anna tucti perfectissimi, et del vero che da lui per esserli venuta certa paralesi ne la dextra, non se ne pu\u00f2 expectare pi\u00f9 bona cosa. Ha ben facto un creato Milanese chi lavora assai bene, et bench\u00e9 il p.to M. Lunardo non possa colorir con quella dulceza che solea, pur serve a far disegni et insegnar ad altri. Questo gentilhomo ha composto de notomia tanto particularmente con la demonstratione de la pictura s\u00ec de membri come de muscoli, nervi, vene, giunture, d'intestini tanto di corpi de homini che de done, de modo non \u00e8 stato mai facto anchora da altra persona [...] Ha anche composto la natura de l'acque, de diverse machine et altre cose, secondo ha riferito lui, infinit\u00e0 di volumi et tucti in lingua vulgare, quali se vengono in luce saranno proficui et molto dilectevoli\u00bb.\nProgett\u00f2 il palazzo reale di Romorantin, che Francesco I intendeva erigere per la madre Luisa di Savoia. Si trattava del progetto di una cittadina, per la quale previde lo spostamento di un fiume che l'arricchisse d'acque e fertilizzasse la vicina campagna: \u00abEl fiume di mezzo non riceva acqua torbida, ma tale acqua vada per li fossi di fori della terra, con quattro molina dell'entrata e quattro all'uscita [...] il fiume di Villafranca sia condotto a Romolontino, e il simile sia fatto del suo popolo [...] se il fiume mn [Bonne Heure], ramo del fiume Era [Loira] si manda nel fiume di Romolontino, colle sue acque torbide esso grasser\u00e0 le campagne sopra le quali esso adacquer\u00e0, e render\u00e0 il paese fertile\u00bb.\nPartecip\u00f2 alle feste per il battesimo del Delfino e a quelle per le nozze di Lorenzo de' Medici duca di Urbino. Tra i lavori come curatore di feste e apparati si ricorda quello messo in scena a Lione nel 1515 e ad Argenton nel 1517, in entrambi i casi per festeggiare la presenza di Francesco I. Si trattava dell'automa del leone, che era in grado di camminare e poi fermarsi aprendosi il petto \"tutto ripieno di gigli e diversi fiori, [...] che fu di tanta meraviglia a quel re\".\nL'ultima data presente su un manoscritto di Leonardo risale al 24 giugno 1518: preso da calcoli di geometria, gli studi sono bruscamente interrotti con un \"eccetera, perch\u00e9 la minestra si fredda\"! Si tratta di una rara annotazione istintiva di vita quotidiana, che rende la dimensione umana del personaggio che, incalzato dai richiami di qualcuno, forse dalla domestica Mathurine deve rompere la concentrazione per mangiare.\nLa morte.\nIl 23 aprile 1519 redasse il testamento davanti al notaio Guglielmo Boreau, alla presenza di cinque testimoni e dell'inseparabile Francesco Melzi: dispose di voler essere sepolto nella chiesa di San Fiorentino, con una cerimonia funebre accompagnata dai cappellani e dai frati minori, oltre che da sessanta poveri, ciascuno reggente una torcia; richiese la celebrazione di tre messe solenni, con diacono e suddiacono, e di trenta messe \"basse\", a San Gregorio, a Saint-Denis e nella chiesa dei francescani.\nA Francesco Melzi, esecutore testamentario, lasci\u00f2 \u00abli libri [...] et altri Instrumenti et Portracti circa l'arte sua et industria de Pictori\u00bb, oltre alla collezione dei disegni e del guardaroba; al servitore De Vilanis e al Sala\u00ec la met\u00e0 per ciascuno di \u00abuno iardino che ha fora de le mura de Milano [...] nel quale iardino il prefato Salay ha edificata et constructa una casa\u00bb; alla fantesca Maturina dei panni e due ducati; ai fratellastri fiorentini il suo patrimonio nella citt\u00e0 toscana, cio\u00e8 400 scudi depositati in Santa Maria Nuova e un podere a Fiesole.\nLeonardo mor\u00ec pochi giorni dopo, il 2 maggio, presso il maniero di Clos-Luc\u00e9 ad Amboise. Aveva 67 anni.\nFrancesco I, a Saint Germain en Laye dove si trovava per il battesimo del figlio, apprese la notizia della scomparsa direttamente dal Melzi e si lasci\u00f2 andare a un pianto sconsolato.\nTrent'anni prima aveva scritto delle parole che suonano profetiche nel suo caso: \nInumazione.\nIl 12 agosto un registro ricorda come \u00abfu inumato nel chiostro di questa chiesa [Saint-Florentin ad Amboise] M. Lionard de Vincy, nobile milanese e primo pittore e ingegnere e architetto del Re, \"meschanischien\" di Stato e gi\u00e0 direttore di pittura del duca di Milano\u00bb. Cinquant'anni dopo, violata la tomba, le sue spoglie andarono disperse nei disordini delle lotte religiose tra cattolici e ugonotti. \nNel 1874 delle ossa ritrovate e attribuite a Leonardo furono poste nella cappelletta di Saint-Hubert presso il castello di Amboise.\nStudi, attivit\u00e0 e interessi.\nIl problema della lingua.\nNel Rinascimento italiano gli uomini illustri come i grandi artisti-artigiani che volevano presentarsi ai contemporanei come autori di libri e trattati, dovevano necessariamente confrontarsi con gli esponenti della cultura umanistica che giudicava le arti figurative e quelle ingegneristiche come \"arti meccaniche\", inferiori rispetto alle arti liberali. Da questo nasce la necessit\u00e0 per Leonardo d'impegnarsi in quella che Italo Calvino ha chiamato la \u00ab\"battaglia con la lingua\"\u00bb: il rifornirsi cio\u00e8 di un vocabolario dotto minimo che egli per\u00f2 lascia inconcluso e tendente piuttosto a mutarsi e ad adattarsi sempre meglio ai cambiamenti della realt\u00e0. Anche in questo Leonardo \u00e8 alla ricerca della perfezione: scrive e riscrive gli stessi testi cercando il massimo di esattezza e concretezza e li trasferisce da un quaderno all'altro ma egli alla fine sa bene di non potersi confrontare con le competenze linguistiche degli umanisti:\n\"Omo sanza lettere\" confessa di essere Leonardo, che ha scarsa conoscenza del latino e ignoranza del greco, ma \u00abIo ho tanti vocaboli nella mia lingua materna, ch'i' m'ho piuttosto da doler del bene intendere le cose, che del mancamento delle parole, colle quali bene esprimere il concetto della mente mia\u00bb; e se il volgare ha piena capacit\u00e0 di esprimere ogni concetto, il problema riguarda piuttosto quello della verit\u00e0 di ci\u00f2 che si argomenta. La parola non conta nulla senza l\u2019esperienza, e inorgoglirsi della conoscenza letteraria significa vantarsi di cose non proprie, ma create da altri.\nLo scienziato.\nSecondo il pensiero di Leonardo, una prima verit\u00e0 si trae dall'esperienza diretta della natura, dall'osservazione dei fenomeni: \u00abmolto maggiore e pi\u00f9 degna cosa a leggere\u00bb non \u00e8 allegare l'autorit\u00e0 di autori di libri ma allegare l'esperienza, che \u00e8 la maestra di quegli autori. Coloro che argomentano citando l'autorit\u00e0 di altri scrittori vanno gonfi \u00abe pomposi, vestiti e ornati, non delle loro, ma delle altrui fatiche; e le mie a me medesimo non concedano; e se me inventore disprezzeranno, quanto maggiormente loro, non inventori, ma trombetti e recitatori delle altrui opere, potranno essere biasimati\u00bb. Se poi costoro lo criticano sostenendo che \u00able mie prove esser contro all'alturit\u00e0 d'alquanti omini di gran riverenza appresso a' loro inesperti iudizi\u00bb, \u00e8 perch\u00e9 non considerano \u00able mie cose esser nate sotto la semplice e mera sperienza, la quale \u00e8 maestra vera\u00bb.\nSe l'esperienza fa conoscere la realt\u00e0 delle cose, non d\u00e0 per\u00f2 ancora la necessit\u00e0 razionale dei fenomeni, la legge che \u00e8 nascosta nelle manifestazioni delle cose: \u00abla natura \u00e8 costretta dalla ragione della sua legge, che in lei infusamene vive\u00bb e \u00abnessuno effetto \u00e8 in natura sanza ragione; intendi la ragione e non ti bisogna sperienza\u00bb, nel senso che una volta che si sia compresa la legge che regola quel fenomeno, non occorre pi\u00f9 ripeterne l'osservazione; l'intima verit\u00e0 del fenomeno \u00e8 raggiunta.\nLe leggi che regolano la natura si esprimono mediante la matematica: \u00abNissuna umana investigazione si pu\u00f2 dimandare vera scienza, s'essa non passa per le matematiche dimostrazioni\u00bb, restando fermo il principio per il quale \u00abse tu dirai che le scienze, che principiano e finiscano nella mente, abbiano verit\u00e0, questo non si concede, ma si niega, per molte ragioni; e prima, che in tali discorsi mentali non accade sperienza, senza la quale nulla d\u00e0 di s\u00e9 certezza\u00bb.\nIl rifiuto della metafisica non poteva essere espresso in modo pi\u00f9 netto. Anche la sua concezione dell'anima consegue dall'approccio naturalistico delle sue ricerche: \u00abnelle sue [della natura] invenzioni nulla manca e nulla \u00e8 superfluo; e non va con contrapesi, quando essa fa li membri atti al moto nelli corpi delli animali, ma vi mette dentro l'anima d'esso corpo contenitore, cio\u00e8 l'anima della madre, che prima compone nella matrice la figura dell'uomo e al tempo debito desta l'anima che di quel debbe essere abitatore, la qual prima restava addormentata e in tutela dell'anima della madre, la qual nutrisce e vivifica per la vena umbilicale\u00bb e con prudente ironia aggiunge che \u00abil resto della difinizione dell'anima lascio ne le menti de' frati, padri de' popoli, li quali per ispirazione sanno tutti i segreti. Lascio star le lettere incoronate [le Sacre Scritture] perch\u00e9 son somma verit\u00e0\u00bb.\nTuttavia, ribadisce: \u00abE se noi dubitiamo della certezza di ciascuna cosa che passa per i sensi, quanto maggiormente dobbiamo noi dubitare delle cose ribelli ad essi sensi, come dell'essenza di Dio e dell'anima e simili, per le quali sempre si disputa e contende. E veramente accade che sempre dove manca la ragione suppliscono le grida, la qual cosa non accade nelle cose certe\u00bb.\nRiconosce validit\u00e0 allo studio dell'alchimia, \u00abpartoritrice delle cose semplici e naturali\u00bb, considerata non gi\u00e0 un'arte magica ma \u00abministratrice de' semplici prodotti della natura, il quale uffizio fatto esser non pu\u00f2 da essa natura, perch\u00e9 in lei non \u00e8 strumenti organici, colli quali essa possa operare quel che adopera l'omo mediante le mani\u00bb, ossia scienza dalla quale l'uomo, partendo dagli elementi semplici della natura, ne ricava dei composti, come un moderno chimico; l'alchimista non pu\u00f2 per\u00f2 creare alcun elemento semplice, come testimoniano gli antichi alchimisti, che mai \u00abs'abbatero a creare la minima cosa che crear si possa da essa natura\u00bb e sarebbero stati meritevoli dei massimi elogi se \u00abnon fussino stati inventori di cose nocive, come veneni e altre simili ruine di vita e di mente\u00bb.\n\u00c8 invece aspramente censore della magia, la \u00abnegromanzia, stendardo ovver bandiera volante mossa dal vento, guidatrice della stolta moltitudine\u00bb. I negromanti \u00abhanno empiuti i libri, affermando che l'incanti e spiriti adoperino e sanza lingua parlino, e sanza strumenti organici, sanza i quali parlar non si po', parlino e portino gravissimi pesi, faccino tempestare e piovere, e che li omini si convertano in gatte, lupi e bestie, bench\u00e9 in bestia prima entran quelli che tal cosa affermano\u00bb.\nLeonardo \u00e8 conosciuto soprattutto per i suoi dipinti, per i suoi studi sul volo, probabilmente molto meno per le numerose altre cose in cui \u00e8 stato invece un vero precursore, come ad esempio nel campo della geologia. \u00c8 stato tra i primi, infatti, a capire che cos'erano i fossili, e perch\u00e9 si trovavano fossili marini in cima alle montagne. Contrariamente a quanto si riteneva fino a quel tempo, cio\u00e8 che si trattasse della prova del diluvio universale, l'evento biblico che avrebbe sommerso tutta la terra, Leonardo immagin\u00f2 la circolazione delle masse d'acqua sulla terra, alla stregua della circolazione sanguigna, con un lento ma continuo ricambio, arrivando quindi alla conclusione che i luoghi in cui affioravano i fossili, un tempo dovevano essere stati dei fondali marini. Anche se con ragionamenti molto originali, la conclusione di Leonardo era sorprendentemente esatta.\nIl contributo di Leonardo a quasi tutte le discipline scientifiche fu decisivo: anche in astronomia ebbe intuizioni fondamentali, come sul calore del Sole, sullo scintillio delle stelle, sulla Terra, sulla Luna, sulla centralit\u00e0 del Sole, che ancora per tanti anni avrebbe suscitato contrasti e opposizioni. Ma nei suoi scritti si trovano anche esempi che mostrano la sua capacit\u00e0 di rendere in modo folgorante dei concetti difficili; a quel tempo si era ben lontani dall'aver formulato le leggi di gravitazione, ma Leonardo gi\u00e0 paragonava i pianeti a calamite che si attraggono vicendevolmente, spiegando cos\u00ec molto bene il concetto di attrazione gravitazionale. In un altro suo scritto, sempre su questo argomento, fece ricorso a un'immagine veramente suggestiva; dice Leonardo: immaginiamo di fare un buco nella terra, un buco che l'attraversi da parte a parte passando per il centro, una specie di \"pozzo senza fine\"; se si lancia un sasso in questo pozzo, il sasso oltrepasserebbe il centro della terra, continuando per la sua strada risalendo dall'altra parte, poi tornerebbe indietro e dopo aver superato nuovamente il centro, risalirebbe da questa parte. Questo avanti e indietro durerebbe per molti anni, prima che il sasso si fermi definitivamente al centro della Terra. Se questo spazio fosse vuoto, cio\u00e8 totalmente privo d'aria, si tratterebbe, in teoria, di un possibile, apparente, modello di moto perpetuo, la cui possibilit\u00e0, del resto, Leonardo nega, scrivendo che \u00abnessuna cosa insensibile si mover\u00e0 per s\u00e9, onde, movendosi, fia mossa da disequale peso; e cessato il desiderio del primo motore, subito cesser\u00e0 il secondo\u00bb.\nAnche nella botanica Leonardo comp\u00ec importanti osservazioni: per primo si accorse che le foglie sono disposte sui rami non casualmente ma secondo leggi matematiche (formulate solo tre secoli pi\u00f9 tardi); \u00e8 una crescita infatti, quella delle foglie, che evita la sovrapposizione per usufruire della maggiore quantit\u00e0 di luce. Scopr\u00ec che gli anelli concentrici nei tronchi indicano l'et\u00e0 della pianta, osservazione confermata da Marcello Malpighi pi\u00f9 di un secolo dopo.\nOsserv\u00f2 anche l'eccentricit\u00e0 nel diametro dei tronchi, dovuta al maggior accrescimento della parte in ombra. Soprattutto scopr\u00ec per primo il fenomeno della risalita dell'acqua dalle radici ai tronchi per capillarit\u00e0, anticipando il concetto di linfa ascendente e discendente. A tutto questo si aggiunse un esperimento che anticipava di molti secoli le colture idroponiche: avendo studiato idraulica, Leonardo sapeva che per far salire l'acqua bisognava compiere un lavoro; quindi nelle piante, in cui l'acqua risale attraverso le radici, doveva compiersi una sorta di lavoro. Per comprendere il fenomeno tolse la terra, mettendo la pianta direttamente in acqua, e osserv\u00f2 che la pianta riusciva ancora a crescere, anche se pi\u00f9 lentamente.\nSi pu\u00f2 trarre un conclusivo giudizio sulla posizione che spetta a Leonardo nella storia della scienza citando Sebastiano Timpanaro: \u00abLeonardo da Vinci attinge dai Greci, dagli Arabi, da Giordano Nemorario, da Biagio da Parma, da Alberto di Sassonia, da Giovanni Buridano, dai dottori di Oxford, dal precursore ignoto del Duhem, ma attinge idee pi\u00f9 o meno discutibili. \u00c8 sua e nuova la curiosit\u00e0 per ogni fenomeno naturale e la capacit\u00e0 di vedere a occhio nudo ci\u00f2 che a stento si vede con l'aiuto degli strumenti. Per questo suo spirito di osservazione potente ed esclusivo, egli si differenzia dai predecessori e da Galileo Galilei. I suoi scritti sono essenzialmente non ordinati e tentando di tradurli in trattati della pi\u00f9 pura scienza moderna, si snaturano. Leonardo (bisogna dirlo ad alta voce) non \u00e8 un super-Galileo: \u00e8 un grande curioso della natura, non uno scienziato-filosofo. Pu\u00f2 darsi che qualche volta vada anche pi\u00f9 oltre di Galileo, ma ci va con un altro spirito. Dove Galileo scriverebbe un trattato, Leonardo scrive cento aforismi o cento notazioni dal vero; mentre Galileo \u00e8 tanto coerente da diventare in qualche momento conseguenziario. Leonardo guarda e nota senza preoccuparsi troppo delle teorie. Molte volte registra il fatto senza nemmeno tentare di spiegarlo\u00bb.\nSullo stesso piano le considerazioni di Paolo Rossi:\nIl filosofo.\nSecondo Leonardo la capacit\u00e0 di ben descrivere e rappresentare la realt\u00e0 \u00e8 propria di chi pratica la pittura che \u00e8 la pi\u00f9 \"filosofica\" delle altre arti, perch\u00e9 essa tratta della realt\u00e0 intesa come \u00abcampo del \"visibile\", nella sua interezza, in tutte le sue possibilit\u00e0\u00bb e, nello stesso tempo, si sgancia dalla contingenza naturale poich\u00e9, grazie alla prospettiva, non subisce le limitazioni dello spazio e del tempo ma le signoreggia liberamente combinandole, (\u00abtutte \u00e8 parti porta seco\u00bb).\nIl pittore quindi, pu\u00f2 essere considerato come il signore della natura poich\u00e9 egli \u00e8 in grado di fissare nel tempo la bellezza della natura che il tempo corrompe: \u00abQuante pitture han conservato il simulacro d\u2019una divina bellezza che \u2019l tempo o morte in breve ha distrutto il natural essempio, et \u00e8 restata pi\u00f9 degna l\u2019opera del pittore che della natura sua maestra!\u00bb Il pittore, inoltre, \u00e8 in grado di creare una visione illusoria dello spazio tale che ne vengano ingannati uomini e animali. La mente del pittore \u00e8 simile a quella divina \u00abimper\u00f2 che con libera potest\u00e0 discorre alla generazione di diverse essenzie di varii animali, piante, frutti, paesi, campagne, ruine di monti, loghi paurosi e spaventevoli, che danno terrore alli loro risguardatori\u00bb.\nIl pittore, quasi come un dio, pu\u00f2 rendere eterna la bellezza e sconvolgere le emozioni e i sentimenti dei popoli: \u00abCon questa [la pittura] si move li amanti inverso li simulacri della cosa amata a parlare con le imitate pitture; con questa si move li populi con infervorati voti a ricercare li simulacri delli iddii. \u00abCon questa [la pittura] si fa simulacri alli dii; [...] con questa si d\u00e0 copia alli amanti della causa de\u2019 loro amori; con questa si riserva le bellezze, le quali il tempo e la natura fa fuggitive.\nIl pittore pu\u00f2 superare con un'operazione mentale l'aspetto scientifico razionale della necessit\u00e0 delle leggi naturali creando quell'\"artifizio e meraviglia\" che invece la scultura, maggiormente legata alla realt\u00e0 naturale, non pu\u00f2 mettere in atto\nAltrettanta superiorit\u00e0 ha la pittura nei confronti della poesia che \u00e8 costretta a servirsi del \"linguaggio\" mentre quella crea l'immagine, diretta emanazione della natura e realt\u00e0 fissata al di fuori del tempo. La parola poetica, invece, costretta alla dimensione orale non solo \u00e8 dominata dal tempo, ma pu\u00f2 solo alludere alla realt\u00e0 poich\u00e9 le parole, come \u00abopere degli omini\u00bb, sono per loro natura contingenti e imperfette\nDel resto anche il pittore deve ricorrere all'immagine contingente se vuole dominare la natura e allora il pensiero di Leonardo oscilla tra la concezione della pittura come una \u00abscienza semidivina\u00bb e un'arte che si pone come mediatrice tra s\u00e9 stessa e la natura per cui il pittore si fa \u00abinterprete infra essa natura e l\u2019arte\u00bb divenendo per un verso mediatore di una creazione che va oltre la contingenza umana e per un altro come un modesto artigiano che educa il popolo tramite l'arte.\nLeonardo filosofo? Una critica crociana.\nSe le considerazioni di Leonardo sulla pittura possono considerarsi un contributo alla storia del pensiero, vale la pena anche riferirsi all'analisi operata da Benedetto Croce, fortemente critica del riconoscimento di una valenza filosofica attribuibile al pensiero leonardesco sia pure limitata a una sua teoria dell\u2019arte deducibile dai suoi trattati sulla pittura.\nLa negazione di una filosofia leonardesca, origina in Croce dalla sua polemica nei confronti del positivismo. Croce, infatti, confessa che la sua critica, esposta nel saggio \"Leonardo filosofo\" aveva come oggetto primario lo scientismo positivista del suo tempo esaltante la presunta filosofia naturalista di Leonardo: \u00abPerch\u00e9 quelle conferenze erano, nel loro complesso, manifestazione dell\u2019odierna moda del culto leonardesco, io volli reagire nel trattare il tema a me assegnato e fare alquanto l\u2019avvocato del diavolo. Dico ci\u00f2, perch\u00e9 s\u2019intenda l\u2019intonazione del mio discorso\nCroce chiarisce che occorre riconoscere tuttavia al naturalismo il merito di aver sottratto alla filosofia certi temi che non le competevano aprendo alla speculazione propriamente filosofica argomenti riguardanti il mondo e l'esperienza prima tralasciati. In questo senso \u00abLeonardo [\u2026] deve essere per ci\u00f2 stesso allogato tra i promotori per indiretto della filosofia moderna; e potr\u00e0 anche essere chiamato, se cos\u00ec piace, per metonimia, filosofo\u00bb\nQuindi Leonardo solo metaforicamente pu\u00f2 essere chiamato filosofo nel senso di un \u00absottile e rigoroso e infaticabile investigatore dei fatti della natura\u00bb ma la filosofia non \u00e8 riducibile all'oggetto della sua riflessione quanto piuttosto essa deve essere concepita come un percorso, una \u00abtradizione spirituale che, dal gran pensiero ellenico, attraverso il neoplatonismo e il cristianesimo e le controversie della scolastica, si annoda al Cusano e al Bruno, a Cartesio e allo Spinoza, e procede via via fino a raggiungere Kant e l\u2019idealismo del secolo decimonono\u00bb Leonardo compie un percorso solitario, estraneo a quel cammino spirituale: egli \u00ab\u00e8 tutto v\u00f2lto a osservare e calcolare: verso l\u2019osservazione e il calcolo effonde ogni suo entusiasmo\u00bb.\nLeonardo anticipa la visione galileiana del \"gran libro della natura scritto in caratteri matematici\" poich\u00e9 \u00abnissuna umana investigazione si po' dimandare vera scienzia, s\u2019essa non passa per le matematiche dimostrazioni\u00bb ma non crede alle scienze elaborate solo mentalmente poich\u00e9 \u00abin tali discorsi mentali non accade esperienzia, senza la quale nulla d\u00e0 di s\u00e9 certezza\u00bb \u00c8 impossibile quindi per Leonardo trattare problemi spirituali poich\u00e9 essi non possono essere trascritti matematicamente: \n\u00abE cos\u00ec piacessi al nostro altore [autore] che io potessi dimostrare la natura delli omini e loro costumi nel modo che io descrivo la sua figura\u00bb\nQuindi egli, sfidando il divieto di sezionare privatamente i cadaveri, compir\u00e0 studi accurati di anatomia sperando di scoprire le segrete parti spirituali della perfetta macchina umana ma se ne ritrarr\u00e0 alla fine deluso.\nGiovanni Gentile concorda con la critica crociana sostenendo che\nIn tempi pi\u00f9 recenti anche il filosofo e storico della filosofia Eugenio Garin esprime l'impossibilit\u00e0 di definire Leonardo come filosofo: \u00abAllo storico e al critico che facciano il mestiere loro, e non vogliano trovar solamente occasioni di sonante oratoria, non pochi dei testi anche celebri di Leonardo appariranno alla fine piuttosto appunti buttati gi\u00f9 tra frettolose letture che conclusioni sottilmente ragionate; e rispetto alla validit\u00e0 del contenuto scientifico non di rado confusi e contraddittori. [...] Ma lo storico delle idee non potr\u00e0 non sentire talora smarrimento e sconforto; perch\u00e9 riconoscer\u00e0 certamente una sete inesauribile di conoscere unita a una singolare ricchezza espressiva, un acume raro ed un\u2019insuperabile capacit\u00e0, non solo di osservazione visiva, ma di tradurre in termini visivi i vari stati d\u2019animo. Eppure dovr\u00e0 anche constatare una certa incapacit\u00e0 di ordinate sintesi razionali non meno che di ben disposti procedimenti sperimentali\u00bb.\nLeonardo e la paleontologia.\nAlcuni studiosi recentemente hanno attribuito a Leonardo da Vinci il ruolo di padre fondatore della paleontologia, per avere interpretato correttamente la natura dei due principali gruppi di fossili: i resti fossili di organismi (ad esempio le conchiglie fossilizzate) e gli icnofossili, ovverosia le tracce lasciate dagli organismi mentre interagivano con il substrato. Leonardo studi\u00f2 infatti le conchiglie (nichi) e i coralli 'pietrificati' provenienti dai depositi sedimentari dell'Appennino; anche molti contemporanei di da Vinci conoscevano simili fossili, interpretandoli spesso come curiosit\u00e0 inorganiche della roccia.\nTuttavia, Leonardo da Vinci osserv\u00f2 le tracce (icnofossili) lasciate da antichi organismi perforanti:\"Vedesi in nelle montagnie di Parma e Piacentia le moltitudini di nichi e coralli intarlati, ancora appiccicati alli sassi, de\u2019 quali quand\u2019io facevo il gran cavallo di Milano, me ne fu portato un gran sacco nella mia fabbrica da certi villani\".- Leicester Codex, folio 9r \nConseguentemente, le conchiglie pietrificate non potevano essere curiosit\u00e0 inorganiche, ma resti di antichi organismi. Con le parole di Leonardo:\"Ancora resta il vestigio del suo andamento sopra la scorza che lui gi\u00e0, a uso di tarlo sopra il legname, and\u00f2 consumando [...]\".- Leicester Codex, folio 9v\nLe intuizioni paleontologiche di Leonardo, prive del tutto del supporto del metodo scientifico, sono ritenute eccezionali in quanto da Vinci riusc\u00ec a interpretare correttamente non solo le perforazioni fossili prodotte da antichi organismi nel guscio dei molluschi, ma anche le gallerie scavate nel soffice sedimento da antichi organismi marini. \nLa storia della paleontologia mostra che le gallerie di invertebrati sono i fossili pi\u00f9 difficili da comprendere: fino ai primi anni del Novecento erano generalmente interpretati come resti fossili di alghe, tanto da essere denominati fucoidi. Quasi cinquecento anni prima, Leonardo aveva intuito che quelle strutture sugli strati (falde) erano icnofossili prodotti da organismi vermiformi nel soffice fondale marino, poi divenuto roccia:\"Come nelle falde, infra l\u2019una e l\u2019altra si trovano ancora gli andamenti delli lombrici, che caminavano infra esse quando non erano ancora asciutte\".- Leicester Codex, folio 10v\nGli studi di anatomia.\nFra le molte discipline alle quali Leonardo da Vinci dedic\u00f2 la sua attenzione, un posto privilegiato \u00e8 senza dubbio occupato dall'Anatomia umana. L'insaziabile desiderio di conoscere, di capire tutto ci\u00f2 che vedeva, portava Leonardo a esplorare ogni cosa. Anche il corpo umano l'affascinava, quale macchina perfetta e ben pi\u00f9 complicata delle macchine fatte di ingranaggi. Leonardo voleva capire cosa c'era dentro, come funzionava e cosa succedeva quando si fermava definitivamente con la morte. Tutti gli organismi viventi, vegetali o animali, si offrirono allo studioso quale oggetto di indagine scientifica. Ma \u00abquella cosa che contiene in s\u00e9 pi\u00f9 universalit\u00e0 e variet\u00e0 di cose, quella sar\u00e0 detta di pi\u00f9 eccellenza\u00bb: questa cosa \u00e8 senza dubbio l'uomo, secondo la visione dello studioso. Per questo, prima a Milano, alla fine del Quattrocento, e poi a Firenze, agli inizi del Cinquecento, era solito recarsi in segreto negli obitori e, utilizzando forbici e bisturi, sezionava cadaveri (almeno trenta, secondo quanto riportano i suoi contemporanei). La pratica della pittura gli aveva fatto sentire il bisogno prepotente di conoscere l'uomo nelle sue pi\u00f9 intime fibre, non solo nel suo aspetto esteriore ma fin nelle pi\u00f9 piccole particolarit\u00e0. \u00abLa \"Pittura\" s'estende nelle superfizie, colori e figure di qualunque cosa creata dalla natura, e la \"Filosofia\" penetra dentro alli medesimi corpi, considerando in quelli per le lor proprie virt\u00f9...\u00bb, scrisse il da Vinci. \u201cPittura e Filosofia costituiscono dunque la conoscenza dell'obietto, la prima quanto alla superficie, luce, colori e forma, la seconda perch\u00e9 ne rivela l'intima struttura e funzione\u201d. Nei suoi disegni mostra anche gli strumenti allora usati dai chirurghi, seghe e divaricatori. L'anatomia era ai primordi, le idee sul corpo umano erano molto confuse. Egli pu\u00f2 a buon diritto essere considerato il fondatore di tale scienza, unitamente almeno con il belga Andrea Vesalio (1514\u00a0\u2013 1564), la cui opera \"De humani corporis fabrica\" doveva apparire nel 1543.\n\u00c8 noto l'appunto su una di queste sue esperienze fiorentine: \u00abquesto vecchio, di poche ore innanzi la sua morte, mi disse lui passare i cento anni, e che non si sentiva alcun mancamento ne la persona, altro che debolezza; e cos\u00ec standosi a sedere sopra uno letto nello Spedale di Santa Maria Nova di Firenze, sanza altro movimento o seguito d'alcuno accidente, pass\u00f2 di questa vita. E io ne feci notomia, per vedere la causa di s\u00ec dolce morte\u00bb.\nLeonardo studi\u00f2 anatomia in tre distinti periodi: a Milano, tra il 1480 e il 1490, se ne occup\u00f2, interessandosi in particolare dei muscoli e delle ossa, in funzione della propria attivit\u00e0 artistica; successivamente a Firenze, tra il 1502 e il 1507, si applic\u00f2 in particolare della meccanica del corpo, e infine, dal 1508 al 1513, a Milano e a Roma, s'interess\u00f2 allo studio degli organi interni e della circolazione del sangue.\nLeonardo fu il primo a rappresentare l'interno del corpo umano con una serie di disegni; si trattava anche di un modo del tutto nuovo per \"guardare dentro\" il corpo, rompendo tra l'altro antichi tab\u00f9. Sono centinaia i disegni conservati oggi al Castello di Windsor e di propriet\u00e0 della regina d'Inghilterra, che visualizzano quello che prima era soltanto descritto a parole e in modo poco chiaro. Scrisse Leonardo: \u00abCon quali lettere descriverai questo core, che tu non empia un libro, e quanto pi\u00f9 lungamente scriverai alla minuta, tanto pi\u00f9 confonderai la mente dello uditore, e sempre avrai bisogno di sponitori o di ritornare alla sperienzia, la quale in voi \u00e8 brevissima e d\u00e0 notizie di poche cose rispetto al tutto del subbietto di che desideri integrar notizia\u00bb.\nLeonardo invent\u00f2 l'illustrazione anatomica; invent\u00f2 anche un modo di illustrare che ancora oggi viene usato dai moderni disegnatori, la cosiddetta \"immagine esplosa\": un esempio si ha guardando come Leonardo rappresentava una testa sezionata, disegnando il cranio e il cervello in sequenza in modo da mostrare come entrano l'uno dentro l'altro. Studi\u00f2 le ossa, i muscoli, le arterie, le vene, i capillari; riusc\u00ec a capire le alterazioni senili e persino a intuire l'arteriosclerosi. Gli sfugg\u00ec invece il ruolo del cuore, studiato a Roma fino al 1513: \u00abTutte le vene e arterie nascano dal core, e la ragione \u00e8 che la maggiore grossezza che si trovi in esse vene e arterie \u00e8 nella congiunzione che esse hanno col core, e quanto pi\u00f9 se removano dal core, pi\u00f9 si assottigliano e si dividano in pi\u00f9 minute ramificazioni\u00bb e questa convinzione gli deriva dall'analogia con le piante, le quali hanno le radici nella loro parte inferiore ingrossata: \u00ab\u00e8 manifesto che tutta la pianta ha origine da tale grossezza, e per conseguenza le vene hanno origine dal core, dov'\u00e8 la lor maggior grossezza\u00bb.\nIn Leonardo tuttavia lo studio dell'anatomia non fu mai disgiunto da quello della fisiologia, in quanto la nozione strutturale si completava necessariamente con quella funzionale. Egli fu il primo a proporre di distinguere tra funzione, forma e struttura di un organo. Ci\u00f2 nonostante i suoi studi di botanica lo sviarono, facendogli ritenere che la circolazione sanguigna funzionasse come la linfa delle piante, con una linfa ascendente e una discendente. Del cuore aveva bens\u00ec individuato la natura di muscolo: \u00abil core \u00e8 un muscolo principale di forza, ed \u00e8 potentissimo sopra li altri muscoli\u00bb, ma anche come equivalente di una stufa per dare calore al corpo: \u00abIl caldo si genera per il moto del core; e questo si manifesta perch\u00e9, quando il cor pi\u00f9 veloce si move, il caldo pi\u00f9 multiplica, come c'insegna il polso de' febbricitanti, mosso dal battimento del core\u00bb.\nTra i suoi disegni anatomici, i pi\u00f9 spettacolari e impressionanti rimangono quelli che mostrano un feto prima della nascita: erano immagini del tutto nuove per l'epoca e, certamente, sconvolgenti.\nLeonardo studi\u00f2 anche i meccanismi dell'occhio per capire come funziona la visione tridimensionale, dovuta alla sovrapposizione di due immagini leggermente sfalsate. Fece bollire un occhio di bue in una chiara d'uovo, in modo da poterlo sezionare e vedere ci\u00f2 che si trova all'interno. Scopr\u00ec cos\u00ec la retina e il nervo ottico, e riport\u00f2 queste osservazioni nei suoi disegni.\nL'inventore.\nIl 25 novembre 1796 i manoscritti di Leonardo sottratti alla Biblioteca Ambrosiana giungevano a Parigi e dalla loro analisi il fisico italiano Giovanni Battista Venturi, allora in Francia, traeva un \"Essai sur les ouvrages physico-math\u00e9matiques de Leonard de Vinci\", escludendo da questo gli studi vinciani sul volo, giudicandoli probabilmente solo una bizzarria chimerica.\nNel 1486 Leonardo aveva espresso la sua fede nella possibilit\u00e0 del volo umano: \u00abpotrai conoscere l'uomo colle sue congegnate e grandi alie, facendo forza contro alla resistente aria, vincendo, poterla soggiogare e levarsi sopra di lei\u00bb. Dal 14 marzo al 15 aprile 1505 scrive parte di quello che doveva essere un organico \"Trattato delli uccelli\", dal quale avrebbe voluto estrarre il segreto del volo, estendendo nel 1508 i suoi studi all'anatomia degli uccelli e alla resistenza dell'aria e, verso il 1515, vi aggiunge lo studio della caduta dei gravi e i moti dell'aria.\nChiama moto strumentale il volo umano realizzato con l'uso di una macchina: individua nel paracadute il mezzo pi\u00f9 semplice di volo: \u00abSe un uomo ha un padiglione di pannolino intasato, che sia di 12 braccia per faccia e alto 12, potr\u00e0 gittarsi d'ogni grande altezza sanza danno di s\u00e9\u00bb. Dall'analogia col peso e l'apertura alare degli uccelli cerca di stabilire l'apertura alare che la macchina dovrebbe avere e quale forza dovrebbe essere impiegata per muoverla e sostenerla.\nLa fede di Leonardo nel volo umano sembra essere rimasta immutata per tutta la sua vita, malgrado gli insuccessi e l'obiettiva difficolt\u00e0 dell'impresa: \u00abPiglier\u00e0 il primo volo il grande uccello sopra del dosso del suo magno Cecero (\"il monte Ceceri, presso Firenze\"), empiendo l'universo di stupore, empiendo di sua fama tutte le scritture e gloria eterna al loco dove nacque\u00bb. Un esperimento in tale senso si svolse veramente e fece da cavia il suo amico Tommaso Masini.\nDurante la sua vita, Leonardo ide\u00f2 numerose progettazioni; alcune di esse, come la macchina volante, furono veri e propri prototipi. I suoi appunti contengono numerose invenzioni in campo militare: gli \"scorpioni\", una macchina \u00abla quale po' trarre sassi, dardi, sagitte\u00bb che pu\u00f2 anche distruggere la macchine nemiche; i \"cortaldi\", cannoncini da usare contro le navi; vari tipi di cannoni tra cui il cannone con 33 canne ed il \"circumtronito\" o \"circumfolgore\" ossia un cannone navale, le \"serpentine\", adatte contro le \u00abgalee sottili, per poter offendere il nimico di lontano. Vole gittare 4 libre di piombo\u00bb; le \"zepate\", zattere per incendiare le navi nemiche ormeggiate in porto, e progetta navi con spuntoni che rompano le carene nemiche e bombe incendiarie composte di carbone, salnitro, zolfo, pece, incenso e canfora, un fuoco che \u00ab\u00e8 di tanto desiderio di brusare, che seguita il legname sin sotto l'acqua\u00bb.\nUn altro progetto avrebbe compreso il palombaro \u2013 vi \u00e8 chi ha pensato addirittura al sottomarino \u2013 a proposito del quale scrive per\u00f2 di non volerlo divulgare \u00abper le male nature delli omini, li quali userebbono li assassinementi n\u00e9 fondi mari col rompere i navili in fondo e sommergerli insieme colli omini che vi son dentro\u00bb. Pensa all'attuale bicicletta, all'elicottero (un modello del quale \u00e8 stato realizzato nel parco del castello di Clos-Luc\u00e9), al deltaplano, al salvagente, allo scafandro, a un apparecchio a ruote dentate che \u00e8 stato interpretato come il primo calcolatore meccanico, a un'automobile spinta da un meccanismo a molla e a un telaio automatico, ricostruito dal Museo nazionale della scienza e della tecnologia Leonardo da Vinci di Milano, che tesse 2 centimetri di tela al minuto, progett\u00f2 la viola organista.\nNegli anni trascorsi in Vaticano ide\u00f2 un uso industriale dell'energia solare, mediante l'utilizzo di specchi concavi per riscaldare l'acqua.\nL'ingegneria civile e l'architettura di Leonardo.\nScrive il Vasari che Leonardo \u00abnell'architettura ancora fe' molti disegni cos\u00ec di piante come d'altri edifizii e fu il primo ancora che, giovanetto, discorresse sopra il fiume Arno per metterlo in canale da Pisa a Fiorenza\u00bb, testimonianza che, a parte che nell'occasione del progetto di deviazione dell'Arno, avvenuto nel 1503, Leonardo non era affatto \"giovanetto\", mostra che gli interessi di Leonardo o le richieste a lui rivolte riguardavano soprattutto progetti di idraulica o di ingegneria militare. In compenso, nella nota lettera indirizzata a Ludovico il Moro nel 1492, Leonardo vanta le sue competenze di natura militare ma aggiunge che in tempo di pace crede di \u00absatisfare benissimo a paragone de omni altro in architectura, in composizione di edifici pubblici e privati, et in conducer acqua de uno loco ad un altro\u00bb.\nA Milano avr\u00e0 in effetti solo il titolo di \"ingegnarius\", mentre nel suo secondo soggiorno fiorentino potr\u00e0 fregiarsi del titolo di architetto e pittore.\n\u00c8 certo che per l'approfondimento delle nozioni ingegneristiche si giovasse della conoscenza personale del senese Francesco di Giorgio Martini e dei suoi scritti: possiede e postilla una copia del suo \"Trattato di architettura militare e civile\"; progetta fortificazioni con bastioni spessi e irti di angoli che possano opporsi alle artiglierie nemiche. Tali studi confluiranno poi nella realizzazione del rivellino di Locarno, tuttora esistente.\nSono noti suoi disegni sia per la cupola del Duomo di Milano sia per edifici signorili, per i quali pensa a giardini pensili e a innovative soluzioni interne, come scale doppie e quadruple e per l'interno delle case ipotizza che \u00abcol molino far\u00f2 generare vento d'ogni tempo della state; far\u00f2 elevare l'acqua surgitiva e fresca, la quale passer\u00e0 pel mezzo delle tavole divise [...] e altra acqua correr\u00e0 pel giardino, adacquando li pomeranci e cedri ai lor bisogni [...] farassi, mediante il molino, molti condotti d'acque per casa, e fonti in diversi lochi, e alcuno transito dove, chi vi passer\u00e0, per tutte le parti di sotto salter\u00e0 l'acque allo ins\u00f9\u00bb.\nSi occupa anche della ideazione di moderne scuderie, \"una polita stalla\", come quella realizzata a Vigevano da Ludovico il Moro e immagina una citt\u00e0 ideale, strutturata su pi\u00f9 livelli stradali, dove al livello inferiore transitassero i carri e in quello superiore avessero agio i pedoni.\nNel 1502 Leonardo da Vinci produsse il disegno di un ponte a campata unica di 300 metri, come parte di un progetto di ingegneria civile per il sultano ottomano Bayezid II. Era previsto che un pilone del ponte sarebbe stato collocato su uno degli ingressi alla bocca del Bosforo, il Corno d'Oro, ma non fu mai costruito. Il governo turco, nei primi anni del XXI secolo, ha deciso la costruzione di un ponte che segua il progetto leonardesco.\nLe opere idrauliche.\nNel Seicento, Francesco Arconati, figlio illegittimo del nobile Galeazzo Arconati e della sua amante, Caterina Vaghi, trasse dagli scritti vinciani da questi donati alla Biblioteca Ambrosiana, un trattato che intitol\u00f2 \"Del moto e misura dell'acqua\", che tuttavia sar\u00e0 pubblicato solo nel 1826.\nLeonardo si dedic\u00f2 a studi idraulici a partire dalla sua permanenza a Milano, gi\u00e0 ricca di navigli, e in Lombardia, solcata da un'ampia rete di canali.\nCollabor\u00f2 con la Repubblica di Venezia per la sistemazione dell'assetto del fiume Brenta, per evitarne le esondazioni e renderlo navigabile, ma non si conoscono opere realizzate su suoi progetti, alcuni dei quali, particolarmente grandiosi, sono attestati dai suoi scritti: un canale che unisca Firenze con il mare, ottenuto regolando il corso dell'Arno; il prosciugamento delle Paludi Pontine, nel Lazio, che si sarebbe dovuto realizzare deviando il corso del fiume Ufente; la canalizzazione della regione francese della Sologna, con la deviazione del fiume Cher, presso Tours.\nLeonardo progett\u00f2 anche macchine per l'uso dell'energia idraulica, per il prosciugamento e per l'innalzamento delle acque. Secondo il suo costume, egli studia la natura dell'acqua: \u00abinfra i quattro elementi il secondo men grieve e di seconda volubilit\u00e0. Questa non ha mai requie insino che si congiunge al suo marittimo elemento dove, non essendo molestata dai venti, si stabilisce e riposa con la sua superfizie equidistante al centro del mondo\u00bb, la sua origine, il movimento, certe caratteristiche, come la schiuma: \u00abl'acqua che da alto cade nell'altra acqua, rinchiude dentro a s\u00e9 certa quantit\u00e0 d'aria, la quale mediante il colpo si sommerge con essa e con veloce moto resurge in alto, pervenendo a la lasciata superfizie vestita di sottile umidit\u00e0 in corpo sperico, partendosi circularmente dalla prima percussione\u00bb.\nOsserva gli effetti ottici sulla superficie dell'acqua e trova che \u00abil simulacro del sole si dimostrerr\u00e0 pi\u00f9 lucido nell'onde minute che nelle onde grandi\u00bb e che \u00abil razzo del sole, passato per li sonagli [le bolle] della superfizie dell'acqua, manda al fondo d'essa acqua un simulacro d'esso sonaglio che ha forma di croce. Non ho ancora investigato la causa, ma stimo che per cagion d'altri piccoli sonagli che sien congiunti intorno a esso sonaglio maggiore\u00bb.\nSi occupa dei fossili che si trovano sui monti e ironizza con coloro che fanno risalire al loro origine al diluvio universale: \u00abDella stoltizia e semplicit\u00e0 di quelli che vogliono che tali animali fussin in tal lochi distanti dai mari portati dal diluvio. Come altra setta d'ignoranti affermano la natura o i celi averli in tali lochi creati per infrussi celesti [...] e se tu dirai che li nichi [le conchiglie] che per li confini d'Italia, lontano da li mari, in tanta altezza si vegghino alli nostri tempi, sia stato per causa del diluvio che l\u00ec li lasci\u00f2, io ti rispondo che credendo che tal diluvio superassi il pi\u00f9 alto monte di 7 cubiti\u00a0\u2013 come scrisse chi 'l misur\u00f2! \u2013 tali nichi, che sempre stanno vicini a' liti del mare, doveano stare sopra tali montagne, e non s\u00ec poco sopra la radice de' monti\u00bb.\n\u00c8 convinto che con il tempo la terra finir\u00e0 con l'essere completamente sommersa dall'acqua: \u00abPerpetui son li bassi lochi del fondo del mare, e il contrario son le cime de' monti; s\u00e9guita che la terra si far\u00e0 sperica e tutta coperta dall'acque, e sar\u00e0 inhabitabile\u00bb.\nLa pittura.\nCopie di scritti di Leonardo sulla pittura circolavano gi\u00e0 nel Cinquecento: il Vasari riferisce di un anonimo pittore milanese che gli mostr\u00f2 \u00abalcuni scritti di Lionardo, pur di caratteri scritti con la mancina a rovescio, che trattano della pittura e de' modi del disegno e del colorire\u00bb; Benvenuto Cellini possedeva scritti di Leonardo sulla prospettiva.\nGrazie all'impegno di Cassiano dal Pozzo, una raccolta di manoscritti di Leonardo, redazione estremamente abbreviata di quella messa insieme dall'allievo ed erede Francesco Melzi, fu pubblicata per la prima volta a Parigi nel 1651, insieme con la traduzione francese, con incisioni tratte da disegni di Nicolas Poussin; un'altra edizione italiana del \"Trattato della pittura\" fu pubblicata a Napoli nel 1733.\nLa pittura, per Leonardo, \u00e8 scienza, rappresentando \u00abal senso con pi\u00f9 verit\u00e0 e certezza le opere di natura\u00bb, mentre \u00able lettere rappresentano con pi\u00f9 verit\u00e0 le parole al senso\u00bb, ma Leonardo aggiunge, riprendendo un concetto aristotelico, che \u00e8 \u00abpi\u00f9 mirabile quella scienza che rappresenta le opere di natura, che quella che rappresenta [...] le opere degli uomini, com'\u00e8 la poesia, e simili, che passano per la umana lingua\u00bb. Leonardo utilizz\u00f2 la tecnica della prospettiva aerea in alcuni suoi capolavori come la \"Gioconda\" e la \"Vergine delle Rocce\". L'artista si rifece anche agli studi dello scienziato arabo Alhazen secondo il quale da ogni minuscola particella di un oggetto ipoteticamente osservato, si staccano \"scorzettine\", cio\u00e8 informazioni luminose che viaggiano nell'aria fino a raggiungere la nostra retina (dove le immagini si fissano capovolte).\nLeonardo studi\u00f2 anche per primo in Europa la possibilit\u00e0 di proiettare immagini dal vero su un foglio dove potevano essere facilmente ricopiate, con la cosiddetta camera oscura leonardiana. Egli inoltre fu tra i pionieri dell'uso della pittura a olio in Italia, che usava essenzialmente in tecniche miste, soprattutto per i ritocchi.\nTecniche pittoriche.\nLeonardo Da Vinci era affascinato dai colori, la cosa che lo colpiva maggiormente era l'effetto che aveva l'atmosfera sui colori dei soggetti pi\u00f9 distanti. Una delle teorie pittoriche affinate da Leonardo Da Vinci \u00e8 l\"Inazzurrimento dei lontani\" che consiste nell'aumentare la percentuale di Ciano nei soggetti terzo piano (montagne) per dare una maggiore illusione di profondit\u00e0 nelle opere. Questo effetto \u00e8 dato dalla sovrapposizione dei vari strati dell'atmosfera che dona una colorazione sempre pi\u00f9 azzurrina man mano che l'occhio umano si allontana dai soggetti in primo piano. Da Vinci non fu il primo ad accorgersi di questo ma fu il primo a registrare calcoli e spiegare tecniche per rendere questo effetto nella pittura.\nSecondo gli ultimi studi svolti dal neuroscienziato Christopher W. Tyler della City University di Londra, la profondit\u00e0 che caratterizza i dipinti di Leonardo sarebbe frutto di una forma intermittente di strabismo chiamata exotropia che avrebbe consentito all'artista di passare da una visione bioculare a monoculare tanto da cogliere la tridimensionalit\u00e0 di volti, oggetti e paesaggi.\nLeonardo scrittore.\nLa prosa di Leonardo \u00e8 giudicata tra le migliori del Rinascimento italiano; aliena da ogni retorica, artificio e sonorit\u00e0, \u00e8 tutta aderente alle cose: rifacendosi al linguaggio parlato, ha colore, robustezza, concisione, in modo da dare energia e spigliatezza all'espressione.\nPer Francesco Flora, Leonardo si dimostr\u00f2 inventore anche nella scrittura, tanto da apparire molto pi\u00f9 moderno rispetto tanto ai suoi predecessori che ai suoi contemporanei: \u00abNon diremo pi\u00f9 il Boccaccio padre della prosa italiana [...] nel suo insieme la prosa di Boccaccio tende alla sintassi lirica [...] prosa fu quella del \"Convivio\" di Dante e d'alcune cronache e trattati; ma la prosa grande, la prima prosa grande d'Italia, \u00e8 da trovare negli scritti di Leonardo: la prosa pi\u00f9 alta del primo Rinascimento, sebbene in tutto aliena dal modello umanistico e liberamente esemplata sul comune discorso\u00bb.\nLa sua opera pi\u00f9 importante \u00e8 il \"Trattato della pittura\", raccolta postuma curata da un allievo anonimo.\nI manoscritti.\nNella caratteristica scrittura speculare, svolta da destra a sinistra, tale da poter esser letta facilmente solo ponendo i fogli davanti a uno specchio, i manoscritti di Leonardo, dati in eredit\u00e0 a Francesco Melzi, pervennero dopo la morte di questi allo scultore Pompeo Leoni che, per commerciarli pi\u00f9 facilmente, li suddivise in diversi gruppi, mutandone l'aspetto originario. Raccolti in gran parte nel XVII secolo dal conte milanese Galeazzo Arconati, furono donati alla Biblioteca Ambrosiana di Milano dalla quale furono trasferiti nel 1796 a Parigi, da dove torn\u00f2 a Milano, dopo la caduta di Napoleone, il solo Codice Atlantico, mentre gli altri, per un errore dell'incaricato austriaco, rimasero all'Institut de France. Altri codici erano gi\u00e0 da tempo finiti in Inghilterra.\nOggi esistono oltre 8.000 fogli di appunti (pi\u00f9 di 16.000 pagine) con molte decine di migliaia di disegni lasciati da Leonardo, ma si ritiene che siano solo una piccola parte di ci\u00f2 che ha scritto e disegnato. Alcuni pensano che abbia scritto 60.000, forse 100.000 pagine, ormai perdute. Ma forse qualcosa ancora esiste, sepolta in qualche antico archivio; nel 1966 per esempio sono stati trovati due nuovi codici a Madrid. Si tratta di pagine scritte quasi \"di getto\", tant'\u00e8 vero che gli esperti di Leonardo dicono: \"sembra di sentirlo parlare come da un registratore\".\nLeonardo e la musica.\nLeonardo teneva in grande stima la disciplina musicale. Tra le migliaia di pagine pervenuteci i progetti di carattere musicale sono moltissimi. Non si trovano solo considerazioni di carattere matematico o i semplici rebus noti ai pi\u00f9, ma articolati progetti di strumenti musicali del tutto inediti. I pi\u00f9 semplici riguardano strumenti per lo pi\u00f9 con impiego militare: tamburi meccanici di vario tipo, trainati da animali o azionati da leve mosse da suonatori. In questi progetti semplici Leonardo cerca di automatizzare, come spesso accade, il funzionamento dello strumento rendendone elementare l'utilizzo. Il pi\u00f9 celebre tra questi \u00e8 sicuramente il tamburo meccanico disegnato sul foglio 837 del Codice Atlantico.\nLa \"Lira a forma di teschio\" (codice Ashburnham I, f. Cr) \u00e8 un altro celebre strumento disegnato da Leonardo. Si racconta che l'avesse realizzata utilizzando un teschio e, dotatala di corde, l'abbia utilizzata presentandosi al Duca di Milano. Si tratta tuttavia di testimonianze molto deboli, che non trovano un reale riscontro. I progetti musicali di Leonardo interessanti sono altri, e in particolar modo due: la viola organista (Codice Atlantico f. 586) e la clavi-viola (Codice Atlantico f. 93r). Ancora oggi esistono decine di progetti di strumenti musicali estremamente complessi progettati da Leonardo e ancora mai realizzati. Entrambi gli strumenti sono estremamente complessi e dimostrano come Leonardo non solo fosse un abile ingegnere-inventore, ma anche un profondo conoscitore dell'arte musicale. Il tentativo di progettare, inventare e realizzare strumenti completamente inediti testimonia come Leonardo intendesse contribuire in maniera fondamentale, con il suo genio, a questa arte.\nLa personalit\u00e0 di Leonardo.\nLe fattezze di Leonardo.\nLe fattezze di Leonardo si conoscono grazie a un \"Autoritratto\" senile a lui attribuito, databile al 1515 circa e conservato nella Biblioteca Reale di Torino. L'opera, dalla quale derivano altri ritratti ideali, fa parte ormai dell'immaginario collettivo.\nPer le fattezze di Leonardo in et\u00e0 giovane o matura si hanno alcune ipotesi di identificazione, in opere sue o di altri artisti, come nel giovane in piedi all'estrema destra dell\"Adorazione dei Magi\", nel \"David\" di Verrocchio o nella figura di Platone nella \"Scuola di Atene\" di Raffaello.\nEsistono poi varie fonti che, pur senza descrivere il suo aspetto fisico in maniera precisa, parlano dei suoi modi e celebrano la sua bellezza. Ad esempio l'Anonimo Gaddiano scrisse: \u00ab[La Natura] non solo della bellezza del corpo, che molto bene gli concedette, volse dotarlo, ma di molte rare virt\u00f9 volse anchora farlo maestro. [...] Era di bella persona, proportionata, gratiata et bello aspetto. portava uno pitocco rosato corto sino al ginocchio, che allora s'usavano i vestiri lunghi, haveva sino al mezo in petto una bella capellaia et anellata et ben composta\u00bb.\nVasari colse invece l'aspetto docile e amorevole del suo carattere: \u00abEgli con lo splendor dell'aria sua, che bellissima era, rasserenava ogni animo mesto, e con le parole volgeva al s\u00ec et al no ogni indurata intenzione. Egli con le forze sue riteneva ogni violenta furia. [...] Con la liberalit\u00e0 sua raccoglieva e pasceva ogni amico povero e ricco, pur che egli avesse ingegno e virt\u00f9. [...] Per il che ebbe veramente Fiorenza grandissimo dono nel nascere di Lionardo, e perdita pi\u00f9 che infinita nella sua morte.\u00bb\nPresunta omosessualit\u00e0.\nChe Leonardo possa essere stato omosessuale \u00e8 un'ipotesi che secondo alcuni studiosi sarebbe avvalorata da alcuni documenti e altri indizi, a partire dalla doppia denuncia anonima del 1476 in cui era accusato di sodomia assieme ad altri quattro giovani fiorentini, tra cui due di famiglia patrizia (un Salterelli e un Tornabuoni), che si concluse con un ammonimento. Secondo altri studiosi, le accuse che portarono al giudizio erano calunniose e create al solo fine di screditare gli interessati tramite l'accusa del reato di sodomia.\nIn ogni caso, non sono note relazioni di Leonardo con donne, non si spos\u00f2 mai, non ebbe figli e lo stesso Vasari pubblic\u00f2 accenni alla bellezza dei suoi discepoli. Secondo alcuni \u00e8 controverso il rapporto con i suoi allievi Melzi e Caprotti (detto il Sala\u00ec) molto pi\u00f9 giovani di lui e avvenenti: forse furono semplici garzoni, ma alcuni congetturano che oltre al discepolato si fosse instaurato un legame pederastico. Per quanto riguarda il comportamento sessuale di Melzi sappiamo soltanto che dopo la morte di Leonardo rientr\u00f2 in patria, si spos\u00f2, ebbe otto figli e fu sempre ben considerato tra i pi\u00f9 importanti patrizi milanesi. Alcune supposizioni sulla presunta omosessualit\u00e0 di Leonardo sembrano essere comprovate dalla esistenza di disegni erotici privati dell'artista, tra cui in particolare uno nella Royal Collection in cui un efebo, dalle fattezze tipiche dei suoi modelli, \u00e8 ritratto in evidente itifallia.\nDalla nota dello stesso Leonardo, \u00abne la mia prima ricordazione della mia infanzia \u00e8 mi parea che, essendo io in culla, che un nibbio venissi a me e mi aprissi la bocca colla sua coda, e molte volte mi percotessi con tal coda dentro alle labbra\u00bb, deriv\u00f2 l'interpretazione di Sigmund Freud, nel suo libro \"Un ricordo d'infanzia di Leonardo da Vinci\", pubblicato nel 1910, come fantasia di un atto sessuale orale, mentre il nibbio rappresenterebbe androginicamente la madre; dalla curiosit\u00e0 sessuale infantile dell'artista deriverebbe la sua curiosit\u00e0 artistica e scientifica mai soddisfatta e conclusa.\nDa questa interpretazione data da Freud deriva, in massima parte, la teoria moderna sulla presunta omosessualit\u00e0 di Leonardo perch\u00e9 fu proprio dal saggio \"Un ricordo d'infanzia di Leonardo da Vinci\" che diversi episodi della vita di Leonardo furono rianalizzati come \"prove\" a favore della sua omosessualit\u00e0. Tuttavia, tale interpretazione era basata su una traduzione imprecisa di Marie Herzfeld che tradusse erroneamente \"nibbio\" con \"geier\", cio\u00e8 avvoltoio. Lo stesso Freud, venuto a sapere di questo errore di traduzione, confess\u00f2 il suo disappunto a Lou von Salom\u00e9 perch\u00e9, come ebbe a dire, considerava il proprio saggio su Leonardo come la cosa pi\u00f9 bella che avesse mai scritto. Pertanto, l'ipotesi formulata da Freud, basata su alcuni geroglifici egizi che rappresentavano la madre come \"avvoltoio\", non pu\u00f2 essere applicata al racconto di Leonardo.\n\u00abDomenedio putto\u00bb.\nUn altro probabile increscioso episodio in cui incapp\u00f2 Leonardo, ancora giovanissimo allievo nella bottega del Verocchio, fu quello a cui sembra accennare, con una certa dose di timoroso rimprovero, un oscuro appunto da lui lasciatoci:\nNella officina del Verrocchio si producevano infatti dipinti e sculture di angeli-bambini che richiamavano il personaggio mitico pagano di Cupido non solo per ornare fontane di giardini o pareti di ricche abitazioni ma anche per raffigurazioni sacre come quella per \u00abl'altare di S.Giovanni\u00bb\nL'apprendista Leonardo si era esercitato dunque non solo a modellare in creta e poi in gesso teste di donne sorridenti e di putti, gi\u00e0 di grande valore artistico secondo il Vasari, ma anche una scultura riproducente Ges\u00f9 bambino come attesta Lomazzo:\nLeonardo quindi, era andato oltre le regole del \"Libro di pittura\" nella raffigurazione di Ges\u00f9 bambino rappresentandolo come un infante ma anche come un \u00abvecchio savio\u00bb. Questo lo esponeva a quelle accuse di irreligiosit\u00e0 per cui, come riporta il suo appunto, fu messo in prigione ma, forse, confermano anche quelle pi\u00f9 gravi relative alle imputazioni di sodomia del 1476 poich\u00e9 il Maestro forse si proponeva di usare il Salai come modello, come in effetti fece per molti dipinti e schizzi, per raffigurare Ges\u00f9 adulto (\u00abgrande\u00bb).\nRimane comunque il dubbio sul significato di quell'appunto riguardo un'infrazione sofferta come scandalosa confermata da un'altra annotazione sullo stesso foglio dove Leonardo rimproverava s\u00e9 stesso di non aver ancora imparato a destreggiarsi prudentemente tra le cose della vita:\nIrreligiosit\u00e0.\nSe l'omosessualit\u00e0 di Leonardo resta incerta, con tutte le possibili disquisizioni su quanto questo possa aver influito o meno sulla sua arte, la sua irreligiosit\u00e0 e scetticismo sono indubbi, legati alle osservazioni del Vasari, per il quale \u00abtanti furono i suoi capricci, che filosofando de le cose naturali, attese a intendere la propriet\u00e0 delle erbe, continuando et osservando il moto del cielo, il corso della luna e gli andamenti del sole. Per il che fece ne l'animo un concetto s\u00ec eretico, che \u00e8 non si accostava a qualsivoglia religione, stimando per avventura assai pi\u00f9 lo esser filosofo che cristiano\u00bb.\nL'Aretino scrive che \u00abvedendosi vicino alla morte, disputando de le cose cattoliche, ritornando nella via buona, si ridusse a la fede cristiana con molti pianti. Laonde confesso e contrito, se bene \u00e8 non poteva reggersi in piedi, volse devotamente pigliare il Santissimo Sacramento fuor de 'l letto\u00bb, morendo, sempre secondo il Vasari, poi nelle braccia del re Francesco I, ci\u00f2 non poteva accadere in quanto Francesco I si trovava a Saint Germain en Laye, vicino a Parigi, per il battesimo del figlio.\nMolte sue note mostrano disprezzo verso gli uomini di Chiesa: sui preti che dicono messa: \u00abMolti fien quelli che, per esercitare la loro arte, si vestiran ricchissimamente, e questo parr\u00e0 esser fatto secondo l'uso de' grembiuli\u00bb; sulle chiese: \u00abAssai saranno che lasceranno li esercizi e le fatiche e povert\u00e0 di vita e di roba, e andranno abitare nelle ricchezze e trionfanti edifizi, mostrando questo esser il mezzo di farsi amico a Dio\u00bb; sul \"vendere il Paradiso\": \u00abInfinita moltitudine venderanno pubblica e pacificamente cose di grandissimo prezzo, senza licenza del padrone di quelle, e che mai non furon loro, n\u00e9 in lor potest\u00e0, e a questo non provveder\u00e0 la giustizia umana\u00bb o anche \u00abLe invisibili monete [le promesse di vita eterna] faran trionfare molti spenditori di quelle\u00bb; o sui conventi: \u00abQuelli che saranno morti [i santi], dopo mille anni, fien quelli che daranno le spese a molti vivi [i frati]\u00bb; o ironizza sui riti: \u00abQuelli che con vestimente bianche andranno con arrogante movimento minacciando con metallo e foco [il turibolo con l'incenso] chi non faceva lor detrimento alcuno\u00bb e sulla devozione delle immagini: \u00abParleranno li omini alli omini che non sentiranno; aran gli occhi aperti e non vedranno; parleranno a quelli e non fie lor risposto; chiederan grazie a chi ar\u00e0 orecchi e non ode; faran lume a chi \u00e8 orbo\u00bb.\nLeonardo \"esoterico\".\nLeonardo \u00e8 sempre stato un personaggio avvolto da un certo alone di mistero, sia per la sua singolare personalit\u00e0, sia per l'incredibile poliedricit\u00e0 dei suoi interessi, che suscitano ancora oggi curiosit\u00e0. Non mancano nel suo personaggio alcuni lati \"oscuri\", che possono suscitare incertezze e perplessit\u00e0, come i metodi con cui riusciva a condurre le sue indagini anatomiche, o il suo approccio materiale e immanente, quasi agnostico, cos\u00ec anticipatore dei tempi. A ci\u00f2 va aggiunta la scrittura criptica da destra a sinistra e l'abitudine, per divertimento, di inventare frasi in codice, anagrammi e rebus.\nQuesti e altri elementi hanno costituito un immenso serbatoio da cui attingere per rileggere la sua vicenda umana, oltre che artistica e intellettuale, secondo nuove interpretazioni, a volte veri e propri travisamenti o strumentalizzazioni che poco hanno a che fare col senso autentico della sua complessa personalit\u00e0. Il caso pi\u00f9 eclatante ed emblematico resta senz'altro il romanzo \"Il codice da Vinci\" di Dan Brown, col suo clamoroso successo editoriale e mediatico in tutto il mondo. In esso, tra enigmi, omicidi e un fitto intreccio di storia, esoterismo, arte e teologia, si narra di un segreto sconvolgente per la Cristianit\u00e0 tramandato nei secoli da una sorta di societ\u00e0 segreta, il Priorato di Sion, ma tenuto occulto dalle gerarchie ecclesiastiche e, negli ultimi tempi, dall'Opus Dei. Tale segreto riguarderebbe la natura umana di Cristo, il suo matrimonio con Maria Maddalena (simboleggiata essa stessa dal Graal) e l'esistenza di una loro progenie. Tra fatti storici realmente avvenuti e altri di pura fantasia, si sostiene che Leonardo abbia rivestito la carica di Gran Maestro del Priorato, celando in alcune sue opere, tramite allusioni e messaggi in codice, una serie di riferimenti alla sua partecipazione attiva e al segreto.\nTra le varie opere scelte da Dan Brown ci sono la \"Gioconda\" e il \"Cenacolo\": il primo nasconderebbe un autoritratto del pittore in vesti femminili, il secondo sarebbe una rappresentazione del \"segreto\", con san Giovanni che andrebbe identificato come la Maddalena. Nonostante le infinite polemiche generate dal libro, per le discutibili ricostruzioni storiche e documentali e per gli ingenui errori iconografici, la curiosit\u00e0 e l'attenzione quasi maniacale generata su quasi tutto ci\u00f2 che riguarda Leonardo ha avuto tutto sommato il merito di portare sotto i riflettori il genio di Vinci, con mostre, convegni, inchieste e documentari passati su tutti i media del mondo.\nLeonardo e la Sacra Sindone.\nSecondo alcuni studiosi Leonardo sarebbe l'autore della Sindone di Torino. Per Vittoria Haziel, sarebbe stata disegnata usando un ferro arroventato su una tela antica, con un autoritratto per il volto. La tecnica, sempre secondo la Haziel, ricorda lo sfumato leonardesco. La Haziel ha anche pubblicato, nel 1998, un libro al riguardo, \"La Passione Secondo Leonardo\". Anche un'artista americana, Lillian Schwartz, sostiene che la Sindone sia un autoritratto di Leonardo. La Schwartz ha usato delle immagini computerizzate per sostenere la somiglianza della Sindone con gli autoritratti di Leonardo. La Schwartz \u00e8 la pittrice che negli anni ottanta sostenne essere anche \"la Gioconda\" un autoritratto di Leonardo. Tuttavia, secondo John Jackson, direttore di un centro studi sulla Sacra Sindone negli Stati Uniti, l'ipotesi del falso di Leonardo sarebbe infondata: egli sostiene infatti che esiste un medaglione commemorativo, risalente alla met\u00e0 del XIV secolo e conservato al Museo di Cluny, per cui la prima notizia sulla Sindone precederebbe di circa 100 anni la nascita di Leonardo.\nMancinismo.\nSi sostiene anche che Leonardo da Vinci fosse probabilmente nato mancino e che, secondo i pregiudizi della sua epoca sull'uso della mano sinistra, fu corretto. L'utilizzo della mano sinistra non era visto di buon occhio, anzi: la mano sinistra era considerata la \"mano del diavolo\", e i mancini erano giudicati come degli \"invertiti\" e dei \"rovesciati\". I bambini erano costretti, anche con punizioni corporali, a scrivere con la mano destra. \nRecenti studi condotti dalla storica dell'arte Cecilia Frosinini hanno accertato che Leonardo fosse invece ambidestro e che dipingesse preferibilmente con la mano sinistra ma anche con la destra:\nLa biblioteca di Leonardo.\nSecondo le stime degli studiosi alla morte di Leonardo la sua biblioteca comprendeva oltre centocinquanta volumi. Nonostante la progressiva dispersione dei libri (gi\u00e0 cominciata in seguito al trasferimento di Francesco Melzi, a cui il Maestro aveva donato la biblioteca, da Amboise a Vaprio D\u2019adda nell\u2019agosto 1519 e proseguita dopo che gli eredi del Melzi vendettero tutto il patrimonio lasciatogli dal padre) \u00e8 possibile tracciare la fisionomia della biblioteca vinciana sulla base degli indizi che l'autore stesso ha lasciato nei propri manoscritti; i copiosi riferimenti riscontrabili negli appunti del Maestro testimoniano, infatti, un dialogo fitto e costante coi libri e, pi\u00f9 in generale, con la cultura antica, medievale e coeva. A causa dei suoi numerosi spostamenti Leonardo stil\u00f2, inoltre, dei veri e propri inventari dei volumi da lui posseduti. Tali elenchi sono oggi conservati in tre manoscritti: il primo, risalente alla fine degli anni ottanta del '400, \u00e8 contenuto nel Codice Trivulziano (carta 2 recto); il secondo, del 1495, \u00e8 contenuto all'interno del Codice Atlantico (carta 559 recto); il terzo, della fine del 1503, lo si trova all'interno del Codice di Madrid (carte 2 verso e 3 recto).\nAltri aspetti.\nIl Vasari riferisce della sua generosit\u00e0, della sua grandezza d'animo e del suo orgoglio: \u00abandando al banco per la provvisione ch'ogni mese da Pier Soderini soleva pigliare, il cassiere gli volse dare certi cartocci di quattrini, ed egli non li volse pigliare, rispondendogli: \"Io non sono dipintore da quattrini\"\u00bb; della piacevolezza della sua conversazione e del suo amore per gli animali: \u00abspesso passando dai luoghi dove si vendevano uccelli, di sua mano cavandogli di gabbia, e pagatogli a chi li vendeva il prezzo che n'era chiesto, li lasciava in aria a volo, restituendogli la perduta libert\u00e0\u00bb. E questa sua compassione e tenerezza nei confronti degli animali si lega alla notizia, riferita da Andrea Corsali, sul fatto che Leonardo fosse vegetariano.\nDai suoi scritti traspare, per\u00f2, l'immagine di un uomo molto meno socievole di quello che l'agiografia vasariana voglia imporre: \u00abse tu sarai solo, tu sarai tutto tuo, e se sarai accompagnato da un solo compagno, sarai mezzo tuo, e tanto meno quanto sar\u00e0 maggiore la indiscrezione della sua pratica. E se sarai con pi\u00f9, cadrai di pi\u00f9 in simile inconveniente\u00bb e altrove scrive ancora che \u00absalvatico \u00e8 quel che si salva\u00bb e in tante parti dei suoi manoscritti appare la sfiducia e il pessimismo nei confronti della \"umana spezie\". Le sue ricerche e i suoi lavori erano infatti preferibilmente espletati in solitudine, come ricorda la vivace descrizione del maestro all'opera al Cenacolo di Matteo Bandello nella sua novella LVIII. Non era solito seguire regole rigide o abitudini prefissate, preferendo assecondare l'estro e l'ispirazione del momento. La sua ricerca quasi maniacale della perfezione, con infiniti ritocchi e modifiche (come avvenne per la \"Gioconda\") derivano dalla sua convinzione per cui la pittura, a differenza della musica, \u00e8 destinata a restare e non a esaurirsi nella singola esibizione: \u00abla pittura non muore immediate dopo la sua creazione come fa la musica, ma lungo tempo dar\u00e0 testimonianza dell'ignoranza tua [...] ma se studierai [...] tu lascerai opere che ti daranno pi\u00f9 onore che la pecunia\u00bb.\nBen presto per\u00f2 Leonardo si render\u00e0 conto che quella sua ansia di perfezione lo porter\u00e0 alla sconfitta e al fallimento che egli non vorr\u00e0 mai accettare studiando e \"inventando\" nuovi metodi di pittura e colori come quelli usati per la Battaglia di Anghiari, quando il dipinto non si asciugava e i colori si liquefacevano per il calore dei grandi bracieri usati allo scopo o per il \"nuovo\" sistema per la pittura affresco, che permettesse le correzioni successive dell'artista, sperimentato con l'Ultima cena, l'opera che appena finita cominci\u00f2 a creparsi.\nConsiderato per la vastit\u00e0 dei suoi interessi la massima e irripetibile manifestazione del Rinascimento, Leonardo, non legato a nessuna citt\u00e0, Stato o principe, \u00e8 il , unico in Europa, espressione di una frattura fra cultura e popolo destinata a prolungarsi fino ai nostri giorni.\nLa fortuna critica del pittore.\nLa fortuna critica del pittore \u00e8 stata immediata e non ha mai subito oscuramenti. Gi\u00e0 per il Vasari \u00abvolle la natura tanto favorirlo, che dovunque \u00e8 rivolse il pensiero, il cervello e l'animo, mostr\u00f2 tanta divinit\u00e0 nelle cose sue che nel dare la perfezione di prontezza, divinit\u00e0, bontade, vaghezza e grazia nessun altro mai gli fu pari\u00bb. Per il Lomazzo \u00abLeonardo nel dar il lume mostra che habbi temuto sempre di non darlo troppo chiaro, per riservarlo a miglior loco et ha cercato di far molto intenso lo scuro, per ritrovar li suoi estremi. Onde con tal arte ha conseguito nelle facce e corpi, che ha fatto veramente miracoli, tutto quello che pu\u00f2 far la natura. Et in questa parte \u00e8 stato superiore a tutti, tal che in una parola possiam dire che 'l lume di Leonardo sia divino\u00bb. Non a caso lo storico aretino gli ascrisse l'avvio della \"Maniera moderna\", ponendolo all'inizio della terza parte delle \"Vite\".\nPer Goethe, \u00abLeonardo si rivela grande soprattutto come pittore. Regolarmente e perfettamente formato, appariva, nei confronti della comune umanit\u00e0, un esemplare ideale di essa. Come la chiarezza e la perspicacia dell'occhio si riferiscono pi\u00f9 propriamente all'intelletto, cos\u00ec la chiarezza e l'intelligenza erano proprie dell'artista. Non si abbandon\u00f2 mai all'ultimo impulso del proprio originario impareggiabile talento e, frenando ogni slancio spontaneo e casuale, volle che ogni proprio tratto fosse meditato e rimeditato\u00bb.\nPer il pittore Delacroix, Leonardo \u00abgiunge senza errori, senza debolezze, senza esagerazioni e quasi di un balzo a quel naturalismo giudizioso e sapiente, lontano del pari dall'imitazione servile e da un ideale vuoto e chimerico. Cosa strana! Il pi\u00f9 metodico degli uomini, colui che fra i maestri del suo tempo si \u00e8 maggiormente occupato dei metodi di esecuzione, che li ha insegnati con tanta precisione che le opere dei suoi migliori allievi sono sempre confuse con le sue, quest'uomo, la cui maniera \u00e8 cos\u00ec tipica, non ha retorica. Sempre attento alla natura, consultandola senza tregua, non imita mai s\u00e9 stesso; il pi\u00f9 dotto dei maestri \u00e8 anche il pi\u00f9 ingenuo e nessuno dei suoi emuli, Michelangelo e Raffaello, merita quanto lui tale elogio\u00bb.\nScrive Hippolyte Taine che \u00abnon c'\u00e8 forse al mondo un esempio di genio cos\u00ec universale, inventivo, incapace di contentarsi, avido di infinito e naturalmente raffinato, proteso in avanti, al di l\u00e0 del suo secolo e di quelli successivi. Le sue figure esprimono una sensibilit\u00e0 e uno spirito incredibili; traboccano di idee e di sensazioni inespresse. Vicino a esse, i personaggi di Michelangelo non sono che atleti eroici; le vergini di Raffaello non sono che placide fanciulle, la cui anima addormentata non ha vissuto. Le sue sentono e pensano con ogni tratto del viso e della fisionomia; ci vuole un certo tempo per stabilire un dialogo con loro: non che il sentimento che esse esprimono sia troppo poco definito; al contrario, esso scaturisce dall'intero aspetto, ma \u00e8 troppo sottile, troppo complicato, troppo al fuori e al di l\u00e0 del comune, impenetrabile e inesplicabile. L'immobilit\u00e0 e il silenzio di esse lasciano indovinare due o tre pensieri sovrapposti, e altri ancora, celati dietro quello pi\u00f9 lontano; s'intravede confusamente questo mondo intimo e segreto, come una delicata vegetazione sconosciuta sotto la profondit\u00e0 di un'acqua trasparente\u00bb.\nPer il W\u00f6lfflin, \u00ab\u00e8 il primo artista che abbia studiato sistematicamente le proporzioni nel corpo degli uomini e degli animali e si sia reso conto dei rapporti meccanici, nell'andare, nel salire, nel sollevare pesi e nel portare oggetti; ma anche quello che ha scoperto le pi\u00f9 lontane caratteristiche fisionomiche, meditando coordinatamente sopra l'espressione dei moti dell'animo. Il pittore \u00e8 per lui il chiaro occhio del mondo, che domina tutte le cose visibili\u00bb.\nPer Octave Sir\u00e9n Leonardo \u00abfu fiorentino fino al midollo, bench\u00e9 pi\u00f9 sagace, pi\u00f9 duttile, pi\u00f9 intelligente dei suoi predecessori. Pi\u00f9 tardi s'interess\u00f2 ai problemi pittorici via via che andava approfondendo quelli scientifici; dal che deriva la presenza, nella sua arte, di tendenze nuove e di tratti sconosciuti ai suoi contemporanei. Il passaggio dai dettagli precisi, dai contorni netti, alle gradazioni del chiaroscuro, alla corposit\u00e0 dello sfumato, riassume una tendenza generale nella pittura del Rinascimento; ma ci\u00f2 che attorno a Leonardo non si attu\u00f2 prima di due o tre generazioni, in lui divenne maturo nello spazio di venti o trent'anni\u00bb.\nPer Emilio Cecchi \u00abda lui ebbe origine una pittura d'intensit\u00e0 insuperata, dove il rude chiaroscuro e luminismo di Masaccio \u00e8 genialmente dedotto in una quantit\u00e0 di espressione plastica che, se ancora una volta dobbiamo richiamarci al ricordo della Grecia, non si pu\u00f2 confrontare che alla grazia misteriosa e sublime della scultura prassitelica\u00bb.\nPer Andr\u00e9 Chastel, premessa la precariet\u00e0 e l'ambiguit\u00e0 della stessa vita umana, il \u00absenso di una posizione ambigua dell'uomo tra l'orribile e lo squisito, fra il certo e l'illusorio, si \u00e8 accentuato in Leonardo con gli anni: c'\u00e8 nella sua opera pittorica uno sviluppo parallelo del chiaroscuro. Il principio di esso era anzitutto l'interesse del contrasto che valorizza i termini opposti [...] egli si \u00e8 dunque compiaciuto di far scivolare insensibilmente le dolci luci nelle ombre deliziose, risolvendo in questo modo il conflitto fra disegno e modellato [...] Dichiarando che, come Giotto e Masaccio, si deve essere unicamente figli della natura, egli intende affermare che tutti i problemi della pittura, a tutti i gradi, devono essere ripensati integralmente. Lo sfumato risolve le difficolt\u00e0 del disegno e ottiene l'unit\u00e0 delle forme entro lo spazio avvolgendole nell'atmosfera\u00bb.\nPer l'Argan, infine, in Leonardo \u00abtutto \u00e8 immanenza. L'esperienza della realt\u00e0 deve essere diretta, non pregiudicata da alcuna certezza a priori: non l'autorit\u00e0 del dogma e delle scritture, non la logica dei sistemi filosofici, non la perfezione degli antichi. Ma la realt\u00e0 \u00e8 immensa, possiamo coglierla solo nei fenomeni particolari [...] e il fenomeno vale quando, nel particolare, manifesta la totalit\u00e0 del reale\u00bb. Se nell'arte di Michelangelo predomina il \"sentimento morale\", per cui dalla natura occorre riscattare la nostra esistenza spirituale con la quale siamo legati a Dio, in Leonardo predomina il \"sentimento della natura\", \u00abquello per cui sentiamo il ritmo della nostra vita pulsare all'unisono con quello del cosmo\u00bb.\nElenco delle opere.\nNon vi \u00e8 certezza sull'attribuzione di tutti i dipinti di Leonardo. Su una quindicina di essi l'attribuzione \u00e8 pressoch\u00e9 universale, altri sono semplicemente stati realizzati a pi\u00f9 mani (specie le prime opere di Leonardo, nel periodo in cui lavorava \"a bottega\" dal Verrocchio). Di altre, fino a ora attribuite ad altri artisti, recentemente gli studiosi propendono per l'attribuzione al maestro. L'elenco di alcuni disegni nella lista delle opere \u00e8 puramente indicativo e incompleto: si basa sulla selezione di Milena Magnano.\nOpere attribuite.\nIl 4 ottobre 2013, come riportato da alcuni giornali, \u00e8 stato rinvenuto in un caveau svizzero un dipinto che ritrae la marchesa di Mantova Isabella d'Este attribuito a Leonardo.\nAlbero genealogico (estratto).\nCaterina, madre di Leonardo, dopo il matrimonio ebbe altri cinque figli: Piera (1454), Maria (1457), Lisabetta (1459), Francesco (1461) e Sandra (1463).\nIn totale i fratellastri di Leonardo erano 21.\nI discendenti di Piero da Vinci.\nSecondo uno studio presentato nella citt\u00e0 di Vinci e condotto da Alessandro Vezzosi e Agnese Sabato nel 2016 erano presenti 35 discendenti viventi di Piero da Vinci, padre di Leonardo, tra i quali il regista Franco Zeffirelli.\nNella cultura di massa.\nOmaggi.\nDal 1967 al 1974, Leonardo da Vinci \u00e8 stato raffigurato sulla banconota da 50.000 lire italiane."}
{"id": "233539", "revid": "125290006", "url": "https://it.wikipedia.org/wiki?curid=233539", "title": "Erik Erikson", "text": "La sua figura ha assunto particolare rilievo per aver inserito i problemi della psicoanalisi infantile in un contesto di ricerche sociologiche.\nSi form\u00f2 a Vienna sotto la guida di Anna Freud ed August Aichhorn. Emigrato negli Stati Uniti nel 1933, ha svolto la sua attivit\u00e0 di insegnamento e di ricerca in alcune delle pi\u00f9 illustri universit\u00e0 americane, come Harvard, Yale, Berkley ed il Massachusetts Institute of Technology.\nIl pensiero.\nMolto nota \u00e8 la sua rielaborazione dei processi di sviluppo individuale che, partendo da una matrice psicoanalitica classica, evolvono in direzione dell'analisi delle 8 fasi (ciascuna legata ad un tipo di conflitto bipolare) che caratterizzano l'intero ciclo di vita (Life-Span Developmental Psychology). Il passaggio allo stadio successivo avviene ogni volta che l'individuo, nell'interazione con la realt\u00e0 esterna, riesce a superare una \"crisi evolutiva\" e attraverso questi stadi di sviluppo realizza l'integrit\u00e0 dell'Io.\nLe sue teorie hanno rappresentato un'importante tappa nell'espansione della teorizzazione psicoanalitica, nell'ottica del riconoscimento del dinamismo intrinseco anche ai periodi di vita adulta e senile (e che quindi non si ferma - come processualit\u00e0 dinamica - al raggiungimento dell'et\u00e0 adulta, come invece era teorizzato nei primi contributi psicoanalitici).\nIl suo modello ebbe molta fortuna sia negli Stati Uniti che nel resto del mondo.\nRifacendosi al linguaggio dell'embriologia, Erikson considera che ogni elemento della persona sia gi\u00e0 presente prima che compaia il suo critico e decisivo tempo di emersione.\nA partire dalle fasi di sviluppo psico-sessuale di Sigmund Freud, Erikson individua otto stadi di sviluppo psicosociale, ciascuna caratterizzata da una precisa crisi psicosociale:\nPur essendo un cammino \"a tappe\", il ciclo di vita viene inteso da Erikson come un \"continuum\".\nNello sviluppo, infatti, \u00e8 importante il concetto di \"crisi\" intesa in maniera positiva; \u00e8 questa, infatti, la scelta effettuata per risolvere la problematica evolutiva. La persona quindi riemerge con un accresciuto senso di unit\u00e0 interiore: gli elementi negativi non vengono cancellati ma vengono ampiamente superati."}
{"id": "233542", "revid": "1344172", "url": "https://it.wikipedia.org/wiki?curid=233542", "title": "Toscano (sigaro)", "text": "Toscano \u00e8 il nome commerciale di un tipo di sigaro di forma bitroncoconica prodotto in Italia in origine dal monopolio italiano dei tabacchi con tabacco di tipo Kentucky non conciato, ma naturalmente fermentato. TOSCANO\u00ae \u00e8 un marchio registrato da Manifatture Sigaro Toscano S.p.A.. \u00c8 prodotto in stabilimenti collocati presso Lucca, in Toscana, e Cava de' Tirreni, in Campania, e pu\u00f2 essere realizzato a mano o a macchina, il che ne determina differenze qualitative e di prezzo. \nStoria.\nNel 1818 Ferdinando III, granduca di Toscana, fond\u00f2 a Firenze una manifattura di tabacchi in cui venivano prodotti sigari fermentati, il cui tabacco, dopo essere stato accidentalmente bagnato da un acquazzone nel 1815, fu messo ad asciugare e, perch\u00e9 non si perdesse, venne usato per produrre sigari di basso costo, che incontrarono ben presto il favore dei fumatori, varcando le frontiere del Granducato, tanto che, intorno alla met\u00e0 dell'Ottocento a Napoli se ne produceva uno simile che era chiamato \"Fermentato Forte\" o \"Napoletano\".\nLe sigaraie.\nLe operaie specializzate impiegate principalmente nelle manifatture di Firenze, Lucca e Cava de\u2019 Tirreni fin dall\u2019Ottocento, dette \"sigaraie\", sono considerate una delle prime esperienze di emancipazione femminile in Italia. Furono promotrici di forme di mutuo soccorso a sostegno delle colleghe in difficolt\u00e0 e protagoniste di proteste di rilievo nella storia del movimento operaio in Italia.\nSono da ricordare lo sciopero del 1874, cui parteciparono le operaie della manifattura di Sant\u2019Orsola di Firenze, che port\u00f2 all\u2019aumento del salario delle cottimanti, e lo sciopero generale del 1914 che richiedeva fra l'altro l\u2019abolizione dell\u2019ora straordinaria non retribuita introdotta nel 1906. Quest\u2019ultimo evento in particolare, vide le scioperanti impegnate in una stagione di lotta, che si protrasse per tutta la primavera del \u201914, con il coinvolgimento di oltre 16.000 \"tabacchine\" impiegate negli opifici sull\u2019intero territorio nazionale. Nonostante la dura repressione attuata dal Governo, le sigaraie di Lucca furono tra le ultime ad arrendersi. A giugno dello stesso anno, fu decretata la fine dello sciopero e, sebbene la gran parte delle istanze della piattaforma rivendicativa fossero state respinte, furono istituiti un asilo e una sala, detta \u201cincunabolo\u201d, destinata ai figli neonati.\nLa condizione delle sigaraie era presente anche all\u2019interno del dibattito pubblico. In un \"reportage\", pubblicato nell\u2019agosto del 1930 sul Corriere della Sera, presso la manifattura di San Pancrazio a Firenze, Ugo Ojetti, che al tempo si firmava con lo pseudonimo di Tantalo, descrive cos\u00ec l\u2019organizzazione del lavoro: \"\u00abLe sigaraie, l\u2019una di fronte all\u2019altra, sono sedute su otto file, in banchi e legg\u00eco: di qua la sigaraia che dosa le miscele, arrotola le foglie badando che l\u2019apice resti dalla punta che s\u2019accende, le strizza in quel dato calibro e lunghezza, prepara insomma il corpo del sigaro; e la sartora, di l\u00e0, che veste questo corpo di una foglia leggera e perfetta, sempre d\u2019un colore\u00bb\".\nL\u2019esistenza, ancora oggi in Italia, del mestiere della sigaraia la si deve a un direttore della manifattura di Lucca, l\u2019ingegnere Giuseppe Spaziante. Negli anni Ottanta, quando la produzione dei Toscano stava vivendo una lunga crisi, iniziata nel 1970, egli si spese per salvare un piccolo gruppo di operaie e, quindi, la lavorazione manuale del Toscano. Fu in questo periodo, nel 1985, che nacque il Toscano Originale, uno dei fatti a mano tuttora in produzione.\nMorfologia.\nIl Toscano ha una caratteristica forma biconica con estremit\u00e0 tronche (bitroncoconica), che hanno un diametro inferiore rispetto alla parte centrale, chiamata pancia. Testa e piede del sigaro, sono quindi uguali, in questo si differenziano infatti dai caraibici. Il diametro del sigaro varia leggermente, a seconda del tipo di Toscano, da un minimo di 13\u00a0mm fino a 20\u00a0mm. Da un po' di tempo, per\u00f2, lo spessore di qualche tipo di sigaro \u00e8 stato ridotto di qualche millimetro, per cui la sua durata \u00e8 diminuita. Anche le lunghezze dei vari tipi sono relativamente simili, infatti si va da un minimo di 155\u00a0mm ad un massimo di 163\u00a0mm. L'unica eccezione importante \u00e8 rappresentata dal sigaro \"Il Moro\" che ha dimensioni imponenti: diametro della pancia di 20\u00a0mm e lunghezza di circa 230\u00a0mm.\nTipicamente, il Toscano ha superfici irregolari, talora bitorzolute, e si riconoscono con evidenza le nervature delle foglie della fascia. Tali irregolarit\u00e0 sono maggiormente evidenti nei sigari fatti a mano e costituiscono uno dei tratti caratteristici del Toscano. Sono dovute essenzialmente a due fattori: l'assenza di una sottofascia e la lavorazione che non prevede la messa in forma nei torchietti di legno, come invece avviene per i sigari di tipo Avana. Da qui il soprannome di \"stortignaccolo\".\nCostituenti, struttura e produzione.\nIl Toscano \u00e8 costituito da una fascia esterna e dal battuto interno, detto anche \"ripieno\". La variet\u00e0 di tabacco usata per il ripieno \u00e8 quasi sempre il Kentucky di produzione nazionale, proveniente da coltivazioni da varie regioni dell'Italia (in ordine di quantit\u00e0 prodotta: Toscana, Campania, Lazio, Umbria, Veneto). Solo nel caso della foglia di fascia si ricorre spesso a foglie di Kentucky di produzione nordamericana, in quanto di maggiori estensione e larghezza. Per caratteristiche organolettiche specifiche, vengono utilizzate foglie di Kentucky dell'Italia meridionale per ottenere sigari dal sapore pi\u00f9 dolce come i Garibaldi (intero e ammezzato) e il Soldati prodotti con tabacco beneventano.\nDopo la raccolta le foglie seguono un periodo di stagionatura e vengono trattate a fuoco (\"fire-cured\") per un periodo totale che va da dieci a quindici giorni e che d\u00e0 il nome anche alla variet\u00e0 commerciale a cui appartiene il tabacco Kentucky. Durante questa fase le foglie vengono poste ordinatamente per le filze in appositi locali dotati di sistemi di \"stendaggio\" e di prese d'aria per la regolazione dell'umidit\u00e0. La regolazione della temperatura e dell'affumicatura del tabacco avviene attraverso l'aumento o la diminuzione del fuoco di legni non resinosi (di solito quercia, rovere o cerro) posto senza camino nel locale di cura.\nQuesto complesso procedimento rende possibile la completa stagionatura del tabacco Kentucky che passa, nell'arco dell'intero processo e grazie a sapienti e continue variazioni di temperatura ed umidit\u00e0 nel locale di cura, attraverso quattro fasi: la fase dell'ingiallimento (per degradazione della clorofilla fogliare), dell'ammarronamento (per ossidazione dei componenti vegetali della foglia), dell'essiccazione della lamina fogliare e dell'essiccazione della costola. Successivamente le foglie vengono raccolte in mannocchi e generalmente allestiti in ballotti. Nella successiva fase di prima trasformazione o pre-manifatturiera vengono selezionate le foglie di fascia e le foglie per il battuto che costituir\u00e0 il ripieno del sigaro.\nAl fine di preservare le caratteristiche organolettiche e fisiche della foglia di tabacco, sin dai tempi del Monopolio e in linea con le prassi di tutti i maggiori produttori di sigari al mondo, anche la preparazione della fascia del Toscano a macchina, prodotto nelle manifatture di Lucca e Cava de' Tirreni, \u00e8 attualmente effettuato presso aziende specializzate situate in paesi tropicali come lo Sri Lanka e la Repubblica Dominicana e si realizza formando bobine di tela sottoposte a crioconservazione.\nDi particolare rilievo, \u00e8 la linea di produzione a mano nella quale le sigaraie producono i sigari in quantit\u00e0 pari a 520 pezzi al giorno e per la cui produzione \u00e8 previsto un lungo apprendistato. Una volta che il sigaro \u00e8 completato si passa all'asciugatura, al termine della quale sono previste la fase di selezionamento e scarto dei pezzi difettosi e l'imbustamento. A questo punto i sigari vengono posti in stagionatura, in locali adeguatamente umidificati e ventilati e il periodo di stagionatura varia a seconda del tipo di sigaro. Nella fase finale avvengono il confezionamento e la distribuzione.\nCaratteristiche organolettiche, aspetto e umidit\u00e0.\nIl Toscano si contraddistingue per un carattere deciso e forte. Gli aromi e i profumi liberati durante l'atto di fumare sono pieni, corposi, sapidi e tipici di questo sigaro. Le variet\u00e0 commercializzate possono essere contraddistinte da forza, dolcezza e sapidit\u00e0 e, nell'ambito delle variet\u00e0 disponibili, spicca l'Antico Toscano forte e deciso, mentre i sigari Toscano prodotti a mano si contraddistinguono per pacatezza, purezza e persistenza del gusto. Il Toscano Garibaldi, intero e ammezzato, essendo prodotto con foglie ad alto tasso zuccherino, produce aromi e sapori dolci, gentili e vigorosi, adeguati ai fumatori occasionali.\nPer quanto riguarda il colore dei vari tipi di Toscano, si va da un bruno chiaro dei sigari Garibaldi ed Extravecchio al bruno rossiccio dell'Originale Selected, al bruno scuro delle varianti Antico Toscano, Toscano Originale e Antica Riserva.\nIdealmente, il Toscano dovrebbe avere un'umidit\u00e0 interna di 14%, ma \u00e8 sufficiente che essa sia superiore al 12% con umidit\u00e0 relativa (intorno al sigaro) compresa fra il 65% e il 70%.\nGamma di sigari Toscano\"\u00ae\".\nIl Moro, prodotto a mano ed in quantit\u00e0 limitata, \u00e8 l'unica variet\u00e0 che prevede un solo sigaro all'interno di una confezione di legno ed ha un elevato prezzo. Le variet\u00e0 Ammezzato Garibaldi e Toscanello si caratterizzano per essere costituite da mezzi toscani anche in soddisfacimento della diffusissima usanza di fumare i Toscano tagliati a met\u00e0. Le variet\u00e0 Garibaldi, Ammezzato Garibaldi, Toscanello e Toscanello Speciale e i toscanelli Aroma non prevedono l'imbustamento di ogni pezzo che invece caratterizza tutte le altre variet\u00e0. Il Toscano Originale ed il Toscano Originale Selected sono i due tipi lavorati a mano oltre a Il Moro, al Millennium, al Toscano del Presidente e alle serie limitate. Tra la variet\u00e0 di sigari Toscano troviamo i \"sigari d'autore\", legati a tre celebri personalit\u00e0 italiane, quali: Toscano Garibaldi (confezione verde), Toscano Modigliani (confezione bianca) e Toscano Soldati (confezione rossa); affiancate, le confezioni formano la bandiera della repubblica italiana; tali sigari hanno stagionatura di 6 mesi.\nLa privatizzazione del ramo d'azienda del Monopolio relativo al tabacco, la successiva cessione alla filiale italiana della British American Tobacco Company (BAT) e, infine, la vendita dell'attivit\u00e0 di produzione e commercializzazione dei sigari Toscano dalla BAT alla societ\u00e0 Manifatture Sigaro Toscano S.p.A., ha determinato il ritorno in mani italiane di un prodotto e di un marchio della cultura del fumo da sempre associato all'Italia. Nel luglio del 2006, infatti, l'azienda \u00e8 tornata in mani italiane grazie all'acquisizione da parte del Gruppo Industriale Maccaferri, guidato dall'omonima storica famiglia bolognese. Assieme alla famiglia Maccaferri, sono presenti come azionisti Piero Gnudi e il presidente Luca Cordero di Montezemolo, entrambi uniti da una lunga passione per il sigaro."}
{"id": "233546", "revid": "1318658", "url": "https://it.wikipedia.org/wiki?curid=233546", "title": "Accordo di Dayton", "text": "LAccordo di Dayton (pi\u00f9 precisamente lAccordo Quadro Generale Per la Pace in Bosnia ed Erzegovina, in inglese: \"General Framework Agreement for Peace\" (GFAP)), anche conosciuto come Protocollo di Parigi, fu stipulato tra il 1\u00b0 ed il 21 novembre 1995 nella base aerea USAF \"Wright-Patterson\" di Dayton, Ohio (USA), con il quale ebbe termine la guerra in Bosnia ed Erzegovina.\nSoggetti partecipanti.\nParteciparono ai colloqui di pace tutti i pi\u00f9 importanti rappresentanti politici della regione: Slobodan Milo\u0161evi\u0107, presidente della Jugoslavia e rappresentante degli interessi dei Serbo-bosniaci (Karad\u017ei\u0107 era assente), il presidente della Croazia Franjo Tu\u0111man e il presidente della Bosnia Erzegovina Alija Izetbegovi\u0107, accompagnato dal ministro degli esteri bosniaco Muhamed \"Mo\" Sacirbey. La conferenza di pace fu guidata dal mediatore statunitense Richard Holbrooke, assieme all'inviato speciale dell'Unione Europea Carl Bildt e al viceministro degli esteri della Federazione Russa Igor' Ivanov.\nContenuto.\nL'accordo (formalizzato a Parigi, il 14 dicembre 1995) sanciva l'intangibilit\u00e0 delle frontiere, uguali ai confini fra le repubbliche federate della RSFJ, e prevedeva la creazione di due entit\u00e0 interne allo Stato di Bosnia Erzegovina: la Federazione Croato-Musulmana (51% del territorio nazionale, 92 municipalit\u00e0) e la Repubblica Serba (RS, 49% del territorio e 63 municipalit\u00e0). L'accordo prevede il passaggio, o meglio il ritorno, della Slavonia Orientale alla Croazia, occupata fino alla fine della guerra dalle forze serbe.\nViene riconosciuta ufficialmente la presenza in Bosnia ed Erzegovina di due entit\u00e0 ben definite: la Federazione croato-musulmana che detiene il 51% del Territorio bosniaco e la Repubblica Srpska (49%). Altra voce importante di questo accordo \u00e8 la possibilit\u00e0 dei profughi di fare ritorno presso i propri paesi di origine. Vengono facilitate e privilegiate anche le possibilit\u00e0 di cooperazione tra gli stati che hanno sottoscritto l'accordo.\nIl 14 giugno 1996 a Firenze (Italia), in applicazione dell\u2019art. IV, Allegato I-B dell'accordo di Dayton, le parti hanno firmato l'accordo sul controllo armamenti sub-regionale finalizzato a limitare gli armamenti nell'area.\nIl nuovo assetto istituzionale.\nLe due entit\u00e0 create sono dotate di poteri autonomi in vasti settori, ma sono inserite in una cornice statale unitaria. Alla Presidenza collegiale del Paese (che ricalca il modello della vecchia Jugoslavia del dopo Tito) siedono un serbo, un croato e un musulmano, che a turno, ogni otto mesi, si alternano nella carica di presidente (\"primus inter pares\").\nParticolarmente complessa fu la struttura legislativa scaturente: ciascuna entit\u00e0 \u00e8 dotata di un parlamento locale: la Repubblica Serba di un'assemblea legislativa unicamerale, mentre la Federazione Croato-Musulmana di un organo bicamerale. A livello statale vengono invece eletti ogni quattro anni gli esponenti della Camera dei rappresentanti del parlamento, formata da 42 deputati, 28 eletti nella Federazione e 14 nella RS; infine della Camera dei popoli fanno parte 5 serbi, 5 croati e 5 musulmani."}
{"id": "233549", "revid": "1776051", "url": "https://it.wikipedia.org/wiki?curid=233549", "title": "Battaglia di Barking Creek", "text": "La battaglia di Barking Creek fu un tragico episodio di fuoco amico avvenuto nei cieli d'Inghilterra il 6 settembre 1939 in cui, a causa di un errore, due piloti inglesi, Freeborn e Byrne, a bordo dei caccia Supermarine Spitfire della Royal Air Force (RAF) attaccarono degli Hawker Hurricane del 56\u00ba Squadrone RAF scambiandoli per Messerschmitt Bf 109 tedeschi.\nI motivi dell'equivoco furono causati da un errore della guida caccia della RAF dovuto ad un difetto degli schermi radar che, a quanto pare, per un effetto specchio mostravano i caccia inglesi in posizione opposta rispetto alle loro vere coordinate. L'origine del nome \u00e8 oscura in quanto l'errore non avvenne nei pressi del Barking Creek.\nComunque questo episodio mostr\u00f2 molte imprecisioni nella macchina della difesa aerea britannica nel suo complesso, e indusse i dirigenti a introdurre un apparato IFF (\"identificazione amico-nemico\") che certamente avrebbe potuto impedire lo scontro con gli aerei \"sconosciuti\".\nI due aviatori abbatterono gli aerei amici, uccidendo uno dei piloti e ferendo l'altro. Freeborn e Byrne comparirono davanti alla Corte Marziale britannica il 7 ottobre 1939: furono assolti e in seguito si distinsero come piloti nella RAF.\nGli Hurricane abbattuti furono i primi aerei abbattuti dagli Spitfire."}
{"id": "233550", "revid": "88714928", "url": "https://it.wikipedia.org/wiki?curid=233550", "title": "Damiera", "text": "La damiera \u00e8 il tavoliere su cui si gioca a dama.\nCaratteristiche.\nLa damiera per dama italiana e dama inglese, come per la maggior parte delle dame nazionali, consta di 64 caselle (32 bianche e 32 scure). La prima differenza, a parte le regole di gioco che sono diverse, consiste nell'orientazione che, nella dama italiana, prevede la damiera disposta in modo che ogni giocatore abbia alla propria destra una casella scura (cantone). Per la dama inglese, per altre dame nazionali e per la scacchiera del gioco degli scacchi, l'orientazione prevede che ogni giocatore abbia alla propria destra una casella bianca. Da notare che nell'orientazione \u00e8 la dama italiana, assieme alla dama spagnola, che fa eccezione. La dama internazionale consta di 100 caselle (50 bianche e 50 scure), mentre l'orientazione prevede che ogni giocatore abbia alla propria destra una casella bianca.\nLe caselle nere sono denominate con dei numeri (nella dama italiana da 1 a 32 o nella dama internazionale da 1 a 50) sempre cominciando dalla posizione del giocatore nero (in alto a sinistra).\nQuesta denominazione \u00e8 differente da quella usata sulla scacchiera (che invece descrive anche le caselle bianche, usate negli scacchi ma non nella dama).\nNella disposizione al cominciare della partita, i pezzi (dodici o venti) del colore bianco e del colore nero vengono sistemati sopra la damiera sulle caselle delle file iniziali (tre o quattro) davanti a chi sta facendo il gioco, corrispondenti alle prime caselle da 1 a 12 o da 1 a 20 e a quelle ultime da 21 a 32 o da 31 a 50 (per convenzione in basso per il bianco e in alto per il nero).\nLa damiera fissa pi\u00f9 grande d'Europa, utilizzata per partite di dama vivente, \u00e8 quella situata nella Piazza Imperiale di Poggio Imperiale."}
{"id": "233551", "revid": "121972200", "url": "https://it.wikipedia.org/wiki?curid=233551", "title": "Malcolm Carpenter", "text": "Nella tenera et\u00e0 di tre anni, Carpenter dovette assistere al divorzio dei genitori. A causa della malattia della madre, che soffriva di tubercolosi, Carpenter \u00e8 cresciuto in famiglie di amici della madre. Dopo lo studio di meccanica di volo presso l'Universit\u00e0 di Boulder, nel 1949 Carpenter si arruol\u00f2 come volontario presso la marina militare americana. Nel 1951 divenne pilota e tre anni dopo, nel 1954, pilota per voli d'esercitazione.\nNel 1959 venne scelto dalla NASA a far parte del primo gruppo di astronauti americani, i famosi Mercury Seven. Assunse l'incarico speciale quale addetto alla comunicazione e navigazione. Durante il primo volo in un'orbita intorno alla Terra di un astronauta americano nel febbraio 1962, Carpenter fu pilota di riserva di John Glenn - il pilota incaricato di tale missione.\nIn un primo momento, la NASA aveva scelto Deke Slayton come pilota per il secondo volo di questo tipo. A causa dell'inidoneit\u00e0 al volo attestata al pilota previsto a causa di problemi al cuore, fu Carpenter a essere incaricato per questa missione.\nIl 24 maggio 1962 venne dunque lanciata la missione Mercury-Atlas 7. Nella capsula \"Aurora 7\" effettu\u00f2 tre giri intorno alla Terra per atterrare nelle acque dell'oceano Atlantico. I calcoli dell'atterraggio furono talmente sbagliati, che il tutto avvenne a oltre 300\u00a0km dalla nave addetta al recupero. Pertanto Carpenter dovette attendere pi\u00f9 ore prima di essere recuperato. La NASA inoltre non fu soddisfatta dei risultati ottenuti e in particolar modo della scarsa collaborazione di Carpenter. Immediatamente dopo il recupero gli venne dunque comunicato che non sarebbe stato pi\u00f9 preso in considerazione per future missioni nello spazio.\nCi\u00f2 nonostante Carpenter non lasci\u00f2 la NASA. Fu dunque incaricato di collaborare alla costruzione del modulo lunare per il programma Apollo.\nNell'estate del 1965 la NASA gli concesse un'aspettativa per consentirgli di partecipare al progetto della marina militare americana Sealab-II. Pass\u00f2 dunque un mese in una stazione e laboratorio subacqueo a una profondit\u00e0 di 60 metri.\nRitornato alla NASA, Carpenter venne, fra l'altro, incaricato dell'addestramento subacqueo degli astronauti.\nAd agosto del 1967 Carpenter lasci\u00f2 definitivamente la NASA per dedicarsi esclusivamente al suo servizio in marina. Venne immediatamente incaricato della direzione degli acquanauti del progetto Sealab-III. Nel 1969 si conged\u00f2 definitivamente dal servizio militare.\nDopo la sua carriera militare, Carpenter fond\u00f2 la \"Sear Sciences\", un'impresa che aveva lo scopo di esplorare e profittare al meglio delle risorse marine. In questo intento collabor\u00f2 strettamente con l'oceanografo Jacques-Yves Cousteau. Effettu\u00f2 immersioni in tutti gli oceani della Terra, come pure sotto i ghiacci del mare polare artico.\nCarpenter scrisse due romanzi e un'autobiografia. \u00c8 stato sposato per tre volte e ha avuto sette figli."}
