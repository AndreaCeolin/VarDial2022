{"id": "213526", "revid": "2161151", "url": "https://it.wikipedia.org/wiki?curid=213526", "title": "Diffrazione", "text": "La diffrazione, nella fisica, \u00e8 un fenomeno associato alla deviazione della traiettoria di propagazione delle onde quando queste incontrano un ostacolo sul loro cammino. \u00c8 tipica di ogni genere di onda, come il suono, le onde sulla superficie dell'acqua o le onde elettromagnetiche come la luce o le onde radio; il fenomeno si verifica anche nelle particolari situazioni in cui la materia mostra propriet\u00e0 ondulatorie, in accordo con il dualismo onda-particella.\nGli effetti di diffrazione sono rilevanti quando la lunghezza d'onda \u00e8 comparabile con la dimensione dell'ostacolo: in particolare per la luce visibile (lunghezza d'onda attorno a 0,5 \u00b5m) si hanno fenomeni di diffrazione quando essa interagisce con oggetti di dimensione sub-millimetrica.\nStoria.\nQualunque deviazione di un raggio di luce non imputabile a riflessione o rifrazione \u00e8 chiamato \"diffrazione\". Questa \u00e8 la classica definizione riscontrata nel trattato classico di Ottica di Arnold Sommerfeld. \u00c8 sorprendente notare che questa definizione ricalca quanto descritto per la prima volta dal Gesuita Francesco Maria Grimaldi (si veda l'originale definizione nella seconda figura che riproduce l'originale paragrafo nel trattato di F. M. Grimaldi), coniandone il termine che significa \"frazionamento in pi\u00f9 parti\" nel 1665. Isaac Newton attribu\u00ec la causa del fenomeno a un \"incurvamento\" dei raggi luminosi (non osservando, come tutti gli Ottici Newtoniani, le frange all'interno dell'ombra di un capello). \nIl termine newtoniano che designa la diffrazione \u00e8 \"inflexion\". Thomas Young studi\u00f2 la diffrazione come sovrapposizione tra la luce direttamente trasmessa oltre un'apertura in uno schermo (o un ostacolo) e un'onda avente origine dal bordo dell'apertura o dell'ostacolo. Lo stesso Augustin-Jean Fresnel adott\u00f2 inizialmente il modello di Thomas Young, ma alcune esperienze atte ad evidenziare variazioni della figura di diffrazione dai parametri caratteristici del bordo (natura, geometria del bordo) e una inversione rispetto alla posizione prevista delle frange scure nella regione esterna all'ombra di un capello, lo indussero ad un abbandono della teoria dell'onda di bordo (stabilita da A. Fresnel in modo del tutto indipendente da Thomas Young), a favore della teoria basata sul principio di Huygens, riuscendo soprattutto a fornire una descrizione del fenomeno dal punto di vista matematico.\n\u00c8 da notare che la teoria dell'onda di bordo di Thomas Young ha precursori \"Newtoniani\" antecedenti a Thomas Young, la cui teoria \u00e8 in alcuni punti non chiara e priva di supporto matematico. In genere la posizione di Thomas Young, cui si attribuisce il merito di avere per primo stabilito la natura \"periodica\" della luce, \u00e8 in realt\u00e0 incerta (il termine \"lunghezza d'onda\" non \u00e8 \"mai\" usato) mentre \u00e8 una costante delle sue ricerche l'analogia tra \"suono\" e \"luce\". Tuttavia, almeno all'epoca dei pionieri (T. Young e A. Fresnel) n\u00e9 la teoria dell'onda di bordo, n\u00e9 il principio di Huygens hanno un supporto teorico che giunge solo nel 1883 ad opera di G. Kirchhoff e, anche se inosservato, da G. A. Maggi nel 1886 per la teoria dell'onda di bordo.\nGeneralit\u00e0.\nCaratteristiche qualitative della diffrazione.\nDi fronte ad un fenomeno di diffrazione, nel caso ottico, si possono compiere alcune osservazioni preliminari.\nIl caso generale del fenomeno \u00e8 la \"diffrazione di Fresnel\" (o da campo vicino), dove la sorgente di luce e il piano di osservazione sono posti a distanza finita dalla fessura.\nLa \"diffrazione di Fraunhofer\" (o da campo lontano), invece, \u00e8 un caso particolare della precedente, ma molto pi\u00f9 semplice da analizzare: essa si ha infatti quando la sorgente e il piano sono posti a distanza infinita dal diaframma, cos\u00ec che i raggi incidenti possano essere considerati paralleli fra loro.\nUn esempio di questo caso \u00e8 quello di una sorgente di luce puntiforme (o rettilinea), come il tratto diritto del filamento di una lampadina o un fascio laser, vista da una distanza di un paio di metri attraverso due lamette distanti tra loro mezzo decimo di millimetro.\nLe caratteristiche della diffrazione sono quindi che:\nEsempi di diffrazione.\nFenomeni di diffrazione possono essere osservati quotidianamente, in particolare quelli che interessano la luce visibile: per esempio, le tracce incise sulla superficie di un CD o di un DVD agiscono come un reticolo di diffrazione, creando il familiare effetto arcobaleno; anche i piccoli ologrammi, ad esempio delle carte di credito, si basano sulla diffrazione. In natura, si possono osservare colori cangianti dovuti a diffrazioni interferenziali, come quelli delle piume del pavone, o della corazza di alcuni coleotteri, o delle ali di molte farfalle (figura a sinistra), che sono colorate grazie all'interferenza delle onde diffratte da parte di microscopiche scaglie disposte regolarmente.\nLa diffrazione atmosferica causata da microscopiche gocce d'acqua in sospensione \u00e8 la responsabile degli anelli luminosi visibili attorno alle sorgenti di luce; la stessa ombra di un oggetto pu\u00f2 mostrare deboli effetti di diffrazione sui bordi.\nUna figura \"policromatica\" analoga alla farfalla nella foto si osserva tra le trame di un ombrello quando si guarda una luce lontana attraverso di esse. La diffrazione costituisce un limite nella risposta di qualunque strumento ottico e pertanto riguarda varie tecnologie: essa infatti pone un limite alla risoluzione di fotocamere, videocamere, telescopi e microscopi.\nA causa della diffrazione le onde marine formano figure intricate quando incrociano un piccolo ostacolo, come un faro in mare, o attraversano una apertura stretta (figura a destra), come un canale o l'ingresso di un porto.\nSpiegazione del fenomeno.\nLa diffrazione pu\u00f2 venire \"intuitivamente\" \"letta\" come una richiesta di continuit\u00e0 da parte del fronte d'onda che subisce una discontinuit\u00e0 dal bordo (o dai bordi) di un ostacolo. La figura a fianco, che simula la diffrazione di un'onda piana attraverso la fenditura, ricorda quanto osservato in un'onda alla superficie dell'acqua quando passa attraverso una fenditura. Oltre la fenditura il fronte d'onda incidente \u00e8 \"tagliato\" dai due bordi. La parte di fronte d'onda contigua a ciascun bordo piega attorno al bordo stesso fornendo cos\u00ec una perturbazione continua. \nSecondo la chiave di lettura della teoria dell'onda di bordo \u00e8 come se l'ostacolo diventasse una sorgente (fittizia) di un'onda a simmetria cilindrica che si sovrappone tanto all'onda trasmessa secondo le leggi dell'ottica geometrica e, ovviamente, all'altra onda di bordo.\nSecondo la chiave di lettura del principio di Huygens, il fronte d'onda incidente \u00e8 l'inviluppo di onde elementari sferiche. Qui, le sorgenti (\"fittizie\") di tali onde sono nei punti della fenditura. L'inviluppo di tali onde sferiche in prossimit\u00e0 del bordo si propaga dando luogo a nuovi fronti d'onda successivi.\nNonostante la diversit\u00e0 nella descrizione del fenomeno, sia il modello dell'onda di bordo che il modello basato sul principio di Huygens sono pienamente equivalenti visto che la \"matematizzazione\" della teoria dell'onda di bordo discende dalla matematizzazione della teoria della propagazione secondo il principio di Huygens.\nDescrizione matematica della diffrazione.\nPer determinare gli effetti della diffrazione bisogna trovare innanzitutto la fase e l'intensit\u00e0 di ciascuna sorgente di Huygens in ogni punto dello spazio; ci\u00f2 significa calcolare per ogni punto la sua distanza dal fronte d'onda: se la distanza di ciascun punto differisce a meno di un numero intero di lunghezze d'onda, tutte le sorgenti sono in fase e daranno luogo ad una \"interferenza costruttiva\"; se, al contrario, la distanza differisce di un numero intero pi\u00f9 mezza lunghezza d'onda, l'interferenza sar\u00e0 \"distruttiva\". In generale, \u00e8 sufficiente determinare le posizioni di questi massimi e minimi per ottenere una completa descrizione del fenomeno.\nLa descrizione pi\u00f9 semplice di diffrazione si ha nel caso di un problema in due dimensioni, come nel caso delle onde nell'acqua che si propagano solo sulla superficie del liquido; per quanto riguarda i raggi luminosi, si pu\u00f2 trascurare una dimensione solo se la fenditura si estende in quella direzione per una distanza molto pi\u00f9 grande della lunghezza d'onda della luce; nel caso di fenditure circolari, invece, si devono considerare tutte e tre le dimensioni.\nAnalisi quantitativa della diffrazione da una singola fenditura.\nCome esempio, si pu\u00f2 ricavare un'equazione pi\u00f9 precisa che leghi l'intensit\u00e0 delle bande di diffrazione all'angolo a cui si considerano, nel caso di una singola fenditura: partendo dalla rappresentazione matematica del principio di Huygens si considera un'onda monocromatica formula_1 sul piano complesso di lunghezza d'onda \u03bb incidente su una fenditura di ampiezza \"a\"; se questa fenditura giace lungo il piano individuato dagli assi x\u2032-y\u2032 (con centro nell'origine), si pu\u00f2 ipotizzare che la diffrazione generi un'onda complessa formula_2 che viaggia lungo una direzione radiale \"r\" rispetto alla fenditura e la cui equazione \u00e8:\nSia ora (x\u2032,y\u2032,0) un punto interno alla fenditura: se (x,0,z) sono le coordinate alle quali corrisponde l'intensit\u00e0 da misurare della figura di diffrazione, la fenditura si estender\u00e0 da formula_4 a formula_5 in un verso e da formula_6 a formula_7 nell'altro.\nLa distanza \"r\" dalla fenditura \u00e8:\nConsiderando il caso della diffrazione di Fraunhofer, risulter\u00e0 che:\nIn altre parole, la distanza dello schermo \u00e8 molto pi\u00f9 grande dell'ampiezza della fenditura; con l'aiuto del teorema binomiale, questa distanza pu\u00f2 essere ben approssimata come:\nSostituendo questo valore di \"r\" nella prima equazione si trova:\nPer semplificare si possono raccogliere i termini costanti e chiamarli \"C\" (\"C\" pu\u00f2 contenere numeri immaginari, anche se al termine \u03c8 si potr\u00e0 semplificare eliminando queste componenti). Ora, nella diffrazione di Fraunhofer formula_13 \u00e8 molto piccolo, in modo da poter scrivere formula_14. Quindi, essendo formula_15, risulter\u00e0:\nSi pu\u00f2 notare con l'aiuto della formula di Eulero che formula_16 e formula_17:\nformula_18\ncon la posizione: formula_19.\nInfine, sostituendo in formula_20, l'intensit\u00e0 formula_21 delle onde diffratte a un dato angolo \u03b8 \u00e8 data da:\nAnalisi quantitativa della diffrazione da N fenditure.\nRipartendo dal principio di Huygens\nsi considerano ora \"N\" fenditure di uguale ampiezza (\"a\", formula_23, 0) distanti l'una dall'altra di una lunghezza \"d\" lungo l'asse x\u2032. Come precedentemente trovato, la distanza \"r\" dalla prima fenditura sar\u00e0:\nPer generalizzare questa situazione nel caso di \"N\" fenditure, si pu\u00f2 innanzitutto osservare che mentre \"z\" e \"y\" restano costanti, x\u2032 varia in questo modo:\nDunque si ha che:\ne la somma di tutti gli \"N\" contributi all'onda \u00e8:\nDi nuovo si pu\u00f2 notare che formula_28 \u00e8 trascurabile, \nin modo che formula_29; quindi risulta:\nOra si pu\u00f2 usare la seguente identit\u00e0\nformula_30\nper sostituire nell'equazione ed ottenere:\nDi nuovo, sostituendo \"k\" e introducendo la variabile formula_31 al posto delle costanti non oscillanti, come nella diffrazione da una fenditura, si pu\u00f2 semplificare il risultato; ricordandosi che:\nsi possono scartare gli esponenziali ed ottenere:\nDiffrazione da un'apertura circolare.\nLa diffrazione di un'onda piana incidente su un'apertura circolare d\u00e0 come risultato il cosiddetto disco di Airy. La variazione dell'intensit\u00e0 dell'onda in funzione dell'angolo \u00e8 data dall'espressione:\ndove \"a\" \u00e8 il raggio dell'apertura, \"k\" \u00e8 pari a 2\u03c0/\u03bb e J1 \u00e8 una funzione di Bessel. Pi\u00f9 piccola \u00e8 l'apertura, pi\u00f9 grande \u00e8 la dispersione delle onde, a pari distanza.\nAltri casi di diffrazione.\nLimite di diffrazione per i telescopi.\nNel caso della diffrazione da un'apertura circolare, si rilevano una serie di anelli concentrici attorno al disco di Airy. L'analisi matematica di questo specifico caso \u00e8 simile alla versione utilizzata per la diffrazione da una singola fenditura vista precedentemente.\nUn'onda non deve necessariamente attraversare una fenditura per andare incontro a diffrazione: per esempio, anche un raggio di luce di ampiezza finita subisce un processo di diffrazione ed aumenta la propria ampiezza. Questo fenomeno limita l'ampiezza \"d\" dei dispositivi dove si raccoglie la luce, nel fuoco di una lente; ci\u00f2 \u00e8 conosciuto come \"limite di diffrazione\":\ndove \u03bb \u00e8 la lunghezza d'onda della luce, \"f\" \u00e8 la distanza focale della lente e \"a\" \u00e8 il diametro del raggio di luce o (se il raggio di luce \u00e8 pi\u00f9 ampio della lente) il diametro della lente. L'ampiezza risultante contiene circa il 70% dell'energia della luce e corrisponde al raggio del primo minimo del disco di Airy, approssimato con il criterio di Rayleigh; il diametro del primo minimo, che contiene l'83.8% dell'energia della luce, \u00e8 spesso utilizzato come \"diametro di diffrazione\".\nUtilizzando il principio di Huygens, \u00e8 possibile ricavare la superficie di diffrazione di un'onda che attraversa una fenditura di qualsiasi forma: se questa superficie viene osservata ad una certa distanza dall'apertura, risulter\u00e0 essere la trasformata di Fourier in due dimensioni della funzione che rappresenta l'apertura.\nDiffrazione di Bragg.\nLa diffrazione da numerose fenditure descritta precedentemente \u00e8 un fenomeno simile a ci\u00f2 che si verifica quando un'onda viene diffusa da una struttura periodica, come il reticolo di atomi in un cristallo o le grate di un reticolo di diffrazione Ogni punto di diffusione, ad esempio ogni atomo del cristallo, agisce come una sorgente puntiforme di onde sferiche, le quali daranno luogo a fenomeni di interferenza costruttiva per formare un certo numero di onde diffratte. La direzione di queste onde \u00e8 descritta dalla \"Legge di Bragg\":\ndove \u03bb \u00e8 la lunghezza d'onda, \"d\" \u00e8 la distanza tra ogni punto di diffusione, \u03b8 \u00e8 l'angolo di diffrazione e \"m\" \u00e8 un numero intero che indica l\"'ordine\" di ciascun onda diffratta.\nLa diffrazione di Bragg viene usata nella cristallografia a raggi X per ricavare la struttura di un qualsiasi cristallo analizzando gli angoli ai quali i raggi X vengono diffratti dal cristallo stesso: poich\u00e9 l'angolo \u03b8 di diffrazione dipende dalla lunghezza d'onda \u03bb, un reticolo di diffrazione causa una dispersione angolare di un raggio di luce.\nL'esempio pi\u00f9 semplice di diffrazione di Bragg \u00e8 lo spettro di colori che si pu\u00f2 vedere riflesso da un Compact disc: la breve distanza tra le tracce sulla superficie del disco costituisce un reticolo di diffrazione e ogni componente della luce bianca viene diffratta con differenti angoli, in accordo con la legge di Bragg.\nDiffrazione di particelle.\nLa diffrazione di particelle materiali come gli elettroni \u00e8 uno dei maggiori punti di forza della meccanica quantistica: osservare la diffrazione di un elettrone o di un neutrone consente di verificare l'esistenza della dualit\u00e0 onda-particella; questa diffrazione \u00e8 anche un utile strumento scientifico: la lunghezza d'onda di queste particelle \u00e8 sufficientemente piccola da essere usata nella scansione della struttura atomica dei cristalli.\nLa lunghezza d'onda associata ad una particella \u00e8 la cosiddetta lunghezza d'onda di De Broglie:\ndove \"h\" \u00e8 la costante di Planck e \"v\" e \"m\" sono rispettivamente la velocit\u00e0 e la massa della particella; \u03bb \u00e8 caratteristica di qualsiasi oggetto materiale, anche se \u00e8 rilevabile solo per entit\u00e0 con piccola massa, come gli atomi e altre particelle.\nRecentemente, \u00e8 stata osservata la diffrazione di particelle chiamate barioni e di un particolare tipo di fullereni chiamato \"buckyball\" ; il prossimo obiettivo della ricerca sar\u00e0 quello di osservare la diffrazione dei virus, i quali, avendo molta pi\u00f9 massa delle particelle elementari, hanno una lunghezza d'onda inferiore, cosicch\u00e9 devono attraversare molto lentamente una fenditura estremamente sottile affinch\u00e9 manifestino caratteri ondulatori.\nPersino la Terra ha una sua lunghezza d'onda (in effetti, qualunque oggetto dotato di una quantit\u00e0 di moto la possiede): avendo una massa di circa 6\u00d71024 kg e una velocit\u00e0 orbitale media di circa 30000 ms\u22121, essa ha una lunghezza d'onda di De Broglie pari a 3.68\u00d710\u221263 m.\nLa coerenza.\nLa descrizione della diffrazione poggia, come detto in precedenza, sulla descrizione dell'interferenza tra onde generate dalla stessa sorgente che percorrono direzioni differenti, partendo dal medesimo punto; in questo modello, la differenza di fase tra le onde dipende solo dall'effettiva lunghezza del tragitto; pu\u00f2 accadere per\u00f2 che due onde emesse in tempi diversi dalla sorgente arrivino sullo schermo in due punti diversi ma \"allo stesso istante\"; la fase iniziale con cui la sorgente genera le onde pu\u00f2 anche cambiare nel tempo: onde emesse a intervalli di tempo sufficientemente lunghi non potranno quindi formare una stabile figura d'interferenza, dal momento che la loro differenza di fase non sar\u00e0 pi\u00f9 indipendente dal tempo.\nLa lunghezza correlata alla fase di un'onda elettromagnetica come la luce \u00e8 detta lunghezza di coerenza: affinch\u00e9 si verifichi un'interferenza, la differenza dei tragitti di due onde deve essere inferiore alla lunghezza di coerenza.\nSe le onde sono emesse da una sorgente estesa, ci\u00f2 pu\u00f2 produrre un'incoerenza lungo la direzione trasversale: osservando perpendicolarmente un raggio di luce, la lunghezza per la quale le fasi sono correlate \u00e8 chiamata \"lunghezza di coerenza trasversale\"; nel caso della diffrazione dalla doppia fenditura, solo se questa lunghezza \u00e8 minore della distanza tra le due aperture si osserver\u00e0 il fenomeno della diffrazione.\nNel caso della diffrazione di particelle, la lunghezza di coerenza \u00e8 legata all'estensione nello spazio della funzione d'onda che descrive tali particelle."}
{"id": "213527", "revid": "181699", "url": "https://it.wikipedia.org/wiki?curid=213527", "title": "Marcia militare", "text": ""}
{"id": "213528", "revid": "181699", "url": "https://it.wikipedia.org/wiki?curid=213528", "title": "Marce militari", "text": ""}
{"id": "213530", "revid": "1782831", "url": "https://it.wikipedia.org/wiki?curid=213530", "title": "Air (gruppo musicale)", "text": "Gli Air (a volte reso graficamente AIR) sono un duo musicale francese di musica elettronica nato nel 1995 a Versailles. Il duo \u00e8 composto da Nicolas Godin e Jean-Beno\u00eet Dunckel.\nStoria.\nJean-Beno\u00eet Dunckel, professore di matematica, studiava musica classica al conservatorio di Parigi e per hobby suonava in una band di matrice pop chiamata Orange, insieme all'amico Alex Gopher. Proprio Gopher lo mette in contatto con Nicolas Godin, neolaureato in architettura, appassionato di musica elettronica. Nascono cos\u00ec, nel 1995, gli Air.\nStile.\nI due differenti stili dei due componenti del gruppo (musica classica ed elettronica) confluiscono creando una musica sui generis, che verr\u00e0 definita da alcuni critici con un termine coniato appositamente per loro: \"easytronica\".\nAnche se la loro musica \u00e8 spesso attribuita all'elettronica o al trip hop, il loro genere sembra richiamare maggiormente i suoni sintetici degli anni sessanta e settanta, come quelli di Jean-Michel Jarre e Vangelis, ma anche di compositori quali Ennio Morricone. Altre influenze pi\u00f9 vicine alla house e alla techno, possono essere fatte risalire a gruppi di rock psichedelico, come i Pink Floyd e i Tangerine Dream, afferenti al krautrock, ma nella loro produzione ci sono anche accenni di disco music. Un'ulteriore influenza \u00e8 quella del filone melodico e sperimentatore pi\u00f9 tipico degli chansonniers francesi quali, tra gli altri, Serge Gainsbourg. La musica degli Air presenta anche inflessioni jazz da cui attingono per stimolare la loro capacit\u00e0 di improvvisazione, ben visibile sui palchi dei loro live.\nEsordi.\nNel 1996 pubblicano il primo singolo, \"Modular Mix\", seguito da \"Casanova 70\" e \"Le Soleil Est Pr\u00e9s De Moi\". Si tratta di canzoni raffinate e divertenti che vengono inserite nell'EP \"Premiers Sympt\u00f4mes\". Il gruppo incomincia cos\u00ec a farsi notare e viene contattato dai Depeche Mode e da Neneh Cherry, che li reclutano per remixare dei loro brani. Inoltre vengono contattati anche da Jean-Jacques Perrey, esponente di spicco della cosiddetta musica concreta.\nL'anno della svolta \u00e8 il 1998: il gruppo pubblica l'album d'esordio \"Moon Safari\" in gennaio. A questo disco collaborano la cantante statunitense Beth Hirsch (voce in \"All I Need\" e \"You Make It Easy\") e i musicisti di Beck. A farla da padrone in questo lavoro sono i sintetizzatori analogici, gli archi (registrati presso gli Abbey Road Studios) e le chitarre acustiche, e tutto ci\u00f2 fornisce un connubio perfetto tra trip hop, chill out e musica psichedelica. Due singoli sono estratti dall'album, \"Kelly Watch The Stars\" (omaggio a Kelly Garrett delle Charlie's Angels) e \"Sexy Boy\". Per entrambi i singoli, che avranno un grande successo in America e in Europa, vengono pubblicati dei videoclip diretti da Mike Mills, che \u00e8 anche l'autore della copertina del disco. \nOltre a rendere gli Air noti a livello internazionale, \"Moon Safari\" ricevette giudizi molto positivi da parte della critica. Considerato \"una proposta musicale di grande maturit\u00e0\", \u00e8 stato inserito in un libro dedicato ai \"500 dischi fondamentali della storia del rock\".\nPer quanto riguarda le vendite, \"Moon Safari\" vender\u00e0 oltre un milione di copie in pochi mesi. Conquista la Victoire de la Musique come \"album tecno/dance dell'anno\".\nA suggellare la fama ormai raggiunta, nel 1999 viene ristampato \"Premiers Sympt\u00f4mes\" con l'aggiunta di due tracce.\nColonna sonora e nuovo disco.\nNel 1999 il duo viene contattato dalla regista Sofia Coppola, ai tempi astro nascente di Hollywood, e compone la colonna sonora del suo primo lungometraggio, \"Il giardino delle vergini suicide\", tratto dal romanzo di Jeffrey Eugenides. L'album \"The Virgin Suicides\" verr\u00e0 definito dalla band come \"The Dark Side of Moon Safari\", citando sia il loro precedente album che il capolavoro dei Pink Floyd \"The Dark Side of the Moon\", a cui evidentemente si sono ispirati. In questo lavoro Godin e Dunckel si circondano di una gamma di strumenti molto ricca a cui aggiungono basso e batteria, con quest'ultima suonata da Brian Reitzell.\nDopo aver contribuito al successo di Sofia Coppola, il duo francese pubblica \"10000 Hz Legend\" nel 2001. Questo lavoro, registrato a Los Angeles, vede il gruppo accostarsi alla musica sperimentale. L'album verr\u00e0 definito da Godin come \"una lettera d'amore alle nostre macchine: devi amarle per sapere davvero come usarle nel modo giusto\". In questo disco collabora Beck nel brano \"The Vagabond\".\nIl gruppo, a seguito della pubblicazione dell'album, viene ingaggiato dallo scrittore Alessandro Baricco per musicare alcuni brani del libro \"City\". Ne viene fuori un CD intitolato \"City Reading\" e pubblicato nel 2003, in cui la musica degli Air accompagna la narrazione.\n\"Talkie Walkie\".\nIl nuovo album del gruppo viene registrato tra Parigi e Los Angeles, viene intitolato \"Talkie Walkie\" e pubblicato nel gennaio 2004. Importanti sono le collaborazioni di cui si avvalgono gli Air per questo disco: alla produzione c'\u00e8 Nigel Godrich (gi\u00e0 al lavoro con Radiohead e Beck), mentre per gli arrangiamenti orchestrali si affidano a Michel Colombier, musicista che aveva lavorato con Serge Gainsbourg. Il singolo \"Cherry Blossom Girl\" viene accompagnato da un videoclip dedicato alla pornostar americana Tracy Lords. La traccia \"Mike Mills\" \u00e8 dedicata proprio a Mike Mills, regista newyorkese che aveva diretto dei video per gli Air. Il brano \"Alone in Kyoto\" fa parte della colonna sonora del secondo film di Sofia Coppola \"Lost in Translation - L'amore tradotto\".\nSuccessivamente Jean-Benoit Dunckel si dedica ad una divagazione da solista con il soprannome Darkel. Ritrova il sodale con Godin per comporre e produrre il disco \"\" di Charlotte Gainsbourg.\nNel 2006 il duo viene contattato per partecipare al progetto \"LateNightTales\", stilando una compilation da amanti della musica.\n\"Pocket Symphony\" e \"Love 2\".\nDopo tre anni di progetti paralleli, gli Air tornano nel marzo 2007 con \"Pocket Symphony\". Il disco nasce dalla frequentazione del Giappone e viene preceduto dalla pubblicazione del singolo \"Once Upon a Time\", in cui si vedono appunto numerosi strumenti musicali giapponesi. Nel brano \"One Hell of a Party\" collabora Jarvis Cocker, ex componente dei Pulp, mentre in \"Somewhere Between Waking And Sleeping\" presta le sue capacit\u00e0 Neil Hannon, leader della band baroque pop The Divine Comedy.\nNell'ottobre 2009 viene pubblicato il quinto album, intitolato \"Love 2\". Il disco \u00e8 autoprodotto e registrato nel loro Atlas Studio di Parigi con un gran dispendio di strumentazione analogica e con il supporto del batterista Joey Waronker. I singoli che promuovono l'album \"Do The Joy\" e \"Sing Sang Sung\", cos\u00ec come il resto del disco, non convince a pieno la critica.\n\"Le voyage dans la Lune\".\n\"Le voyage dans la Lune\" vede la luce nel febbraio 2012. Si tratta della colonna sonora del film del francese Georges M\u00e9li\u00e8s \"Viaggio nella Luna\" del 1902. Dopo che il film \u00e8 stato ritrovato a colori in Spagna nel 1993 e restaurato a partire dal 1999, le due fondazioni Fondation Groupama Gan e Fondation Technicolor contattarono gli Air per scriverne la colonna sonora. Il film restaurato, e quindi anche la musica degli Air, debuttano al Festival di Cannes 2011 nel mese di maggio 2011. La colonna sonora diventa un vero e proprio album dopo un processo di amplificazione (il film dura solo 16 minuti), che vede coinvolte anche le Au Revoir Simone (in \"Who Am I Now?\") e la cantante dei Beach House Victoria Legrand (in \"Seven Stars\").\nNel 2015 gli Air collaborano con il musicista francese Jean-Michel Jarre contribuendo all'album con il brano \"Close Your Eyes\".\n\"Twentyears\" - la prima raccolta.\nA giugno del 2016 il gruppo ha pubblicato la prima raccolta \"Twentyears\", per festeggiare vent'anni di attivit\u00e0. Si trattava di un doppio CD, disponibile in edizione limitata in triplo CD e doppio LP vinile.\nTourn\u00e9e.\nSul palco, dal vivo, gli Air usano molta della loro strumentazione di studio (come il minimoog, il Rhodes, il Korg MS-20, il piano elettrico Wurlitzer e il vocoder). La band suona i brani dei loro album in versioni estese o riarrangiate. Spesso, sia in studio che nei live, suonano insieme ad altri artisti, come hanno fatto con Beth Hirsh (in \"Moon Safari\"), Fran\u00e7oise Hardy (\"Jeanne\"), Jean-Jacques Perrey (\"Cosmic Bird\"), Gordon Tracks (\"Playground Love\" - dove usano il mellotron - e \"Easy Going Woman\"), Beck (\"10000Hz Legend\") e, durante il tour 2004, con Dave Palmer e il batterista Earl Harvin.\nA settembre del 2016 gli Air hanno suonato a Prato nell'ambito della rassegna Settembre // Prato \u00e8 Spettacolo .\nStile e influenze.\nLa musica degli Air \u00e8 stata usata anche in alcuni spot pubblicitari e per scopi commerciali: \"Surfing on a Rocket\" fa da colonna sonora alla pubblicit\u00e0 della Nissan Armada (2005), \"Playground Love\" a quella dei jeans Levi's (2002), \"La Femme d'Argent\" \u00e8 il sottofondo della trasmissione radiofonica di Adrian Kennedy su FM104 di Dublino ed \u00e8 usata come musica d'attesa del call center europeo di Microsoft, ed \"All I need\" utilizzata per lo spot del gruppo finanziario Unipol (2009)."}
{"id": "213534", "revid": "30610", "url": "https://it.wikipedia.org/wiki?curid=213534", "title": "Djedkhonsuefankh", "text": "Il nome significa \"Khonsu parla ed egli vive\".\nIl suo pontificato dev'essere stato brevissimo, meno di un anno, corrispondente all'ultimo anno di regno di Smendes. \u00c8 possibile che si tratti di un figlio di Pinedjem I e che la sua morte sia da attribuire alla ribellione che scoppi\u00f2 nella Tebaide contro la dinastia dei Primi Profeti di Amon."}
{"id": "213536", "revid": "2312", "url": "https://it.wikipedia.org/wiki?curid=213536", "title": "Alpes de Haute Provence", "text": ""}
{"id": "213537", "revid": "767487", "url": "https://it.wikipedia.org/wiki?curid=213537", "title": "Village People", "text": "I Village People sono un gruppo musicale statunitense di disco music, attivo soprattutto negli anni settanta e ottanta.\nIl loro nome, letteralmente \"la gente del villaggio\", si riferisce al Greenwich Village di New York, luogo frequentato dalla comunit\u00e0 omosessuale.\nStoria.\nIl gruppo fu fondato dal compositore francese Jacques Morali nel 1977. Morali aveva gi\u00e0 composto alcune canzoni quando conobbe Victor Willis in uno studio di registrazione, e quest'ultimo accett\u00f2 di cantare nel primo album \"Village People.\" Fu un successo, e cos\u00ec Morali e il suo socio Henri Belolo decisero di costituire attorno a Willis un gruppo di disco music.\nI componenti dei Village People andavano in scena vestiti da archetipi dell'immaginario gay:\nI maggiori successi arrivarono con \"Go West\" (la cui cover \"Go West\" \u00e8 stata portata al successo dai Pet Shop Boys), \"In the Navy\", \"Macho Man\", \"5 O'Clock in the Morning\" e \"YMCA\", famosissima e diffusissima ancora oggi.\nComplessivamente, tra album e singoli, i Village People hanno venduto 60 milioni di copie e sono diventati un'icona gay ed un fenomeno di costume.\nNel 1980 girano il film \"Can't stop the music\" diretto da Nancy Walker con Steve Guttenberg.\nIl gruppo pubblic\u00f2 il loro ultimo singolo nel 1985 dal titolo \"Sex Over The Phone\", contenuta nell'album omonimo.\nNei primi del duemila si diffuse la notizia del decesso di tutti i membri del gruppo a causa dell'Aids, smentita dalle loro apparizioni anche in Italia, nel 2005, presso la comunit\u00e0 gay di Torre del Lago e il concerto a Roma al Gay Village del 20 giugno 2010.\nIl 2 ottobre 2021 il gruppo torna in Italia come ospiti del programma \"Arena Suzuki '60 '70 '80\" condotto da Amadeus su Rai 1, dove cantano i loro successi \"YMCA\", \"Macho Man\" e \"In the Navy\".\nNote.\n3. Dance directory: biografia e discografia su: http://www.dancedirectory.it/artist/?id=35080"}
{"id": "213539", "revid": "1776051", "url": "https://it.wikipedia.org/wiki?curid=213539", "title": "Heimberg", "text": "Heimberg (toponimo tedesco) \u00e8 un comune svizzero di 6\u00a0765 abitanti del Canton Berna, nella regione dell'Oberland (circondario di Thun).\nStoria.\nNel 1869 ha inglobato il comune soppresso di Thungschneit.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHeimberg \u00e8 servito dall'omonima stazione sulla ferrovia Burgdorf-Thun.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene ricadente all'interno dei confini del comune."}
{"id": "213541", "revid": "1776051", "url": "https://it.wikipedia.org/wiki?curid=213541", "title": "Kienersr\u00fcti", "text": "Kienersr\u00fcti (toponimo tedesco) \u00e8 una frazione del comune svizzero di Uttigen, nel Canton Berna (regione dell'Oberland, circondario di Thun).\nStoria.\nGi\u00e0 comune autonomo che si estendeva per 0,8\u00a0km\u00b2, 2014 \u00e8 stato accorpato a Uttigen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "213542", "revid": "2056951", "url": "https://it.wikipedia.org/wiki?curid=213542", "title": "British thermal unit", "text": "Il British thermal unit (BTU o Btu) \u00e8 un'unit\u00e0 di misura dell'energia, usata negli Stati Uniti e nel Regno Unito (dove \u00e8 generalmente usata nei sistemi di riscaldamento). Rappresenta la quantit\u00e0 di calore per innalzare di 1 \u00b0F la temperatura di una libbra d'acqua, in determinate condizioni iniziali (cfr. paragrafo definizioni). Le BTU sono solitamente utilizzate nella definizione del potere calorifico dei combustibili come anche del potere refrigerante dei sistemi di condizionamento degli ambienti. La corrispondente unit\u00e0 di misura utilizzata nel Sistema Internazionale \u00e8, invece, il joule (J). \nDefinizioni.\nEsistono diversi tipi di definizioni tecniche della BTU, principalmente dipendenti dall'applicazione della definizione data a differenti temperature iniziali dell'acqua o a diverse densit\u00e0 della stessa, che rendono leggermente variabile il corrispondente valore in joule, esistono - cio\u00e8 - diverse tipologie di BTU:\nConversioni.\nApprossimativamente valgono le seguenti equivalenze:"}
{"id": "213543", "revid": "126257", "url": "https://it.wikipedia.org/wiki?curid=213543", "title": "Conte Biancamano (transatlantico)", "text": "Conte Biancamano era una nave di linea italiana varata nel 1925. Considerata la prima vera \"citt\u00e0 galleggiante\" italiana, fu l'ultimo transatlantico italiano costruito all'estero. Il nome venne scelto in onore di Umberto I Biancamano, capostipite dei Savoia.\nFu costruita nei cantieri scozzesi William Beardmore &amp; Co a Dalmuir nei pressi di Glasgow su incarico della compagnia di navigazione di linea genovese Lloyd Sabaudo. Dagli stessi cantieri uscirono in breve periodo anche le navi \"Conte Rosso\" e \"Conte Verde\". La nave aveva lo scafo che presentava una prua dritta, mentre l'apparato motore dotato di due turbine a vapore a doppio riduttore e due eliche, permetteva di raggiungere la velocit\u00e0 di 20 nodi e sfogava in due fumaioli. Ospitava 180 passeggeri di prima classe, 220 di classe superiore, 200 di seconda classe, 390 di classe economica, e 660 di terza classe.\nRequisita dalla US Navy all'inizio della seconda guerra mondiale, fu utilizzata come nave da trasporto truppe col nome di Hermitage. Dopo il conflitto venne completamente riammodernata, tornando a navigare col nome originario. Una vasta sezione della nave \u00e8 conservata al Museo nazionale della scienza e della tecnologia Leonardo da Vinci di Milano, unico transatlantico italiano sopravvissuto.\nAllestimento.\nAmmiraglia della flotta, la \"Biancamano\" fu dotata di ogni comfort e lussuosamente allestita. Arredata con sfarzo e provvista di tutte le comodit\u00e0 pi\u00f9 innovative per l'epoca, era destinata principalmente ad una clientela di lusso. Lo studio e la progettazione degli interni furono affidati a uno dei pi\u00f9 celebri e apprezzati architetti italiani dell'epoca, Adolfo Copped\u00e8.\nAllo scoppio della seconda guerra mondiale, con la trasformazione in nave per trasporto truppe, questi preziosi arredi furono completamente smantellati e distrutti presso i cantieri di Filadelfia.\nQuando nel 1947 il Biancamano fu riallestito come nave passeggeri nei cantieri di Monfalcone, vennero chiamati a collaborare alcuni dei pi\u00f9 noti ed importanti artisti, architetti e decoratori dell'epoca. Le sale principali furono assegnate a dieci progettisti diversi, tra cui i pittori Massimo Campigli e Mario Sironi, lo scultore Marcello Mascherini e lo smaltatore Paolo De Poli. Lo stesso Gio Ponti, incaricato degli arredi, scrisse: \"Il Conte Biancamano, attraverso la sfilata delle sue sale \u00e8 l'espressione di diversi temperamenti: ci\u00f2 da variet\u00e0 alla nave\". L'eccezionalit\u00e0 di queste collaborazioni e il loro straordinario risultato contribu\u00ec a rendere il \"Biancamano\" unico nel suo genere.\nPrimi anni di servizio.\nVarata il 23 aprile 1925, effettu\u00f2 il viaggio inaugurale il 20 novembre 1925 sulla prestigiosa linea Genova - New York, essendo previsto che navigasse sulle rotte dirette alla parte settentrionale del continente americano.\nL'ultimo viaggio per il Lloyd Sabaudo avvenne con partenza da Genova per New York il 25 novembre 1932.\nNel 1932 il Lloyd Sabaudo, insieme ad altre societ\u00e0 di navigazione, venne accorpato nella \"Italia Navigazione\" apportandovi le sue navi, compreso il Conte Biancamano e la nave venne destinata alle rotte dirette verso il Sud America, dopo che con la nuova societ\u00e0 aveva effettuato la stessa linea per altri sei viaggi, l'ultimo dei quali iniziato il 1\u00ba luglio 1932.\nNel 1934 fu impiegata per scopi bellici, trasportando, per conto del Ministero della Marina, truppe e attrezzature belliche in preparazione della guerra d'Etiopia.\nNel 1936 venne noleggiato dalla societ\u00e0 Lloyd Triestino, una delle societ\u00e0 del gruppo, che la impieg\u00f2 sulle rotte dirette in Medio Oriente.\nIl 21 gennaio 1940 il Conte Biancamano fu tra le navi che corsero in aiuto del transatlantico Orazio, in fiamme al largo di Tolone, salvando 316 naufraghi.\nNel 1940 ritorn\u00f2 alla Societ\u00e0 Italia di Navigazione e venne impiegato per un viaggio Genova - Napoli - Panama - Valpara\u00edso - Panama proprio per sostituire la motonave Orazio, ma gi\u00e0 l'anno successivo torn\u00f2 a far viaggiare passeggeri prima verso il Sud America e poi verso l'estremo Oriente, sulla rotta Genova-Shanghai via Suez.\nUSS \"Hermitage\" (AP-54).\nAll'entrata in guerra dell'Italia venne posto sotto sequestro e internato nel porto panamense di Cristobal, dove era ormeggiato. Nel dicembre 1941, con l'entrata degli Stati Uniti nel secondo conflitto mondiale, trovandosi in acque americane venne sequestrato dagli Stati Uniti, trasformato in trasporto truppe e incorporato nella US Navy come USS \"Hermitage\" (AP-54) nel 1942. I lavori di riconversione vennero effettuati nei cantieri di Filadelfia e al termine la nave poteva alloggiare fino a settemila uomini. La nave venne armata con un cannone da 127/38mm e 6 cannoni da 76/50mm antinave e antiaerei.\nGli alleati iniziarono l'8 novembre l'invasione del Nord Africa denominandola Operazione Torch e l'Hermitage vi prese parte partendo da New York il 2 novembre con 5600 tra equipaggio e truppe trasportate che vennero sbarcate a Casablanca tra il 10 e il 25 novembre. Successivamente l'11 dicembre rientr\u00f2 negli Stati Uniti per essere destinato agli scenari del Pacifico dove venne utilizzato durante il 1943.\nSuccessivamente allo Sbarco in Normandia effettu\u00f2 vari viaggi tra l'Europa e gli Stati Uniti per trasporto truppe e rimpatrio di feriti e prigionieri, il primo dei quali il 16 giugno 1944. Si trovava a Le Havre l'8 maggio 1945, giorno della resa della Germania. Dopo la fine delle ostilit\u00e0 venne impiegato per il rimpatrio di migliaia di veterani di guerra americani, prima dall'Europa e poi dal Pacifico. Venne ritirato dal servizio il 20 agosto 1946. Durante il servizio con la US Navy percorse oltre 230.000 miglia trasportando 129.695 soldati di varia nazionalit\u00e0.\nRitorno all'Italia.\nNel 1947 la nave venne restituita all'Italia e nel 1948 venne sottoposta ad importanti lavori di ammodernamento nei Cantieri di Monfalcone. Le modifiche strutturali videro il rifacimento della prua, che da dritta divenne slanciata, e un aumento della lunghezza. Altre modifiche riguardarono gli alloggiamenti, che vennero portati a 252 posti di prima classe, 455 in classe cabina e 893 in classe turistica. Venne anche dotata di fumaioli aerodinamici e di una livrea bianca.\nCon il suo nome originario e completamente riallestita, fu la prima unit\u00e0 della rinnovata flotta mercantile italiana. Al riallestimento collaborarono pittori come Massimo Campigli, Mario Sironi, Roberto Crippa, Edina Altara, Alice Psacaropulo, all'arredo e alla decorazione parteciparono Gustavo Pulitzer, Paolo De Poli e Gi\u00f2 Ponti mentre le sculture erano opera di Marcello Mascherini. Tra le sculture, quella dell'ampio soffitto che ornava il salone delle feste che raffigurava il mito di Giasone e del vello d'oro.\nIl 14 luglio 1949 riprese la navigazione sulla linea Genova - Buenos Aires sino al 21 marzo 1950 quando venne trasferito sulla linea Genova - Napoli - Cannes - New York, sulla stessa rotta nella quale dieci anni dopo effettuer\u00e0 il suo ultimo viaggio.\nNel 1957 il Conte Biancamano port\u00f2 da Buenos Aires a Genova la salma di una certa Maria Maggi, vedova de Magistris; si trattava della salma imbalsamata di Evita Per\u00f3n, moglie dell'ex presidente argentino Juan Domingo Per\u00f3n, destinata a essere provvisoriamente sepolta al Cimitero Maggiore di Milano; il corpo di Evita, dopo rocambolesche vicissitudini, era stato allontanato dall'Argentina dal nuovo governo, per evitarne il culto.\nNel 1956 navigava sulla tratta Genova-Caracas (Venezuela).\nIl 26 marzo 1960 inizi\u00f2 il suo ultimo viaggio: Genova - Napoli - Barcellona - Lisbona - Halifax - New York e al suo ritorno, dopo 364 traversate di linea, nel corso delle quali aveva trasportato 353\u00a0836 passeggeri venne posto in disarmo, radiato e avviato alla demolizione, che avvenne alla Spezia l'anno seguente.\nMusealizzazione.\nTra il 1960 e il 1961, durante i lavori di demolizione, il ponte di comando, alcune cabine di prima classe e l'ampio salone delle feste vennero smontati e trasportati in pi\u00f9 blocchi da La Spezia a Milano per essere rimontati all'interno di un padiglione apposito, completato nel 1964, presso il Museo nazionale della scienza e della tecnologia Leonardo da Vinci di Milano. Il padiglione aeronavale del museo fu appositamente progettato e costruito per accogliere il transatlantico e la nave scuola \"Ebe\". Grazie alla musealizzazione, il \"Biancamano\" \u00e8 l'unico transatlantico italiano sopravvissuto.\nLa sezione conservata al museo \u00e8 composta da 5 livelli, partendo dall'alto:\nAltre parti, tra cui l'\u00e0ncora, vennero rimontate, sempre a Milano, presso la sala da ballo \"Conte Biancamano\", noto anche come \"il Transatlantico\", all'Idroscalo.\nConte Grande.\nIl \"Conte Biancamano\" aveva una unit\u00e0 gemella: il Conte Grande, che ebbe sorte analoga. Catturato in Brasile allo scoppio del secondo conflitto mondiale, venne incorporato nella US Navy nel 1942 e restituito all'Italia al termine del conflitto; venne ritirato dal servizio nel 1961."}
{"id": "213544", "revid": "1543377", "url": "https://it.wikipedia.org/wiki?curid=213544", "title": "Dinaro sudanese", "text": "Il dinaro \u00e8 stata la valuta del Sudan dall'8 giugno 1992 fino al 10 gennaio 2007. Il codice ISO 4217 era \"SDD\". Il dinaro \u00e8 stato sostituito con la sterlina sudanese.\nIl dinaro era diviso in 10 libbre sudanesi, che a loro volta erano divise in 100 dirham. Il dinaro \u00e8 stato introdotto l'8 giugno 1992 per rimpiazzare la sterlina inglese. La moneta era agganciata al dinaro libico con un cambio di circa 200 dinari sudanesi per un dinaro libico.\nStoria.\nIl dinaro sostitu\u00ec la prima sterlina sudanese (SDP) l'8 giugno 1992 con un cambio di 1 dinaro = 10 sterline. Il 10 gennaio 2007 \u00e8 stata introdotta una seconda sterlina sudanese (SDG) con un cambio di 1 sterlina = 100 dinari. Per la sostituzione della moneta la Bank of Sudan ha previsto un periodo transitorio di sei mesi. In questo periodo la sterlina ed il dinaro sono stati accettati entrambi come valuta legale, ma gli assegni in sterline dovevano essere cambiati nelle banche commerciali. La Bank of Sudan ha iniziato il 9 gennaio la distribuzione della nuova valuta alle banche commerciali ed ha inviato le banconote nel Sudan meridionale. La seconda sterlina sudanese \u00e8 divenuta l'unica moneta legale nel Sudan dal 1\u00ba luglio 2007. La sostituzione \u00e8 stata possibile da questa data fino al 1\u00ba settembre 2007 solo presso le sedi della Bank of Sudan.\nMonete.\nSono state emesse monete nei valori di \u00bc, \u00bd, 1, 2, 5, 10, 20 e 50 dinari. Secondo una fonte era stata prevista l'introduzione di monete bimetalliche da 50 e 100 dinari ma il passaggio alla seconda sterlina ha interrotto questi programmi.\nBanconote.\nSono state emesse banconote con i tagli da 5, 10, 25, 50, 100, 200, 500, 1000, 2000 e 5000 dinari. I tre tagli minori sono stati ritirati il 1\u00ba gennaio 2000. Le vecchie banconote della prima sterlina hanno circolato per molto tempo accanto al dinaro."}
{"id": "213546", "revid": "110157", "url": "https://it.wikipedia.org/wiki?curid=213546", "title": "Noflen", "text": "Noflen (toponimo tedesco) \u00e8 una frazione di 299 abitanti del comune svizzero di Kirchdorf, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 2,7\u00a0km\u00b2 e che comprendeva anche le frazioni di Oberdorf, Stoffelsr\u00fcti (dal 1948; in precedenza era frazione di Jaberg) e Unterdorf, il 1\u00ba gennaio 2018 \u00e8 stato accorpato a Kirchdorf assieme agli altri comuni soppressi di Gelterfingen e M\u00fchledorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "213550", "revid": "1543377", "url": "https://it.wikipedia.org/wiki?curid=213550", "title": "Dirham degli Emirati Arabi Uniti", "text": "Il dirham (arabo: \u062f\u0631\u0647\u0645) \u00e8 la valuta degli Emirati Arabi Uniti. Il codice ISO 4217 \u00e8 \"AED\". Abbreviazioni non ufficiali sono DH o Dhs. Il dirham \u00e8 suddiviso in 100 fils (\u0641\u0644\u0633).\nStoria.\nIl dirham degli Emirati Arabi Uniti fu introdotto nel 1973. Sostituiva il riyal di Qatar e Dubai alla pari. Il riyal di Qatar e Dubai riyal aveva circolato dal 1966 in tutti gli emirati eccetto Abu Dhabi, dove il dirham sostitu\u00ec il dinaro del Bahrain con un cambio di 1 dirham = 0,1 dinar. Prima del 1966 gli emirati usavano la rupia del Golfo. Come in Qatar gli emirati per breve tempo usarono riyal saudita durante la transizione dalla rupia del Golfo al riyal del Qatar e Dubai.\nIl 28 gennaio 1978 il dirham fu ufficialmente agganciato ai Diritti Speciali di Prelievo del Fondo Monetario Internazionale (Special Drawing Rights o SDR). In pratica \u00e8 stato agganciato al dollaro statunitense per gran parte del tempo.\nDal novembre 1997 il dirham \u00e8 agganciato al dollaro con un cambio di 1 U.S.$ = 3,6725 dirham, che si traduce circa in 1 dirham = 0,272294 dollaro.\nMonete.\nNel 1973 furono introdotte monete nei valori di 1, 5, 10, 25 e 50 fils e di 1 dirham. Le monete da 1, 5 e 10 fils erano coniate in bronzo e le altre in cupro-nickel. Le monete in fils avevano le stesse misure e composizione delle corrispondenti monete in dirham di Qatar e Dubai. Nel 1995, le monete da 50 fils ed 1 dirham furono ridotte in dimensione e quella da 50 fils era eptagonale con i lati incurvati.\nIl valore ed i numeri sono scritti con i numeri arabi orientali ed il testo \u00e8 in lingua araba. Le monete da 1, 5 e 10 fils sono raramente usate nella vita quotidiana e tutte le somme sono arrotondate ai pi\u00f9 vicino multiplo di 25 fils. Le moneta da 1 fils \u00e8 una rarit\u00e0 e praticamente non circola. Nei resti c'\u00e8 il rischio di confondere le vecchie monete da 50 fils con quelle moderne da 1 dirham perch\u00e9 hanno quasi le stesse misure.\nProblemi con la moneta da 1 dirham.\nNell'agosto 2008 ci si accorse che la moneta filippina da 1 peso aveva le stesse misure di quella da 1 dirham. Poich\u00e9 il valore della moneta da 1 peso era solamente di 8 fils, questo port\u00f2 ad una truffa nei confronti dei distributori automatici negli Emirati Arabi Uniti. Siccome il dirhan degli emirati vale circa 13 volte il peso filippino, si comprende quanto fosse conveniente per questi delinquenti organizzare questo tipo di truffa. \nMonete commemorative.\nDal 1976 la Central Bank of the United Arab Emirates ha coniato diverse monete commemorative. Queste monete celebrano differenti eventi e leader degli Emirati Arabi Uniti.\nBanconote.\nNel 1973 il Currency Board degli Emirati introdusse banconote nei tagli da 1, 5, 10, 50, 100 e 1000 dirham. Una seconda serie di banconote fu introdotta nel 1982 senza i tagli da 1 e 1000 dirham. La banconota da 500 dirham fu introdotta nel 1983, seguita da quella da 200 dirham nel 1989. La banconota da 1000 dirham fu reintrodotta nel 2000. Le banconote attuali sono nei tagli da 5 (marrone), 10 (verde), 20 (blu chiaro), 50 (rosa), 100 (viola), 200 (verde/marrone), 500 (blu) e 1000 (verde/blu) dirham.\nIl testo al fronte \u00e8 in arabo ed in numeri arabi orientali; al verso il testo \u00e8 in inglese ed i numeri sono in numeri arabi occidentali. Il taglio da 200 dirham \u00e8 relativamente raro dato che \u00e8 stato stampato solo nel 1989."}
{"id": "213554", "revid": "1776051", "url": "https://it.wikipedia.org/wiki?curid=213554", "title": "Seftigen", "text": "Seftigen (toponimo tedesco) \u00e8 un comune svizzero di 2\u00a0191 abitanti del Canton Berna, nella regione dell'Oberland (circondario di Thun).\nStoria.\nSeftigen \u00e8 stato il capoluogo dell'omonimo distretto fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSeftigen \u00e8 servito dall'omonima stazione sulla ferrovia G\u00fcrbetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "213578", "revid": "9", "url": "https://it.wikipedia.org/wiki?curid=213578", "title": "Rublo (bielorusso)", "text": ""}
{"id": "213579", "revid": "1776051", "url": "https://it.wikipedia.org/wiki?curid=213579", "title": "Uttigen", "text": "Uttigen (toponimo tedesco) \u00e8 un comune svizzero di 2\u00a0070 abitanti del Canton Berna, nella regione dell'Oberland (circondario di Thun); ha lo status di citt\u00e0.\nStoria.\n 2014 ha inglobato il comune soppresso di Kienersr\u00fcti.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nUttigen \u00e8 servito dall'omonima stazione sulla ferrovia Berna-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "213580", "revid": "9", "url": "https://it.wikipedia.org/wiki?curid=213580", "title": "Rupia (nepalese)", "text": ""}
{"id": "213581", "revid": "9", "url": "https://it.wikipedia.org/wiki?curid=213581", "title": "Scellino (keniota)", "text": ""}
{"id": "213583", "revid": "287204", "url": "https://it.wikipedia.org/wiki?curid=213583", "title": "Colon costaricano", "text": ""}
{"id": "213585", "revid": "287204", "url": "https://it.wikipedia.org/wiki?curid=213585", "title": "Colon salvadoregno", "text": ""}
{"id": "213586", "revid": "599013", "url": "https://it.wikipedia.org/wiki?curid=213586", "title": "Daniel Bertoni", "text": "Biografia.\nNato a Bah\u00eda Blanca, crebbe a Quilmes, poich\u00e9 il padre, che era lattaio a Puerto Belgrano, fu chiamato da un parente per lavorarvi come camionista. Fratello gemello di Carlos, entrambi si avvicinarono al calcio, ma il secondo dovette cessare l'attivit\u00e0 per problemi di asma, mentre Daniel pot\u00e9 proseguire e diventare professionista.\nCaratteristiche tecniche.\nCentrocampista offensivo o attaccante, era in possesso di affinate doti tecniche e di un tiro potente, che era in grado di effettuare con entrambi i piedi.\nCarriera.\nClub.\nCresciuto con il modello di Ra\u00fal Bernao, entr\u00f2 a far parte del settore giovanile del Quilmes, con cui debutt\u00f2 in prima squadra a sedici anni. Nel 1973 fu acquistato dall'Independiente, ove trov\u00f2 Ricardo Bochini, che calcisticamente fu una delle figure pi\u00f9 importanti per Bertoni. Esord\u00ec il 6 maggio 1973 nel 2-2 contro il V\u00e9lez Sarsfield, e alla sua prima stagione con il club di Avellaneda, la Primera Divisi\u00f3n 1973, scese in campo per 35 volte, segnando 8 reti. In ambito internazionale, la formazione continu\u00f2 le vittorie dell'annata precedente, ottenendo per la seconda volta consecutiva la Coppa Libertadores, stavolta abbinata alla Coppa Intercontinentale, la prima vinta dall'Independiente.\nNel 1974 Bertoni gioc\u00f2 35 incontri in Primera Divisi\u00f3n, partecipando anche alle vittorie in Coppa Interamericana e Coppa Libertadores. Il 1975 fu un anno problematico per il giocatore, che non potendosi allenare con continuit\u00e0 sub\u00ec un calo nel rendimento fisico, che influenz\u00f2 le sue prestazioni in campo. Tuttavia, la stagione si concluse con un'ulteriore vittoria in Libertadores e in Interamericana e con undici reti segnate in campionato. Il biennio 1976-1977 fu il migliore a livello personale per Bertoni: sulle 76 partite giocate, and\u00f2 a segno 43 volte, vincendo per la prima e unica volta la Primera Divisi\u00f3n con la conquista del torneo Nacional nel 1977. Il 25 gennaio 1978 Bertoni gioc\u00f2 la sua ultima partita con il club dalla casacca rossa, affrontando il Talleres a C\u00f3rdoba.\nDopo la vittoria nel campionato del mondo 1978, Bertoni fu ceduto al Siviglia per 70 milioni di pesetas, la somma pi\u00f9 ingente mai pagata da tale societ\u00e0 per un calciatore. Gli inizi nel calcio spagnolo non furono entusiasmanti, pi\u00f9 per le pressanti aspettative che per uno scarso rendimento, e alla sua prima annata lontano dall'Argentina realizz\u00f2 8 gol in 25 incontri. Durante la stagione 1979-1980 strinse un forte legame in campo con H\u00e9ctor Scotta, che al Siviglia era arrivato nel 1976-1977: in due assommarono 32 reti, egualmente ripartite.\nNel 1980 Bertoni fu acquistato dalla Fiorentina del neopresidente Ranieri Pontello, primo straniero del club viola in seguito alla riapertura delle frontiere. La stagione del suo debutto lo vede scendere in campo 25 volte, andando a segno contro , , Inter e Roma, per un totale di 4 gol. Nel 1981-1982 Bertoni gioca tutti e 30 gli incontri, e con le sue nove reti \u00e8 il miglior marcatore della squadra insieme a Francesco Graziani. Contro l'Inter il calciatore argentino segna la sua prima doppietta italiana, sfruttando un calcio di rigore concesso al 50\u00ba minuto dopo il gol che aveva aperto la gara al 25\u00ba. Bertoni, soprannominato \"Puntero\" dalla tifoseria, nella stagione 1982-1983 manca per quattro mesi, tenuto fuori da un'epatite virale, e conclude l'annata con 16 presenze e 4 gol, di cui 2 segnati alla prima giornata contro il Catanzaro. Il 1983-1984 \u00e8 la miglior stagione dell'argentino alla Fiorentina: 10 gol nelle 26 partite giocate, con due doppiette.\nAl termine dell'annata Bertoni lascia la societ\u00e0 di Firenze per trasferirsi al Napoli. Con il club partenopeo raggiunse Diego Maradona, suo connazionale, con cui form\u00f2 una buona coppia: nonostante alcuni contrasti con il tecnico Ottavio Bianchi, Bertoni riusc\u00ec a giocare quasi tutti gli incontri, totalizzando 14 gol nelle due stagioni napoletane. Nel 1986 pass\u00f2 all'Udinese, ove chiuse la carriera al termine della Serie A 1986-1987.\nNazionale.\nAll'et\u00e0 di sedici anni gioc\u00f2 un'amichevole a Quilmes contro l'Argentina giovanile, che stava effettuando la preparazione in vista del Torneo di Cannes: entrato a partita in corso, Bertoni realizz\u00f2 due reti, facendo vincere il Quilmes, e tale prestazione persuase la commissione tecnica e il CT Rub\u00e9n Bravo ad aggregarlo alla selezione che partecip\u00f2 alla competizione in terra di Francia. L'anno seguente, affiancato dal futuro campione del mondo Kempes, con la nazionale giovanile giunse al terzo posto nel medesimo Torneo.\nDaniel Bertoni debutt\u00f2 in nazionale maggiore nel 1974, e nel 1978 prese parte al Campionato del mondo. In tale competizione scese in campo per la prima volta contro l', subentrando a Ren\u00e9 Houseman al 67\u00ba minuto: realizz\u00f2 il gol della vittoria all'84\u00ba, approfittando di una respinta difettosa della difesa ungherese.\nSalt\u00f2 l'incontro successivo contro la , e torn\u00f2 in campo da titolare contro l', giocando tutta la partita. Nel gruppo semifinale Bertoni fu subito schierato in campo contro la quale attaccante di supporto per Kempes, che in quell'incontro marc\u00f2 una doppietta. Menotti lo mantenne in tale posizione anche contro e . Nella finale contro i il CT riport\u00f2 Bertoni a centrocampo, e al 115\u00ba il giocatore suggell\u00f2 la vittoria della selezione bianco-celeste con il gol del 3-1.\nLo stesso Menotti incluse Bertoni nella lista dei convocati per Spagna 1982. Schierato titolare nel centrocampo a quattro, l'argentino gioc\u00f2 per intero la prima sfida contro il , venendo ammonito. Apr\u00ec poi le marcature del 4-1 con l'Ungheria il 18 giugno ad Alicante, segnando al 26\u00ba. Contro l' Bertoni and\u00f2 nuovamente a segno, chiudendo la gara con il gol del 2-0 al 52\u00ba minuto. Figur\u00f2 nell'undici iniziale anche nelle ultime due partite disputate dalla nazionale argentina contro e ."}
{"id": "213587", "revid": "1776051", "url": "https://it.wikipedia.org/wiki?curid=213587", "title": "Heiligenschwendi", "text": "Heiligenschwendi (toponimo tedesco) \u00e8 un comune svizzero di 682 abitanti del Canton Berna, nella regione dell'Oberland (circondario di Thun).\nStoria.\nNel 1958 la localit\u00e0 di H\u00fcnibach, fino ad allora frazione di Heiligenschwendi, fu assegnata a Hilterfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte di uno dei due comuni patriziali (Heiligenschwendi e Schwendi) che hanno la responsabilit\u00e0 della manutenzione di ogni bene ricadente all'interno dei confini del comune."}
{"id": "213595", "revid": "1776051", "url": "https://it.wikipedia.org/wiki?curid=213595", "title": "Homberg (Svizzera)", "text": "Homberg (toponimo tedesco) \u00e8 un comune svizzero di 523 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nHomberg \u00e8 una stazione sciistica attrezzata sia per lo sci alpino sia per lo sci nordico (trampolino per il salto con gli sci).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene ricadente all'interno dei confini del comune."}
{"id": "213597", "revid": "466539", "url": "https://it.wikipedia.org/wiki?curid=213597", "title": "Cameron Crowe", "text": "Biografia.\nNato a Palm Springs, ma cresciuto a San Diego, Crowe, a soli 15 anni diventa giornalista scrivendo recensioni ed articoli di musica per le riviste \"Creem\", \"Playboy\" e \"Penthouse\" e, un anno dopo, collabora con il celebre magazine \"Rolling Stone\". Durante questo periodo ha la fortuna di intervistare leggende del rock come Bob Dylan, Neil Young, Led Zeppelin ed Eric Clapton. A 22 anni torna a studiare e scrive un libro, poi riadattato per il film \"Fuori di testa\", ritratto sensibile, divertente e alquanto realistico delle storie e delle difficolt\u00e0 dei teenager.\nNel 1989 debutta alla regia con \"Non per soldi...ma per amore\"; con il suo lavoro successivo, \"Singles - L'amore \u00e8 un gioco\", Crowe racconta di un gruppo di giovani ventenni di Seattle e sul passaggio che compiono all'et\u00e0 adulta. Quattro anni dopo con \"Jerry Maguire\" ottiene la sua prima nomination agli Oscar per la migliore sceneggiatura originale e Cuba Gooding Jr. si aggiudic\u00f2 la statuetta come miglior attore non protagonista. Scrive un libro intervista, \"Conversazioni con Billy Wilder\" (2002), pubblicato in Italia da Adelphi.\nNel 2000 con \"Quasi famosi\" Crowe racconta una storia quasi autobiografica: un adolescente, aspirante giornalista di musica rock, segue in tour una band emergente. Con questo film si aggiudica un Golden Globe e l'Oscar 2001 per la migliore sceneggiatura originale. Nel 2001 il regista californiano realizza \"Vanilla Sky\" e nel 2005 \"Elizabethtown\"; il primo soggetto per la prima volta non presenta la sua firma, ma \u00e8 un remake hollywoodiano del film di Alejandro Amen\u00e1bar \"Apri gli occhi\" (1997), mentre il secondo \u00e8 una spigliata commedia funebre, mix di humor nero e romanticismo.\nNell'aprile del 2011 presenta al Tribeca Film Festival \"The Union\", documentario che segue i musicisti Elton John e Leon Russell's nella realizzazione del loro album \"The Union\", prodotto da T-Bone Burnett. Il 20 settembre 2011 esce negli USA \"Pearl Jam Twenty\", un documentario sui Pearl Jam che racconta i 20 anni di una delle pi\u00f9 importanti band della scena musicale rock/grunge. Alcuni componenti dei Pearl Jam (Eddie Vedder, Ament, McReady, Gossard e l'allora batterista Abruzzese) erano gi\u00e0 apparsi insieme a Crowe in \"Singles - l'amore \u00e8 un gioco\" interpretando la band di Matt Dillon. Nel 2011 esce \"La mia vita \u00e8 uno zoo\" una commedia a tinte drammatiche interpretata da Matt Damon e Scarlett Johansson. La sceneggiatura \u00e8 scritta dal regista insieme ad Aline Brosh McKenna. Il film \u00e8 basato su un romanzo autobiografico del giornalista inglese Benjamin Mee.\nVita privata.\nCrowe si \u00e8 sposato con la musicista Nancy Wilson del gruppo rock Heart nel luglio 1986. La coppia ha avuto due gemelli nati nel gennaio 2000. Cameron e Nancy hanno divorziato nel 2010 dopo ventiquattro anni di matrimonio."}
{"id": "213598", "revid": "599013", "url": "https://it.wikipedia.org/wiki?curid=213598", "title": "Fuori di testa", "text": "Fuori di testa \u00e8 il titolo italiano di diversi film:"}
{"id": "213600", "revid": "1776051", "url": "https://it.wikipedia.org/wiki?curid=213600", "title": "Schwendibach", "text": "Schwendibach (toponimo tedesco) \u00e8 un comune svizzero di 249 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "213602", "revid": "110157", "url": "https://it.wikipedia.org/wiki?curid=213602", "title": "Steffisburg", "text": "Steffisburg (toponimo tedesco; in francese \"Steffisbourg\", desueto) \u00e8 un comune svizzero di 15\u00a0816 abitanti del Canton Berna, nella regione dell'Oberland (circondario di Thun); ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nQuartieri.\nI quartieri di Steffisburg sono:\nInfrastrutture e trasporti.\nSteffisburg \u00e8 servita dall'omonima stazione e da quella di Schw\u00e4bis sulla ferrovia Burgdorf-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "213604", "revid": "729019", "url": "https://it.wikipedia.org/wiki?curid=213604", "title": "Balanite", "text": "La balanite () \u00e8 un'irritazione e un'infiammazione, con comparsa di rossore, della testa del glande spesso estesa anche al prepuzio. In quest'ultimo caso viene meglio definita balanopostite\nCause.\nLa balanite \u00e8 una infezione a eziologia frequentemente batterica (\"Streptococcus pyogenes\", \"Staphylococcus aureus\", \"Neisseria gonorrhoeae\") ma a volte sostenuta da miceti come la \"candida albicans\". Pu\u00f2 essere una balanite traumatica di tipo irritativo, da farmaci, allergica da contatto. Irritazione, prurito intimo, desquamazioni sono segnali di una origine batterica.\nFattori di rischio.\nLa balanite \u00e8 favorita dalla presenza di una fimosi ma prima ancora da scarsa igiene. In alcuni lavori scientifici si segnala che in coloro che mancano di lavarsi il pene intero, ed in particolare, se non circoncisi, evitano di retrarre il prepuzio, \u00e8 decisamente comune sviluppare una balanite. Soggetti affetti da patologie quale il diabete ne vengono colpiti con maggiore frequenza. Talvolta \u00e8 dovuta a malattie a trasmissione sessuale.\nIn uno studio Fergusson segnala che l'infiammazione del pene era presente nel 7,6% dei ragazzi a rischio e circoncisi contro il 14,4% dei ragazzi a rischio, ma non circoncisi. Altri Autori riportano che sia la balanite che la semplice irritazione erano pi\u00f9 frequenti fra i ragazzi non circoncisi, ma che la differenza non era statisticamente significativa.\nUna prolungata terapia antibiotica pu\u00f2 favorire lo sviluppo di una balanite da Candida.\nNegli ultimi decenni - con l'aumento medio della cura dell'igiene intima, capita che una delle cause maggiormente diffuse di balanite sia, paradossalmente, un'igiene del pene molto insistente ed ottenuta con l'uso di un sapone normale piuttosto aggressivo. Il film idrolipidico che la natura provvede a far fare alle mucose locali e che serve a proteggerle viene sciolto e lavato via, consentendo a tutte le sostanze irritanti di fare liberamente il loro lavoro. Ci\u00f2 provoca la presenza di rughe, secchezza della pelle, colore non omogeneo, fino all'infiammazione di ristrette zone del glande o di tutta la sua superficie. In tal caso \u00e8 sufficiente servirsi di un sapone ad azione pi\u00f9 dolce oppure lavarsi semplicemente spesso ma solo con abbondante acqua.\nAltri fattori di irritazione possono essere:\nPer l'igiene intima \u00e8 consigliato lavarsi le mani prima di procedere; poi un detergente liquido (indifferente la temperatura), specifico per le parti intime \"maschili\" (poco sapone e poca schiuma); lavare e sciacquare l'ano e poi ripetere per gli organi genitali, separatamente, utilizzando due asciugamani diversi, per non diffondere con le mani batteri o miceti da un organo all'altro.\nIl detergente si applica diluito con acqua, meglio che direttamente, prestando attenzione a non dimenticare la zona tra glande e prepuzio (oppure si deterge a glande scoperto) e che la schiuma entrando nell'orifizio potrebbe causare infiammazioni.\nSi tratta di prodotti diversi da quelli per l'igiene del resto del corpo, a pH che dovrebbe idealmente essere leggermente acido per i genitali e alcalino per la mucosa del glande: tale mucosa ha pH leggermente basico, il liquido preseminale \u00e8 leggermente basico e ha lo scopo di alzare il pH dell'uretra e del glande (rispetto a smegma contenente urina, che ha pH 5,5-6,5 in condizioni normali) e preparare l'uscita di liquido seminale, che ha anch'esso pH 7,5-8,0.\nI detergenti intimi vanno utilizzati solamente per l'igiene di pene e ano, e a loro volta sono molto diversi da quelli per l'igiene intima femminile (che hanno un pH 4-4,5 acido come quello della mucosa vaginale, e altre profumazioni). Residui di questo detergente avrebbero un effetto spermicida (esistono spermicidi gi\u00e0 con pH 5,0).\nNel caso di irritazioni sospendere immediatamente l'utilizzo del detergente in questione.\nSe si avverte la formazione di smegma o odori forti (ad es. di \"pesce\"), si esegue un tampone batteriologico del secreto balanico.\nAnche con un detergente idoneo, lavaggi troppo frequenti potrebbero danneggiare le mucose lasciando spazio ad agenti irritanti: perci\u00f2, si consiglia il lavaggio con detergente ogni giorno, ma fino a due volte al d\u00ec e dopo i rapporti sessuali. Non vi sono limiti per il solo lavaggio con acqua.\nPrevalenza.\nSecondo Leber la balanite \"\u00e8 una condizione comune che colpisce circa l'11% degli uomini adulti osservati in clinica urologica e il 3% dei bambini negli USA. Globalmente la balanite pu\u00f2 interessare fino al 3% dei maschi non circoncisi.\nDiagnosi.\nLa diagnosi \u00e8 sostanzialmente clinica. Rivolgersi al farmacista di fiducia (solo nei casi meno gravi) e al medico di famiglia oppure fare una visita andrologica o dal dermatologo-venerologo.\nPu\u00f2 essere opportuno eseguire delle colture microbiologiche per identificare il germe che determina l'infezione ed eventualmente una biopsia, per quella minoranza di soggetti affetti da balanite persistente, ove, in rari casi, pu\u00f2 essere risolutiva la circoncisione.\nVa esclusa la sifilide e le principali malattie sessualmente trasmessibili.\nLa guarigione pu\u00f2 impiegare circa 10 giorni, ma sono noti anche casi pi\u00f9 difficili in cui dei pazienti hanno impiegato pi\u00f9 tempo.\nTrattamento.\nBalanite traumatica, irritativa, da secchezza.\nAlcuni di questi contengono sostanze chimiche o di sintesi, ad esempio tensioattivi anionici ed emulsionanti (cocamidopropyl betaine, sodium lauryl sulfate, sodium lauroyl sarcosinate, peg-7 glyceryl cocoate, polysorbate-20, ceteareth-60 miristyl glycol, sodium cocoyl glutamate), tensioattivi anfoteri (disodium cocoamphodiacetate), umettanti (propylene glycol o glicole propilenico), solubilizzanti (peg-40 hydrogenated castor oil), antibatterici e antifungini (triclosano).\nAltri sono di tipo pi\u00f9 'naturale' (contenenti menta piperita, aloe vera, calendula officinalis, tilia tomentosa o tilia cordata, malva silvestris, pantenolo)."}
{"id": "213605", "revid": "78273", "url": "https://it.wikipedia.org/wiki?curid=213605", "title": "Vovinam", "text": ""}
{"id": "213606", "revid": "2194936", "url": "https://it.wikipedia.org/wiki?curid=213606", "title": "Giuseppe Basini", "text": "Biografia.\nNato a Reggio nell'Emilia, da sempre vive a Roma.\nAttivit\u00e0 accademica.\nDopo la laurea in fisica nucleare, conseguita all'universit\u00e0 di Roma, ha ricoperto incarichi di ricerca in vari paesi (Stati Uniti, Francia, Germania, Svizzera) per molte istituzioni scientifiche (NASA, CEA, CERN) percorrendo i gradi della carriera accademica fino al rango di dirigente di ricerca dell'Istituto nazionale di fisica nucleare (INFN). \nNel marzo 2010 \u00e8 stato invitato per la sua teoria Open Quantum Relativity ad assumere la posizione di guest professor presso il CERN di Ginevra. Ha inoltre ricoperto, in qualit\u00e0 di esperto indicato dal Ministero degli Esteri, l'incarico di membro della Commissione Sostituzione Materiali della Comunit\u00e0 economica europea, per lo studio della possibilit\u00e0 economica di sostituzione dei materiali rari o in via d'esaurimento. Attualmente ha al suo attivo oltre 290 pubblicazioni scientifiche, essenzialmente su riviste specializzate.\nLa sua attivit\u00e0 si \u00e8 concentrata dapprima nel campo della fisica subnucleare sperimentale con esperimenti al CERN e a DESY (Amburgo), partecipando agli esperimenti MASS, MASS-SAT, WiZard condotti tramite palloni aerostatici e apparati stratosferici, precursori di successivi esperimenti sulla stazione spaziale e su satelliti, tra cui PAMELA. In seguito, in collaborazione con Salvatore Capozziello, la sua attivit\u00e0 scientifica si \u00e8 indirizzata nel settore della fisica teorica, segnatamente nel filone dei tentativi di unificazione fra teoria della relativit\u00e0 e meccanica quantistica. La proposta teorica da loro avanzata, nata da una soluzione da loro individuata del paradosso Einstein-Podolsky-Rosen, \u00e8 la prima a dimostrare matematicamente la possibilit\u00e0 di due frecce del tempo in un modo coerente con la meccanica quantistica e la relativit\u00e0, ed \u00e8 nota negli ambienti accademici internazionali come Open Quantum Relativity.\nAttivit\u00e0 politica.\nDa Alleanza Nazionale al Partito Liberale Italiano.\nAttivo nella politica giovanile fin dal periodo universitario Basini ha militato nella Giovent\u00f9 Liberale Italiana e poi nel Partito Liberale Italiano.\nDopo la svolta a sinistra di Mario Segni nel 1993 della quale Basini fu tra i primi oppositori insieme a Indro Montanelli, Enzo Savarese e Gian Nicola Amoretti, prese parte alla fondazione di Alleanza Nazionale. Fra i relatori al banco del primo congresso di Fiuggi, Basini si candid\u00f2 alle Europee del 1994, posizionato secondo nella lista della circoscrizione Nord Est dietro Gianfranco Fini, ottenendo oltre diecimila preferenze.\nL'elezione al senato in AN.\nAlle elezioni politiche del 1996 \u00e8 stato eletto al Senato della Repubblica, nelle liste di AN in Emilia-Romagna.\nIn AN Basini, membro dell'ufficio politico e della direzione nazionale, mantenne una posizione di destra liberale e reaganiana, vicina ed alleata alle posizioni della corrente \"Destra e Libert\u00e0\" guidata da Adolfo Urso ed Altero Matteoli, come testimoniano le posizioni di critica anche forte assunte per esempio dopo la svolta di Verona, fino alla sua decisione di dimettersi dalla direzione del partito nel 2001 per divergenze con la presidenza sulla linea politica. \nIl rientro nei liberali.\nNon rieletto in AN nel maggio 2001, fonda insieme a Gian Nicola Amoretti e a Gabriele Pagliuzzi, il movimento politico \"Destra Liberale Italiana\", andato poi a confluire nel nuovo Partito Liberale Italiano all'atto della sua ricostituzione il 3-4 dicembre 2004 a Roma sulla base di un programma scritto anche con il suo contributo. \nAl primo congresso del PLI \u00e8 stato eletto dai delegati Presidente del Consiglio Nazionale del partito. Nel frattempo ha ricoperto in qualit\u00e0 di esperto l'incarico di membro della commissione per la comunicazione ambientale del Ministero dell'ambiente guidato da Altero Matteoli (2004-2006).\nNel novembre 2010, Basini, secondo il quale il centro-destra nel corso degli anni aveva tradito sia la sua ispirazione liberale sia quella patriottica, essendo Forza Italia divenuta ostaggio della Lega Nord di Bossi, annunci\u00f2 il suo interesse per il costituendo Nuovo Polo per l'Italia, in accordo con il presidente dell'UDC Rocco Buttiglione. Il progetto, tuttavia, fu abbandonato per il tramonto dell'ipotesi del Partito della Nazione e il successivo accordo terzopolista dell'UDC con Scelta Civica per le elezioni politiche italiane del 2013.\nSuccessivamente Basini ha riunito un gruppo di liberali-nazionali in un congresso a Roma con la partecipazione di Giorgia Meloni ed altri esponenti storici del centrodestra come Adolfo Urso, Enzo Savarese, Gabriele Pagliuzzi e Rocco Buttiglione e intensifica la sua attivit\u00e0 in seno alla Unione Monarchica Italiana.\nL'accordo con la Lega e l'elezione alla Camera.\nAlle elezioni politiche del 2018, come esponente del PLI nelle liste della Lega, \u00e8 stato eletto alla Camera dei Deputati nel circoscrizione Lazio 1. Una candidatura liberale in questo partito, secondo Basini, \u00e8 divenuta possibile grazie ai profondi cambiamenti di linea impressi da Matteo Salvini, che ha posto fine alla collocazione ristretta al nord della Lega, attuando una effettiva svolta nazionale. Fuoriesce dal PLI dopo che il partito si dissocia dalle posizione sovraniste della Lega rifondando la \"Destra Liberale Italiana\", di cui diviene presidente onorario. \n\u00c8 autore di due monografie: \"\"La ragione e il cammino incantato\" (trasposizione poetica delle leggi della fisica, con prefazione del Prof. Nicola Cabibbo e del Prof. Renato Angelo Ricci, all'epoca presidenti rispettivamente dell'INFN e della European Physical Society) e \"De Libertate\"\" (trattato di politica liberale, con le prefazioni di Silvio Berlusconi, Renato Angelo Ricci e Gabriele Pagliuzzi)."}
{"id": "213607", "revid": "124885293", "url": "https://it.wikipedia.org/wiki?curid=213607", "title": "Alta moda", "text": "L'alta moda o haute couture \u00e8 il settore dell'abbigliamento nel quale operano i creatori di abiti di lusso. \nStoria.\nL\u2019industria Couture nacque nel 1850 a Parigi dove i migliori stilisti organizzavano, per i loro clienti pi\u00f9 esclusivi, delle piccole presentazioni nelle loro maison. Il primato di Parigi rimane per decenni indiscusso in Europa e nel mondo. Nel 1951 il marchese Giovanni Battista Giorgini, un brillante imprenditore, lancia l'alta moda italiana organizzando a Firenze, per la stampa, clienti dell'aristocrazia e buyers americani, le prime sfilate dei principali stilisti italiani come Schubert, Antonelli, Carosa, Ferdinandi, Simonetta, Fabiani, Mingolini-Gugenheim, Garnett, Giovannelli-Sciarra, Veneziani, Marucelli e le sorelle Fontana. L'esordio dell'alta moda italiana avviene il 12 febbraio 1951 nella abitazione privata di Giorgini, ma gi\u00e0 dall'anno successivo viene utilizzata la Sala Bianca di Palazzo Pitti che sar\u00e0 per anni la storica sede della moda italiana. In quella occasione Giorgini lanci\u00f2 anche il diciottenne Roberto Capucci di cui nel 2019 Anna Fendi nel docu-film La moda proibita di Ottavio Rosati dir\u00e0: \"Roberto Capucci \u00e8 il Dio della moda. L'ha fatta lui, l'ha inventata lui l'alta moda italiana.\" .\nDiffusione.\nIl settore ruota attorno a varie case di moda, alcune delle quali assai antiche, conosciute grazie a marchi ben pubblicizzati presso il grande pubblico. L'Alta Moda ha per oggetto creazioni lussuose e straordinarie e su misura destinate a una clientela di lusso. I principali esponenti dell'Haute Couture in Europa sono Dior, Versace, Gucci, Chanel, Balenciaga, Saint Laurent, Givenchy, Armani, Capucci, Valentino, Lagerfeld, Vuitton e Furla che in modalit\u00e0 varie affiancano alle collezioni di Alta Moda una produzione di abiti confezionati in vendita in negozi di vari paesi. In ognuna di queste case lavorano grandi stilisti, disegnatori e addetti al marketing. Essi propongono le loro innovative creazioni per mezzo di sfilate di moda aperte alla stampa e ai compratori (\"buyers\"), con l'intento di anticipare le tendenze della moda. Alcune case d'alta moda sono proprietarie di marchi dedicati ai settori del \"pr\u00eat-\u00e0-porter\" e degli accessori."}
{"id": "213615", "revid": "180559", "url": "https://it.wikipedia.org/wiki?curid=213615", "title": "Complemento (linguistica)", "text": "Il complemento (dal latino \"complementum\", da \"compl\u0113re\", \"riempire\", \"completare\") \u00e8 un termine della grammatica tradizionale (in particolare dell'analisi sintattica). Indica un elemento della frase (una parola o un gruppo di parole) che ha la funzione di completare, arricchire o specificare il significato, e quindi l'informazione, del predicato verbale.\nIn senso lato, la nozione di complemento comprende tutti i costituenti della frase, con esclusione di soggetto e predicato, cio\u00e8 gli elementi fondamentali della frase.\nIl termine \u00e8 stato introdotto nel XVIII secolo dai grammatici francesi C\u00e9sar Chesneau Dumarsais e Nicolas Beauz\u00e9e .\nCaratteristiche dei complementi.\nQualsiasi altro elemento della frase pu\u00f2 essere determinato da un complemento. Il complemento dipender\u00e0 sintatticamente dall'elemento che determina. Di seguito, alcuni esempi che evidenziano, tramite parentesi quadre, il legame sintattico di un complemento ad un altro elemento della frase (il complemento \u00e8 sottolineato, mentre tra parentesi tonde viene indicato il tipo di elemento):\nComplemento diretto e indiretto.\nTradizionalmente si distingue il complemento diretto (o complemento oggetto) dai complementi indiretti. Il complemento oggetto si intende retto da un verbo transitivo (senza l'ausilio di una preposizione). Ecco due esempi in spagnolo e in italiano (il significato \u00e8 lo stesso):\nI complementi indiretti (cos\u00ec indicati perch\u00e9 sono retti dal verbo con l'ausilio di una preposizione, semplice o articolata) hanno invece diverse funzioni. Le grammatiche tradizionali li classificano \"sulla base della funzione semantica e sintattica superficialmente svolta\", dal che derivano denominazioni di scarso rilievo teorico. Tra i complementi cos\u00ec individuati, i pi\u00f9 importanti sono:\nAltri complementi indiretti.\nA motivo di questa superficialit\u00e0 teorica, si \u00e8 verificata una sorta di proliferazione incontrollata dei complementi individuati. Nel tempo sono stati individuati i seguenti complementi:\nComplementi indiretti circostanziali.\nAlcuni complementi vengono definiti circostanziali perch\u00e9 completano l'informazione del predicato verbale intorno alle \"circostanze in cui si verifica l'azione o la condizione espressa dal verbo\". Si tratta dei seguenti complementi:\nFortuna della nozione.\nLa nozione di complemento \u00e8 stata spesso sottoposta a critica serrata dai linguisti per via della sua ambiguit\u00e0, ma ciononostante si continua ad usarla nell'insegnamento della grammatica. Il termine \u00e8 stato usato anche nel contesto della grammatica generativa."}
{"id": "213618", "revid": "1352202", "url": "https://it.wikipedia.org/wiki?curid=213618", "title": "Espressioni regolari", "text": ""}
{"id": "213623", "revid": "3831", "url": "https://it.wikipedia.org/wiki?curid=213623", "title": "Mesnil-Esnard", "text": ""}
{"id": "213624", "revid": "3831", "url": "https://it.wikipedia.org/wiki?curid=213624", "title": "Mesnil-Durdent", "text": ""}
{"id": "213627", "revid": "1305772", "url": "https://it.wikipedia.org/wiki?curid=213627", "title": "EBNF", "text": "La EBNF (Extended Backus-Naur form) \u00e8 una delle varianti pi\u00f9 conosciute della BNF (Backus-Naur form).\nEssa \u00e8 la sua forma estesa (il termine pu\u00f2 trarre in inganno, in quanto la descrizione di un dato linguaggio redatta utilizzando la EBNF sar\u00e0 tipicamente \"meno\" estesa della descrizione dello stesso utilizzando solo la BNF).\nLa EBNF \u00e8 definita come standard internazionale da ISO-14977, ma ad esempio il W3C utilizza una EBNF differente per definire la sintassi XML: sebbene le espansioni rispetto alla BNF siano pi\u00f9 o meno le stesse, i caratteri utilizzati per individuarle non sono universalmente condivisi.\nSintassi.\nLa seguente tabella riassume le principali innovazioni rispetto alla BNF, evidenziando il fatto che l'EBNF \u00e8 migliore dal punto di vista della \"leggibilit\u00e0\" e della \"sinteticit\u00e0\", ma non amplia l'insieme dei linguaggi che si pu\u00f2 produrre:"}
{"id": "213628", "revid": "729019", "url": "https://it.wikipedia.org/wiki?curid=213628", "title": "Isole Diego Ram\u00edrez", "text": "Le isole Diego Ram\u00edrez (in spagnolo Islas Diego Ram\u00edrez) sono un gruppo di piccole isole ed isolotti appartenenti al Cile, si trovano circa Km 100 sud-ovest del Capo Horn, nello Stretto di Drake (), e circa Km 790 nord-ovest dall'Isole Shetland Meridionali (Antartide), e sono considerate il punto pi\u00f9 meridionale del continente americano, essendo anche la terra pi\u00f9 vicina al territorio antartico nel mondo.\nAppartengono amministrativamente al comune di Cabo de Hornos nella Antartica Cilena, parte della regione Magellane e Antartide Cilena.\nL'arcipelago \u00e8 composto da due gruppi, quello del nord \u00e8 pi\u00f9 piccolo e si chiama Rocas Norte (Roche Nord), in cui ci sono - da nord a sud - l'isolotto Cabezas, l'isolotto Pe\u00f1ailillo, l'isola Norte, l'isolotto Mart\u00ednez e l'isolotto Mendoza. Nel gruppo del sud ci sono l'isolotto Santander, gli isolotti Vergara, l'isola principale: Bartolom\u00e9, l'isolotto Pontevedra, l'isolotto Garc\u00eda, l'isola Gonzalo (quella seconda per estensione), l'isolotto Ester, e altri isolotti minori come quelli Torres, Nahuel, Barros, Hern\u00e1ndez e \u00c1guila.\nLe isole sono coperte da vegetazione erbosa, muschi e licheni. Le coste sono abbastanza scoscese. Il clima \u00e8 di tundra isotermica (freddo con temperature medie basse), con abbondanti precipitazioni. Come \u00e8 frequente a queste latitudini subantartiche, si hanno forti e costanti venti dall'ovest.\nLe isole furono scoperte il 12 febbraio del 1619 dai fratelli Bartolom\u00e9 e Gonzalo Nodal, che le battezzarono in onore al cosmografo, Diego Ram\u00edrez de Arellano. Furono per molto tempo (156 anni) le terre pi\u00f9 meridionali scoperte, fino alla scoperta delle Isole Sandwich meridionali, nel 1775.\nSono sede di una stazione meteorologica, installata dalla Marina del Cile nel 1951 e rifornita parecchie volte all'anno. Le navi da crociera occasionalmente passano vicino alle isole nella loro rotta verso l'Antartide.\nSono un importante luogo di nidificazione di uccelli marini australi, come l'albatros e il petrello gigante."}
{"id": "213631", "revid": "2519", "url": "https://it.wikipedia.org/wiki?curid=213631", "title": "Maakunta", "text": ""}
{"id": "213634", "revid": "599013", "url": "https://it.wikipedia.org/wiki?curid=213634", "title": "Psusennes I", "text": "Sepoltura.\nIl professor Pierre Montet scopr\u00ec la tomba (NRT III) di Psusennes I, a Tanis, nel 1940. La sua tomba \u00e8 tra le poche sepolture conservate intatte; insieme al sovrano vi furono sepolti anche la regina Mutnodjemet, i figli Amenemope e Ankhefenmut e il generale Uendjebauendjed. In seguito nell'anticamera furono trasferite anche le mummie di Psusennes II e Siamon, oltre al sarcofago di Sheshonq II. Purtroppo, a causa dell'umidit\u00e0 del Basso Egitto, la maggior parte dei materiali deperibili era ormai scomparsa o estremamente danneggiata, fato a cui non and\u00f2 incontro la tomba di Tutankhamon, nel clima secco dell'Alto Egitto.\nComunque, la magnifica maschera funeraria di Psusennes I fu rinvenuta intatta: \u00e8 in oro e lapislazzuli, con occhi e sopracciglia in vetro nero e bianco; a differenza di quella di Tutankhamon, non reca iscrizioni. Definita \"uno dei capolavori del tesoro di Tanis\"; oggi si trova nel Museo egizio del Cairo, nella stanza n\u00b02. \u00c8 larga 38 centimetri e alta 48 centimetri. Inoltre \nIl sarcofago esterno e quello mediano di Psusennes I furono riciclati da sepolture precedenti nella Valle dei Re, attraverso una spoliazione delle ricchissime tombe del Nuovo Regno attuata normalmente dallo Stato durante il Terzo periodo intermedio. Un cartiglio sul robusto sarcofago in granito indica che tale oggetto conteneva originariamente la salma di Merenptah, tredicesimo figlio e immediato successore di Ramses II. La salma di Psusenne I fu infine rinchiusa in un sarcofago, creato appositamente per lui, interamente in argento con inserti d'oro. Dal momento che in Egitto l'argento era assai pi\u00f9 raro dell'oro, il feretro argenteo di Psusenne I costituisce \"una sontuosa sepoltura di grande ricchezza negli anni del declino dell'Egitto\".\nIl dottor Douglass Derry, che lavor\u00f2 come capo del Dipartimento di Anatomia dell'Universit\u00e0 del Cairo, esamin\u00f2 lo scheletro di Psusennes I nel 1940, determinando che il sovrano mor\u00ec in et\u00e0 avanzata. Ebbe anche modo di notare che la dentatura del re era molto cariata e rovinata, con un ascesso che aveva lasciato un buco nel palato; inoltre scopr\u00ec che il faraone soffriva di una grave artrite, che probabilmente lo rese semi-paralizzato negli ultimi anni di vita.\nRegno.\nLa durata precisa del regno di Psusennes I \u00e8 sconosciuta, dal momento che copie differenti della fondamentale opera storiografica (\"Aigyptiak\u00e0\") di Manetone gli attribuiscono variamente 41 o 46 anni di regno. Alcuni egittologi hanno proposto di elevare la possibile durata del regno a 51 anni, in base a iscrizioni coeve menzionanti un 48\u00ba e un 49\u00ba anno di regno di un sovrano anonimo nell'Alto Egitto. D'altronde, l'egittologo tedesco Karl Jansen-Winkeln ha suggerito di ascrivere questi ritrovamenti al \"pontificato\" di Menkheperra, Primo Profeta di Amon, per cui \u00e8 esplicitamente documentato un 48\u00ba anno in carica. Jansen-Winkeln ha osservato che \nmentre i primi tre faraoni che regnarono da Tanis - e cio\u00e8 Smendes I, Amenemnesut e lo stesso Psusennes I - non sono quasi mai menzionati come tali nell'Alto Egitto, con l'eccezione di un graffito e una stele di pietra per Smendes. Per contro, il nome dei successori di Psusennes I - Amenemope, Osorkon il Vecchio e Siamon - appaiono di frequente su monumenti e reperti dell'Alto Egitto, mentre il Sommo Sacerdote di Tebe, Pinedjem II, contemporaneo a questi ultimi tre sovrani, non si attribu\u00ec alcun titolo o protocollo regale. Quindi, due distinte attestazioni di un \"49\u00ba anno\" a Tebe e a K\u00f4m Ombo potrebbero essere riferibili al Primo Profeta di Amon allora in carica a Tebe, Menkheperra, invece che a Psusennes I. La lunghezza del regno di Psusennes I \u00e8 stata stabilita di 46 anni dagli autori dell\"'Handbook to Ancient Egyptian Chronology\". I rapporti tra Psusennes I e il Sommo Sacerdote di Tebe, di potere pari al suo, dovettero essere cordiali nel corso del suo lungo regno, dal momento che il Sommo Sacerdote Nisubanebdjed (chiamato anche Smendes II) don\u00f2 a Psusennes I alcuni preziosi oggetti funebri, rinvenuti nella sua tomba. Nel corso del suo lungo regno, Psusennes I fece erigere le mura di cinta del Grande Tempio di Tanis, dedicato ad Amon, Mut e Khonsu."}
{"id": "213635", "revid": "104458", "url": "https://it.wikipedia.org/wiki?curid=213635", "title": "Montreux", "text": "Montreux (, toponimo francese; in tedesco \"Muchtern\", desueto) \u00e8 un comune svizzero di 26\u00a0629 abitanti del Canton Vaud, nel distretto della Riviera-Pays-d'Enhaut; ha lo status di citt\u00e0. Montreux \u00e8 celebre per i suoi rapporti col mondo dello spettacolo: ospita alcuni festival di rilievo, oltre a essere legato alla biografia di numerosi grandi artisti.\nGeografia fisica.\nMontreux si affaccia sul lago Lemano, nella cosiddetta \"Riviera svizzera\".\nStoria.\nIl comune di Montreux \u00e8 stato istituito nel 1962 con la fusione dei comuni soppressi di Le Ch\u00e2telard e Les Planches.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMontreux \u00e8 servito dall'omonima stazione sulla ferrovia del Sempione e da altre 28 stazioni nel territorio comunale, sulle linee per Zweisimmen e per Rochers-de-Naye."}
{"id": "213636", "revid": "115647547", "url": "https://it.wikipedia.org/wiki?curid=213636", "title": "Socket 7", "text": "Il Socket 7 \u00e8 il socket utilizzato per le CPU Intel Pentium dai 75 MHz in poi, ovvero fino alla versione MMX a 233 MHz. \nDescrizione e caratteristiche.\nVenne utilizzato come successore del Socket 5 progettato per il Pentium a 75 MHz ma che venne rapidamente abbandonato in favore appunto del Socket 7 che prevedeva, oltre ad un maggiore numero di pin di contatto anche un doppio canale di alimentazione in grado di fornire due tensioni differenti; il Socket 5 invece, ne supportava solo una. Comunque non tutte le motherboard supportavano questo doppio canale, almeno inizialmente. Esse cominciarono a diffondersi quando arrivarono i primi processori funzionanti a tensioni ridotte. Una caratteristica interessante per gli appassionati del tempo era la possibilit\u00e0 di installare una qualsiasi CPU Socket 5 in un Socket 7, in modo da poter acquistare una nuova motherboard indipendentemente dal processore che poi vi si sarebbe installato consentendo quindi un aggiornamento del sistema pi\u00f9 efficiente. \u00c8 chiaro, che a causa del maggiore numero di pin del Socket 7 la possibilit\u00e0 di inserire una CPU \"vecchio tipo\" era permessa lasciando inutilizzati alcuni fori del socket dato che il progetto prevedeva l'aggiunta di alcuni pin ma lasciando inalterata la posizione di quelli gi\u00e0 esistenti per il Socket 5.\nI processori supportati erano quindi i Pentium dai 75 MHz a 3.5 V fino ai Pentium MMX a 233 MHz a 2,5 V - 3.5 V, oltre agli AMD K5 e K6 e i Cyrix 6x86 (and MX) P120 fino al P233.\nAMD progett\u00f2 anche una variante chiamata Super Socket 7 per i suoi K6-2 e K6-III che consentiva a tali CPU di operare a frequenze sensibilmente maggiori e interagire con il bus AGP. I due standard rimanevano comunque intercambiabili anche se, ovviamente, le caratteristiche aggiuntive richiedevano l'abbinamento tra il nuovo Super Socket 7 e le motherboard compatibili.\nPer i Pentium Pro in commercio parallelamente agli ultimi Pentium, Intel scelse invece una soluzione leggermente diversa il Socket 8.\nIl suo successore, molto discusso ma necessario per la strategia Intel, fu lo Slot 1 che accompagn\u00f2 i nuovi Pentium II e i primi Celeron e Pentium III."}
{"id": "213640", "revid": "339392", "url": "https://it.wikipedia.org/wiki?curid=213640", "title": "Ecoballa", "text": ""}
{"id": "213641", "revid": "219110", "url": "https://it.wikipedia.org/wiki?curid=213641", "title": "Socket 6", "text": "Il Socket 6 \u00e8 il socket utilizzato esclusivamente per le ultime CPU Intel 80486. Il suo design derivava direttamente da quello del Socket 3 utilizzato per i 486 a 100 MHz ma incontr\u00f2 scarso successo tra i produttori di motherboard in quanto spesso il \"vecchio\" Socket 3 era sufficiente al corretto funzionamento del sistema. Era in grado di accogliere CPU alimentate a una tensione continua di 3,3 V. Grazie a 235 pin di contatto e oltre ai 486 DX4 poteva supportare anche gli Intel Pentium OverDrive.\nVenne abbandonato a favore del Socket 5 prima, e del Socket 7 poi, utilizzati entrambi per i nuovi processori Pentium."}
{"id": "213644", "revid": "767487", "url": "https://it.wikipedia.org/wiki?curid=213644", "title": "Eurosis", "text": "Eurosis \u00e8 il terzo album del gruppo spagnolo degli Ska-P, pubblicato nel 1998 dalla RCA.\nTra le tracce si segnala \"Am\u00e9rica Latina \u00a1\u00a1libre!!\" che tratta delle sofferenze dei popoli latinoamericani oppressi, secondo le parole della canzone, dagli \"yankees imperialistas\" che li hanno costretti per decenni a dittature sanguinarie. La canzone, nella sua parte finale, elenca i maggiori paesi oggetto delle \"attenzioni\" statunitensi: (El Salvador, Argentina, Panama, Venezuela, Haiti, Uruguay, Honduras, Paraguay, Costa Rica, Repubblica Dominicana, Brasile), e chiede, con il forte grido che d\u00e0 il titolo alla canzone, la libert\u00e0 per l'America Latina."}
{"id": "213648", "revid": "219110", "url": "https://it.wikipedia.org/wiki?curid=213648", "title": "Socket 5", "text": "Il Socket 5 \u00e8 il socket utilizzato per la prima generazione delle CPU Intel Pentium funzionante a 75 MHz (il clock). Formato da 320 pin, \u00e8 il primo socket Intel di tipo \"Staggered Pin Grid Array\" (SPGA). Proprio questa peculiarit\u00e0 permise di avvicinare molto i pin tra di loro consentendone quindi l'elevato numero.\nIl socket 5 rimase in produzione dal 1993 al 1996, in un'epoca dove quale i processori Intel erano meno diffusi degli AMD.\nLa prima azienda ad utilizzare il socket 5 \u00e8 stata la Olivetti, seguita da IBM e NCR.\nIl suo successore fu il Socket 7."}
{"id": "213649", "revid": "219110", "url": "https://it.wikipedia.org/wiki?curid=213649", "title": "Socket 4", "text": "Il Socket 4, successore del Socket 3, \u00e8 il socket utilizzato per le prime CPU Intel Pentium funzionanti a 60 MHz e 66 MHz. Fu l'unico socket per Pentium alimentati a 5 V; il suo successore, il Socket 5, montava processori a 3,3 V. Il Socket 4 poteva accogliere anche i primi modelli di Pentium OverDrive in grado di funzionare a 120 MHz se abbinati a processori da 60 MHz e a 133 MHz se abbinati a quelli da 66 MHz.\nIl suo successore fu il Socket 5."}
{"id": "213651", "revid": "115647322", "url": "https://it.wikipedia.org/wiki?curid=213651", "title": "Socket 3", "text": "Il Socket 3, successore del Socket 2, era il socket utilizzato per le CPU Intel 486 DX a 66 MHz e come socket secondario per il co-processore matematico nelle motherboard che ospitavano processori che ne erano sprovvisti come i 486 SX. Il suo design prevedeva un pin in meno rispetto al suo predecessore (237 pin) in modo che i nuovi processori a 3 V non potessero, per errore, essere inseriti in una motherboard dotata di Socket 2 a 5 V che avrebbe avuto la conseguenza di bruciare il chip.\nIl suo successore \u00e8 il Socket 4, utilizzato per le nuove CPU Pentium."}
{"id": "213652", "revid": "219110", "url": "https://it.wikipedia.org/wiki?curid=213652", "title": "Socket 2", "text": "Il Socket 2, successore del Socket 1, \u00e8 il socket utilizzato per le CPU Intel 486 DX a 66 MHz e i primi Intel Pentium OverDrive e Intel OverDrive. Era dotato di 238 pin e i processori montati su questo socket erano alimentati a 5 V, ci\u00f2 lo rendeva incompatibile con i processori che seguirono funzionanti a voltaggio ridotto.\nIl suo successore fu il Socket 3."}
{"id": "213653", "revid": "1782831", "url": "https://it.wikipedia.org/wiki?curid=213653", "title": "Genius loci", "text": "Il Genius loci \u00e8 un'entit\u00e0 naturale e soprannaturale legata a un luogo e oggetto di culto nella religione romana. Tale associazione tra Genio e luogo fisico si origin\u00f2 forse dall'assimilazione del Genio con i Lari a partire dall'et\u00e0 augustea. \nNel neopaganesimo, secondo il Movimento Tradizionale Romano, il \"Genius loci\" non va confuso con il Lare perch\u00e9 questi \u00e8 il Genio del luogo posseduto dall'uomo o che l'uomo attraversa (come i Lari Compitali e i Lari Permarini), mentre il Genius loci \u00e8 il Genio del luogo abitato e frequentato dall'uomo. Inoltre quando si invoca il \"Genius loci\" bisogna precisare \"sive mas sive foemina\" (\"che sia maschio o che sia femmina\") perch\u00e9 non se ne conosce il genere.\nTrasposizione del concetto in architettura.\nNel tempo moderno, \"genius loci\" \u00e8 divenuta un'espressione adottata in architettura per individuare un approccio fenomenologico allo studio dell'ambiente, interazione di luogo e identit\u00e0. Con la locuzione di \"genius loci\" si intende individuare l'insieme delle caratteristiche socio-culturali, architettoniche, di linguaggio, di abitudini che caratterizzano un luogo, un ambiente, una citt\u00e0. Un termine quindi trasversale, che riguarda le caratteristiche proprie di un ambiente interlacciate con l'uomo e le abitudini con cui vive questo ambiente. Suole indicare il \"carattere\" di un luogo, legato a doppio filo alle peculiari caratteristiche che in esso si affermano, includendovi opere (siano esse materiali o immateriali) cos\u00ec come enti e individui cui i fruitori associano un particolare legame storico-culturale che rende unico e immediatamente riconoscibile tal luogo agli occhi del mondo."}
{"id": "213654", "revid": "219110", "url": "https://it.wikipedia.org/wiki?curid=213654", "title": "Socket 1", "text": "Il Socket 1 \u00e8 il socket utilizzato per le CPU Intel 486. Era un aggiornamento del socket PGA precedentemente utilizzato da Intel, e il primo con un nome ufficiale. Prevedeva un pin aggiuntivo rispetto a quello utilizzato precedentemente per impedire di inserire un processore progettato per questo socket in uno precedente con il rischio di danneggiamento del chip. Era dotato di 169 pin e i processori montati su questo socket erano alimentati a 5 V.\nIl suo successore fu il Socket 2."}
{"id": "213656", "revid": "767487", "url": "https://it.wikipedia.org/wiki?curid=213656", "title": "Errore statistico", "text": "L'errore casuale o statistico o indeterminato o accidentale \u00e8 un errore di misurazione che pu\u00f2 incidere con la stessa probabilit\u00e0 in aumento o in diminuzione sul valore misurato. Influenza la precisione del risultato.\nDalla definizione segue che una serie ripetuta di misurazioni comporta la progressiva riduzione dell'errore casuale, poich\u00e9 i singoli scostamenti si annullano reciprocamente.\nQuesto genere di errore \u00e8 prodotto da fenomeni aleatori derivati da errori di lettura degli strumenti o fluttuazioni indotte da fenomeni esterni, come disturbi, variazioni di temperatura ecc. Pi\u00f9 uno strumento \u00e8 preciso e meno questi fenomeni aleatori influenzano la misurazione (e dunque pi\u00f9 piccoli sono mediamente gli errori casuali associati).\nErrore intrinseco.\nL'errore casuale nella misurazione \u00e8 in qualche modo non eliminabile. Questo \u00e8 dovuto al fatto che l'errore dipende non solo dal misuratore e dal sistema di misura, ma anche dal sistema misurato.\nL'origine di quest'ultima fonte d'errore (che si pu\u00f2 chiamare \"errore intrinseco\") pu\u00f2 essere molteplice.\nAd esempio una fonte di errore intrinseco pu\u00f2 essere che la quantit\u00e0 stessa che si vuole misurare non \u00e8 costante nel tempo.\nLa meccanica quantistica afferma che vi sono degli errori intrinseci non colmabili. In particolare che un sistema non presenta un unico valore di una quantit\u00e0 misurabile (in gergo, osservabile), bens\u00ec che il sistema \u00e8 caratterizzato da una sovrapposizione di diversi stati (corrispondenti ai diversi valori della quantit\u00e0 misurata). Quello che si ottiene dalla misura \u00e8 un valore che dipende da questi stati sovrapposti, dalla loro probabilit\u00e0 e dal valore corrispondente ad ogni stato. Senza entrare nel dettaglio si pu\u00f2 dire che il valore ottenuto \u00e8 un valore medio, dipendente dal tempo. In alcuni casi \u00e8 possibile realizzare delle apposite misure per conoscere quale sia la probabilit\u00e0 dei diversi stati. Tuttavia il principio di indeterminazione di Heisenberg indica che non \u00e8 possibile conoscere simultaneamente con incertezza nulla il valore di due quantit\u00e0 coniugate.\nPertanto lo sperimentatore pu\u00f2 ridurre al minimo l'errore casuale, ma non a zero, e deve essere consapevole dell'ammontare dell'incertezza sulla sua misura."}
{"id": "213657", "revid": "6392", "url": "https://it.wikipedia.org/wiki?curid=213657", "title": "Errore casuale", "text": ""}
{"id": "213658", "revid": "363629", "url": "https://it.wikipedia.org/wiki?curid=213658", "title": "Biblioteca comunale dell'Archiginnasio", "text": "La Biblioteca comunale dell'Archiginnasio \u00e8 una biblioteca di Bologna, che ha sede presso il palazzo dell'Archiginnasio.\n\u00c8 la pi\u00f9 grande biblioteca dell'Emilia-Romagna e conserva importanti testi delle discipline storiche, filosofiche, politiche, letterarie, artistiche, biografiche e bibliografiche ed una sezione dedicata alla cultura bolognese; raccoglie circa manoscritti ed incunaboli.\nStoria.\nLa biblioteca venne fondata nel 1801 presso il convento di San Domenico per raccogliere il patrimonio librario degli ordini religiosi soppressi da Napoleone.\nNel 1838 venne trasferita nell'attuale sede, nel palazzo dell'Archiginnasio, dove fu organizzata da Luigi Frati, direttore dal 1858 al 1902.\nSuo successore - dopo la reggenza ad interim di Gaspare Ungarelli - fu Albano Sorbelli, che la diresse dal 1904 al 1943.\nL'incremento delle raccolte fu dovuto non solo ad acquisti, ma anche a donazioni da parte di illustri personalit\u00e0 e di studiosi bolognesi d'elezione, come il cardinal Giuseppe Mezzofanti, Matteo Venturoli, Antonio Mu\u00f1oz, Giovanni Gozzadini, Marco Minghetti, Teodorico Landoni, Severino Ferrari, Giovanni Pascoli, Carlo Alberto Pizzardi, Alberto Dallolio, Pietro Giacomo Rusconi, Aldobrandino Malvezzi de' Medici, Giovanni Venturini, Leone Bolaffio, Giovanni Boeris, Oreste Trebbi, il gi\u00e0 ricordato Albano Sorbelli, Gaetano Bussolari, Alessandro Cervellati, Cincinnato Baruzzi, Antonio Gandolfi, Antonio Baldacci, Enrico Frati, Antonio Cappelli, Maria Sara Goretti, Federico Ravagli, Pietro Bubani, Jacob Moleschott, Luigi Serra, Laura Bassi, Aurelio Saffi, Riccardo Bacchelli, Pelagio Palagi, Alessio Arena.\nTra gli ultimi rilevanti lasciti figura anche quello di Luciano Anceschi, giunto nel 1991, e costituito dai quasi 27.000 volumi della libreria personale del critico e docente, dai circa 3.000 stampati e da un ricchissimo epistolario di 17.668 lettere..\nLa biblioteca produce il periodico \"L'Archiginnasio. Bollettino della Biblioteca comunale di Bologna\", con indice cronologico e per autore dal 1967.\nPatrimonio.\nLa biblioteca dispone di circa 850.000 volumi ed opuscoli, circa 2.500 incunaboli, circa 15.000 cinquecentine e circa 120.000 libri antichi (fino al 1830). La sezione periodici comprende 7.500 testate, di cui oltre 1.300 in corso.\nTra gli incunaboli figurano alcuni esemplari unici, come la \"Mascalcia\" di Agostino Columbre (Napoli, F. Del Tuppo, 1490), le \"Favole\" d'Esopo (Bologna, Ercole Nani, 1494), l\"Infancia del Salvador\" di Bernardo de Caravaca (s.l., ma Burgos, Giovanni da Burgos, c. 1495).\nIn questo patrimonio rientrano anche i manoscritti, divisi in quattro fondi:"}
{"id": "213660", "revid": "958185", "url": "https://it.wikipedia.org/wiki?curid=213660", "title": "Errore sistematico", "text": "In fisica e in chimica, lerrore sistematico \u00e8 definito come lo scostamento (differenza) tra il valore sperimentale della media di un set di valori replicati e il valore reale della grandezza studiata ed \u00e8 indice dell'accuratezza dei dati, in poche parole l'errore sistematico \u00e8 quel tipo di errore dettato dall'imprecisione dello strumento con il quale stiamo operando\n\u00c8 detto \"sistematico\" perch\u00e9 \u00e8 costante al ripetersi della misura, e per questo non pu\u00f2 essere eliminato con la ripetizione della misurazione, come avviene per l'errore statistico. Ci\u00f2 rende particolarmente difficoltoso determinare l'entit\u00e0, ma anche la stessa presenza dell'errore, a meno di ricorrere a metodi di rilevamento alternativi o valutazioni di coerenza di sistemi di dati.\nTipi di errori sistematici sono l\"errore strumentale\", l\"errore di metodo\" e l\"errore personale\" che fa parte dell\"errore operativo\".\nCause dell'errore strumentale possono essere l'utilizzo di uno strumento difettoso, alterato, non tarato. Un esempio banale pu\u00f2 essere rappresentato da un calibro utilizzato in un ambiente ad una temperatura significativamente differente da quelle di taratura, con conseguente dilatazione e alterazione del valore misurato. Per ridurre l'errore sistematico, bisogna semplicemente cambiare o ritarare lo strumento.\nIn psicologia.\nIn psicologia l'errore sistematico pu\u00f2 essere causato da bias cognitivo o da rumore sistemico."}
{"id": "213661", "revid": "125590639", "url": "https://it.wikipedia.org/wiki?curid=213661", "title": "Everwood", "text": "Everwood \u00e8 una serie televisiva andata in onda in Italia tra il 13 giugno 2005 e il 20 gennaio 2007 su Canale 5 e Italia 1 (negli Stati Uniti tra il 16 settembre 2002 e il 5 giugno 2006). Dopo quattro stagioni la produzione americana ha terminato la serie. \"Everwood\" segue temi familiari e drammatici, seppur uniti al genere del teen drama.\nLa storia \u00e8 ambientata nell'immaginaria citt\u00e0 di Everwood, in Colorado, anche se le riprese vengono effettuate a Ogden nello Utah. Everwood \u00e8 una serie piuttosto drammatica, e tratta temi complessi come la malattia, l'alcolismo tra i giovani, o il rapporto genitori-figli. Nella maggior parte delle puntate, per\u00f2, compaiono brevi dialoghi comici che smorzano la tensione.\nLa serie \u00e8 stata candidata due volte agli Emmy Award:\nIl protagonista Treat Williams \u00e8 anche stato candidato due volte per lo Screen Actors Guild Award.\nTrama.\nPrima stagione.\nAndrew Brown \u00e8 un neurochirurgo di fama mondiale, vive a New York con la moglie Julia e i figli Ephram e Delia. Andy \u00e8 un padre assente, soprattutto a causa del suo lavoro, che lo trattiene in ospedale anche nei giorni di festa, ma ama moltissimo sua moglie. Un giorno, due poliziotti arrivano in ospedale e danno ad Andy una terribile notizia: sua moglie \u00e8 morta in un incidente d'auto. La tragedia spinge Andy a cambiare per sempre stile di vita, abbandonando la chirurgia e aprendo uno studio gratuito in una cittadina fra le montagne del Colorado, Everwood. Qui conosce il medico del posto, il dottor Abbott, sua madre Edna (un'infermiera che \u00e8 stata due volte in Vietnam) e Nina, la sua nuova vicina di casa. Allo stesso modo anche Ephram conosce Amy, la figlia del dottor Abbott, e suo fratello Bright. Delia invece viene accolta benevolmente da Irv, secondo marito di Edna e unico uomo di colore residente a Everwood. Ephram si innamora a prima vista di Amy, che invece inizialmente gli parla per un secondo fine: il suo fidanzato, Colin Hart, \u00e8 in coma da quattro mesi e lei vorrebbe che il padre di Ephram lo curasse. Andy accetta di dargli un'occhiata e scopre che il coma \u00e8 dovuto a una scheggia presente nel cervello del ragazzo. Decide perci\u00f2 di operarlo e l'intervento riesce in pieno: Colin non solo si risveglia, ma riesce anche a parlare e a camminare. Per qualche tempo Colin torna alla vita di sempre, seppur debba cominciarne una nuova, dato che ha perso la memoria, ma poi inizia ad avere degli attacchi dovuti a complicazioni. Andy scopre, con dei test, che Colin ha bisogno di un'altra operazione, o potrebbe morire. Questa volta l'intervento \u00e8 rischioso e Colin chiede al dottor Brown di non essere riattaccato a una macchina nel caso che l'operazione non proceda per il verso giusto. Il dottor Brown accetta le condizione impostagli da Colin e procede con l'intervento, che si conclude con la morte del ragazzo.\nSeconda stagione.\nEverwood \u00e8 sconvolta dalla morte di Colin e il dottor Brown \u00e8 considerato un assassino: nessuno gli parla e i pazienti non vengono pi\u00f9 al suo studio. Anche Amy ne \u00e8 sconvolta e si cura con degli antidepressivi. Quando si viene a sapere che Andy \u00e8 stato costretto da Colin a lasciarlo andare, in citt\u00e0 ritorna a poco a poco la calma. Ephram diventa amico di Bright, mentre Amy si allontana da tutti, anche dalla sua famiglia, andando a vivere da sua nonna. In citt\u00e0 arriva la sorella del dottor Abbott, Linda, una dottoressa che ha vissuto e lavorato per parecchio tempo in Africa e in Asia. Presto si viene a sapere che \u00e8 sieropositiva, ma i familiari decidono di tenere la notizia nascosta alla comunit\u00e0. Andy se ne innamora e inizia a frequentarla nonostante lei abbia paura di contagiarlo. Andy inoltre assume Madison, una giovane babysitter per Delia. Ephram non la sopporta, ma successivamente inizia ad apprezzarla fino al punto di uscirci insieme. I due nascondono la relazione ad Andy, che per\u00f2 poi ne viene a conoscenza e accetta il fatto che i due si vedano. Amy si accorge di essere innamorata di Ephram, ma quando vorrebbe dirglielo scopre di lui e Madison e lascia perdere. Trova infine un fidanzato in Tommy, un tossicodipendente. Quando la comunit\u00e0 viene a sapere della malattia di Linda, molti pazienti denunciano lo studio degli Abbott e Harold \u00e8 costretto a chiuderlo. Linda capisce che l'unica soluzione \u00e8 lasciare nuovamente la citt\u00e0 e riparte per l'Africa. La storia tra Madison ed Ephram inizia a incrinarsi quando capiscono di avere troppi anni di differenza e i due si lasciano. Anche Amy lascia Tommy, poich\u00e9 capisce di non potersi pi\u00f9 fidare di lui, e torna a vivere con i suoi genitori. Il dottor Abbott non trova un'assicurazione che gli faccia riaprire uno studio e in preda a una crisi di mezza et\u00e0 apre un negozio di ciambelle, che fallisce clamorosamente. Ephram ed Amy si riavvicinano e tentano di mettersi insieme, ma ci sono delle incomprensioni. Infine, Ephram le chiede di aspettarlo fino alla fine delle vacanze, durante le quali sar\u00e0 alla Juilliard. Amy accetta, ma parte con lui per New York per stare con lui almeno i primi dieci giorni delle vacanze. Andy offre al dottor Abbott di lavorare alla pari nel suo studio medico, in modo da riprendere a visitare i suoi pazienti. Il dottor Brown, nell'ultima puntata, riceve una visita inaspettata: Madison \u00e8 incinta. Andy le chiede di non dire nulla a Ephram e le offre i suoi soldi, per qualsiasi decisione decida di prendere.\nTerza stagione.\nEphram torna dal corso estivo newyorkese alla Juilliard e suo padre gli regala uno studio dove provare ma non sembra andare tutto bene... Amy \u00e8 felicissima di stare con Ephram ma lui inizialmente sembra avere la testa da un'altra parte, Amy si accorge di questa cosa e non riesce a spiegarsi cosa abbia. Una sera Ephram va da Amy e le spiega di essere nervoso a causa dei suoi voti alla Juliard, detto questo le spiega che per migliorare abbastanza per riuscire ad entrare alla Juliard dovr\u00e0 provare tutti i giorni e che questo avrebbe influito sul loro rapporto; cos\u00ec inizia un periodo in cui entrambi cercano di bilanciare il tempo da impiegare per i propri sogni e quello da destinare al partner.\nNel frattempo ad Everwood arriva Jake Hartmann, che prende in affitto il vecchio studio del Dr. Abbott e che presto si scopre essere un medico generico. Grazie ad Harold nel vecchio studio del Dr. Brown si effettuano molte modifiche tra cui la sostituzione delle vecchie cartelle con dei computer; Edna, stufa di tutti questi cambiamenti si licenzia trovando poi lavoro nello studio medico di Jake. A casa di Nina si trasferisce una giovane ragazza di nome Hannah, figlia di amici che stringer\u00e0 amicizia con Ephram, Amy e Bright.\nNel corso della stagione Andy intraprende una relazione con Amanda, la moglie di un paziente che ha in cura, ma che si conclude una volta che il marito di lei mostra decisi segni di miglioramento dal suo stato vegetativo. La relazione tra Ephram ed Amy attraversa varie crisi, fino alla rottura conseguentemente alla scoperta che Madison ha avuto un bambino da lui. Bright cambia svariati lavori soprattutto a causa delle \"scappatelle\" che vive in ogni posto di lavoro. Nina comincia a frequentare il dottor Hartmann, nonostante si sia resa conto di amare Andy. Edna ed Irv affrontano una profonda crisi in quanto lui sente il desiderio di lasciare Everwood per viaggiare per il mondo. Hannah svela la ragione per cui si trova ad Everwood: il padre, affetto dalla malattia di Huntington, sta morendo e i suoi genitori hanno deciso di mandarla da Nina per meglio affrontare la situazione. La ragazza si prende una cotta per Bright, ma non corrisposta, comincia a frequentare un compagno di scuola. Dopo aver svolto accertamenti, apprende di non aver ereditato la malattia del padre.\nEphram, lasciata Amy e in rotta col padre, reo di non avergli detto nulla di Madison e del bambino (dato in adozione dalla ragazza), abbandona il sogno di andare alla Juilliard e parte per un viaggio in Europa. Rose scopre di avere un tumore e chiede di essere operata da Andy: l'operazione ha successo. Amy decide di non partire per Princeton per stare vicino alla madre convalescente. Bright trova un appartamento in cui vivere, decide di riprendere gli studi e si rende conto di provare qualcosa per Hannah, la quale decide di lasciare il suo ragazzo. Jake si trasferisce da Nina e decidono di aprire un ristorante insieme. Il dottor Brown scopre quali sentimenti provava Nina per lui: la bacia e le confessa di amarla.\nQuarta stagione.\nTre mesi dopo l'operazione di Rose, Bright \u00e8 alla ricerca di un coinquilino per il suo appartamento. Amy \u00e8 costantemente vicino alla madre che migliora a vista d'occhio; Hannah torna dalle vacanze estive e con Bright decidono di iniziare a frequentarsi. Andy e Nina decidono di rimanere amici, in quanto lei \u00e8 ormai innamorata di Jake. Edna ed Irv celebrano il loro matrimonio: nel corso dei festeggiamenti dopo la cerimonia, fa la sua comparsa Ephram appena tornato dalla sua vacanza in Europa. Non sentendosi ancora in sintonia col padre, decide di vivere per conto suo e di trovarsi un lavoro, andando a condividere l'appartamento con Bright e Reid, uno studente di medicina per cui Amy ha un interesse.\nReid in seguito ad un malore finisce in ospedale, il tutto si risolve nel giro di poco tempo e decide di tornare a casa sua, Ephram decide di continuare a dividere l'appartamento con Bright, che nel frattempo ha rovinato il suo rapporto con Hannah a causa di una sua scappatella.\nJake ha deciso di seguire un Master di chirurgia plastica a Los Angeles e chiede a Nina di trasferirsi con lui in California insieme a Sam, Andy non \u00e8 felice di questa sua scelta ma la lascia libera di scegliere tra lui e Jake...e Nina sceglie di stare con Jake e di trasferirsi. Nel frattempo Andy riceve la visita di suo padre arrivato a Everwood per appianare i suoi rapporti col figlio dopo ben 15 anni di assenza dalla sua vita.\nRose e il Dottor Abbott prendono in considerazione l'idea di adottare un bambino perch\u00e9 sentono la loro casa particolarmente vuota ora che i figli hanno le loro vite. Irv muore in seguito ad un infarto ed Edna cade nella disperazione...il figlio ed i nipoti cercano di dissuaderla dal partire da sola con un camper ma lei sembra non sentir ragioni per cui decide di lasciare Everwood in quanto sente troppo la mancanza di Irv e conta in questo modo di colmare il vuoto realizzando il suo sogno di partire per il mondo.\nSolo quando Ephram comincia ad uscire con una ragazza, Amy capisce di amarlo ancora tantissimo. Nel mentre Jake capisce che Nina \u00e8 ancora innamorata di Andy e la mette di fronte l'ennesima scelta chiedendole se trasferirsi con lui in California \u00e8 davvero ci\u00f2 che vuole fare, ma di fronte ad un suo tentennamento capisce che andarsene via per lei significherebbe scappare dall'uomo che in cuor suo ama da molto tempo, cos\u00ec la lascia all'aeroporto dicendole addio. Nina torna a casa da Andy, mentre tutti sono fuori per festeggiare il Bar mitzvah di Delia e Andy quando tornano a casa la trova in cucina con Sam addormentato e Nina gli chiede di ospitarla finch\u00e9 non trova un'altra sistemazione.\nRose e il Dottor Abbott trovano sull'uscio di casa una bambina abbandonata dalla madre caduta in depressione e nella lettera posta nella culla chiede aiuto chiedendo di prendersi cura della sua bimba nata da poco. Rose e Harold coronano cos\u00ec il loro sogno di divenire nuovamente genitori.\nAndy pu\u00f2 ora dichiararsi a Nina, lo fa sul prato che separa le loro due case, il posto in cui si sono conosciuti e le chiede di sposarlo donandole l'anello che da tempo aveva comprato e custodito sperando che arrivasse questo momento. Edna decide di rimanere a Everwood, quando Harold e Rose la invitano a trasferirsi da loro. Infine Amy si dichiara finalmente ad Ephram portando di fronte a casa del ragazzo l'enorme ruota panoramica che li aveva avvicinati la prima volta in cui si erano baciati, Ephram ne \u00e8 felice perch\u00e9 in cuor suo aspettava solo che la ragazza finalmente capisse quanto lui l'ama.\nEpisodi.\nLe prime tre stagioni della serie sono andate in onda nel preserale di Canale 5 durante l'estate del 2005; sono infine seguiti, dal 25 dicembre 2006 su Italia 1, tutti gli episodi inediti della quarta e ultima stagione.\nL'edizione italiana \u00e8 curata da Alberto Porto per Mediaset. Il doppiaggio \u00e8 stato eseguito presso Dubbing Brothers International Italia, sotto la direzione di Teo Bellia."}
{"id": "213662", "revid": "124635048", "url": "https://it.wikipedia.org/wiki?curid=213662", "title": "Palazzo Wedekind", "text": "Palazzo Wedekind si trova in Piazza Colonna a Roma ed \u00e8 noto ai pi\u00f9 per essere la sede storica del quotidiano \"Il Tempo\".\nStoria.\nIl nucleo originario del palazzo, sito dove in epoca romana sorgeva il Tempio di Marco Aurelio, risale alla seconda met\u00e0 del XVII secolo.\nFu fatto completamente ricostruire da Papa Gregorio XVI nel 1838 su disegni di Pietro Camporese il Giovane, che lo dot\u00f2 di un porticato realizzato con sedici colonne di cui undici antichissime colonne ioniche provenienti dagli scavi archeologici della citt\u00e0 etrusca di Veio, come ricorda l'iscrizione sul fregio.\nIn seguito a questi lavori, da sede del vicegerente del vicariato di Roma divent\u00f2 sede dell'Ufficio di Stato delle Poste del Papa; fu, poi, per qualche anno dopo il 1871, sede del ministero dell'Educazione del Regno d'Italia.\nNel 1879 il ricco banchiere Karl Wedekind lo acquist\u00f2, per ristrutturarlo sulla base del progetto di G.B. Giovenale.\nNel 1918 fu acquisito dalla societ\u00e0 editrice del quotidiano \"Il Tempo\" (il giornale usc\u00ec fino al 1922).\nDal 1938 al 1943 il palazzo ospit\u00f2 la redazione del periodico \"La difesa della razza\", rivista dai forti toni antisemiti andata in stampa sotto il regime fascista.\nDopo essere stato per breve tempo, dal settembre del 1943 fino alla liberazione di Roma, sede ufficiale del Partito Fascista Repubblicano, dal 1945 divenne la sede dell'attuale quotidiano \"Il Tempo\"."}
{"id": "213666", "revid": "124783098", "url": "https://it.wikipedia.org/wiki?curid=213666", "title": "Pena di morte in Germania", "text": "La pena di morte in Germania venne applicata fin dal Medioevo. Fu cancellata dall'ordinamento giudiziario della Repubblica Federale nel 1949, mentre nella Repubblica Democratica fu abolita nel 1987.\nSecondo Reich.\nAl momento della fondazione del Secondo Reich, la situazione giuridica riguardante la pena di morte non era unitaria in tutti gli stati tedeschi. Alcuni stati (Brema, Oldenburgo e Sassonia) l'avevano abrogata in seguito alla rivoluzione del 1848/49. A partire dal 1871, si risolse il problema dichiarandola applicabile in tutto il territorio dell'Impero come pena per il regicidio (omicidio del \"Kaiser\" o di altro sovrano tedesco), anche solo tentato. Come modalit\u00e0 di esecuzione venne stabilita la decapitazione, mentre solo in Baviera venne praticata la fucilazione tra il 1920 ed il 1923. A partire dal 1877, le esecuzioni non vennero pi\u00f9 eseguite in pubblico.\nRepubblica di Weimar.\nAgli inizi della Repubblica di Weimar la pena di morte venne posta in discussione. Il numero di esecuzioni si ridusse poi progressivamente e si limit\u00f2 principalmente alla punizione di responsabili di delitti clamorosi come i serial killer Fritz Haarmann (1925) e Peter K\u00fcrten (1931). Una richiesta di abolizione della pena di morte, avanzata dal Partito Socialdemocratico Tedesco (SPD) nel 1927, non trov\u00f2 seguito al Reichstag nella commissione per la riforma del diritto penale.\nTerzo Reich.\nImmediatamente dopo la presa del potere da parte dei nazisti, il 29 marzo 1933 venne approvata la Legge del Reich sulla comminazione e sull'applicazione della pena di morte (\"Reichsgesetz \u00fcber Verh\u00e4ngung und Vollzug der Todesstrafe\").\nGrande clamore suscit\u00f2 l'esecuzione di Marinus van der Lubbe il 10 gennaio 1934, il quale era stato condannato per l'incendio del Palazzo del Reichstag: nel momento in cui il fatto venne compiuto l'incendio doloso non comportava la pena di morte, ma quest'ultima venne introdotta retroattivamente per il caso concreto, cosicch\u00e9 venne pronunciata una sentenza in pieno spregio del fondamentale principio di irretroattivit\u00e0 della legge penale sfavorevole al reo.\nIl commissario del Reich per la giustizia Hans Frank descrisse al Congresso del Partito, nel settembre 1934, l'\"indiscriminata applicazione della pena di morte\" come una grande conquista del sistema giuridico nazista.\nPer mezzo di numerosi decreti, tra cui quello contro i nemici pubblici del 5 settembre 1939, il numero dei reati sanzionati con la pena di morte venne esteso sempre di pi\u00f9. A partire dal 1944 la pena di morte poteva essere applicata per qualsiasi crimine, valendo come unico criterio, ormai, solamente il \"sano sentimento del popolo\".\nIn base alle statistiche ufficiali, dal 1933 al 1945 vennero pronunciate 16.560 condanne a morte, di cui circa 12.000 vennero eseguite. 664 condanne a morte vennero pronunciate prima della guerra, 15.896 durante la seconda guerra mondiale. Il solo \"Volksgerichtshof\" (Tribunale del Popolo) commin\u00f2 5.243 condanne a morte, quasi tutte per reati politici. A queste si aggiunsero circa 20.000 condanne a morte pronunciate dalle corti marziali.\nLa maggior parte delle sentenze venne eseguita mediante ghigliottina. In seguito al fallito attentato del 20 luglio contro Hitler (\"Operazione Valchiria\") vennero pronunciate parecchie condanne a morte e con modalit\u00e0 particolarmente cruente. Ci\u00f2 avvenne per ordine di Hitler, che fece addirittura riprendere e fotografare le esecuzioni. Molte condanne a morte vennero eseguite soprattutto nel penitenziario di Pl\u00f6tzensee, fino anche a 142 in un giorno solo. Il pi\u00f9 famigerato e attivo boia del Terzo Reich fu Johann Reichhart. La fucilazione era, in genere, riservata ai militari o usata nelle esecuzioni di massa con la pratica dell'unico colpo alla nuca. Un'eccezione fu Erwin Rommel, popolarissimo generale sospettato, ma mai accusato, di aver appoggiato il colpo di Stato: gli fu chiesto da Hitler, in cambio del mantenimento del suo onore, di morire tramite suicidio. Nei campi di sterminio la modalit\u00e0 pi\u00f9 diffusa era la camera a gas.\nSoltanto il 28 gennaio 1985 il Bundestag tedesco annull\u00f2 in via generale la legittimit\u00e0 delle condanne a morte pronunciate dal \"Volksgerichtshof\". Dal 28 maggio 1998 tali pronunce sono state dichiarate per legge \"assassini giudiziari\" (\"Justizmorde\").\nZona di occupazione sovietica e Repubblica Democratica Tedesca.\nNella Zona di occupazione sovietica (in tedesco \"Sowjetische Besatzungszone\" o \"SBZ\") vennero comminate dal 1945 al 1949, anno di costituzione della Repubblica Democratica Tedesca (\"Deutsche Demokratische Republik\" o \"DDR\"), 121 condanne a morte da parte delle autorit\u00e0 tedesche, delle quali 47 furono eseguite (in un ulteriore caso non \u00e8 ancora stato chiarito se l'esecuzione sia avvenuta o meno). Dalla fondazione della DDR vi furono 227 sentenze di condanna a morte passate in giudicato, di cui 166 furono eseguite.\nNon \u00e8 noto quante sentenze di pena di morte siano state comminate negli anni '40 e '50 dalle truppe di occupazione sovietiche ed eseguite a mezzo fucilazione. Si stima che ve ne siano state alcune centinaia. Tra il gennaio 1947 e il gennaio 1950 la pena di morte in URSS venne tuttavia abolita, cosicch\u00e9 anche nelle zone di occupazione sovietica le condanne a morte pronunciate in quegli anni furono commutate in ergastolo o 25 anni di reclusione.\nNella Repubblica Democratica Tedesca la pena di morte poteva essere applicata per assassinio e crimini di guerra, ma anche nei casi di spionaggio, sabotaggio e dei cosiddetti \"delitti controrivoluzionari\". Inizialmente veniva eseguita tramite decapitazione con la ghigliottina, mentre dal 1966 con un colpo alla nuca da distanza ravvicinata senza preavviso.\nFino al 1960 la maggior parte delle esecuzioni ebbe luogo a Dresda, ma anche nei penitenziari di Brandeburgo e Francoforte sull'Oder. La ghigliottina di Dresda era stata installata durante il Terzo Reich nel cortile interno del tribunale provinciale situato nel M\u00fcnchner Platz, poi sotterrata in una cava di pietra poco prima della fine della guerra nei pressi di Kamenz (nella Lusazia occidentale) ed infine recuperata dopo la fine della guerra. Fino al 1956 vi furono eseguite delle esecuzioni, finch\u00e9 l'anno successivo l'edificio fu rilevato dal politecnico di Dresda. Oggi in quel luogo si erge un monumento in ricordo delle esecuzioni. A partire dal 1960 tutte le esecuzioni ebbero luogo a Lipsia nel carcere della Alfred-K\u00e4stner-Stra\u00dfe.\nDal 1970 la pena di morte venne applicata ormai in rari casi, quasi esclusivamente in casi di spionaggio. L'ultima condanna a morte venne eseguita il 26 giugno 1981 sull'ufficiale della Stasi Werner Teske. L'ultima condanna a morte di un civile risaliva invece al 15 settembre 1972, quando venne giustiziato l'infanticida Erwin Hagedorn di Eberswalde.\nLa pena di morte nella DDR venne abolita ufficialmente solamente nel 1987 come \"regalo\" per la prevista visita di stato del presidente Honecker a Bonn: il 17 luglio il Consiglio di Stato della DDR annunci\u00f2 tale abolizione nell'ambito di un'ampia amnistia. La decisione fu poi ratificata dall'Assemblea del Popolo con una legge nel dicembre dello stesso anno.\nColpisce l'estrema segretezza di tutte le esecuzioni dal 1949 alla dissoluzione della DDR nel 1990. Persino in caso di condanne a morte pronunciate pubblicamente si tenne sempre segreta l'esecuzione della stessa. Persino negli atti di morte dei giustiziati venne fatta figurare come causa del decesso una \"insufficienza cardiaca\". L'entit\u00e0 e la tipologia delle esecuzioni vennero alla luce solamente dopo la riunificazione delle Germanie.\nRepubblica Federale di Germania.\nTra il 1945 ed il 1949 vennero eseguite le ultime condanne a morte sul territorio della futura Repubblica Federale Tedesca, principalmente per punire nell'ambito del Processo di Norimberga i gerarchi nazisti che si erano macchiati di crimini di guerra e contro l'umanit\u00e0. D'altronde vi furono anche numerose condanne ed esecuzioni di altri criminali. Nei penitenziari americani in Germania Ovest (come quello di Landsberg am Lech) vennero eseguite fino al 1951 condanne a morte.\nI \"L\u00e4nder\" Baden, Baviera, Brema e Assia si diedero una propria costituzione tra il 1946 ed il 1947, ancora prima della carta costituzionale (\"Grundgesetz\") tedesca. Questi stati, pur mantenendo la pena di morte, cessarono di applicarla fino al 1949. La Renania-Palatinato eman\u00f2 ancora condanne a morte, che per\u00f2 non vennero pi\u00f9 eseguite nonostante che fosse stata gi\u00e0 procurata la ghigliottina. L'ultima condanna a morte venne eseguita sul territorio della Germania Ovest a Tubinga il 18 febbraio 1949 sull'assassino ventottenne Richard Schuh, dopo che l'allora presidente dello stato di W\u00fcrttemberg-Hohenzollern, Gebhard M\u00fcller, aveva respinto la sua richiesta di grazia. M\u00fcller divenne in seguito presidente del Baden-W\u00fcrttemberg e poi presidente della Corte costituzionale tedesca.\nBerlino Ovest non era compresa, a causa del suo particolare status di citt\u00e0 sotto controllo alleato, nell'ambito di validit\u00e0 del \"Grundgesetz\" tedesco. L'ultima condanna a morte venne eseguita il 12 maggio 1949 contro il ventiquattrenne Berthold Wehmeyer, reo di omicidio e rapina a mano armata.\nCon la costituzione della Repubblica Federale Tedesca nel 1949 entr\u00f2 in vigore il \"Grundgesetz\" come suprema fonte del diritto. Il suo articolo 102 stabilisce in modo lapidario che \"la pena di morte \u00e8 abolita\".\nL'iniziativa per l'abolizione della pena di morte provenne da Hans-Christoph Seebohm, che la propose per la prima volta il 6 dicembre 1948 durante la discussione del \"Grundgesetz\". Seebohm era cofondatore del Partito Tedesco (\"Deutsche Partei\") e mirava a proteggere con questo divieto soprattutto i criminali di guerra dei tempi anteriori al 1945.\nIl socialdemocratico Friedrich Wilhelm Wagner richiese con successo l'abrogazione della pena di morte nel Consiglio Parlamentare. Dopo l'entrata in vigore del \"Grundgesetz\", la pena capitale non pot\u00e9 pi\u00f9 essere n\u00e9 pronunciata n\u00e9 applicata. Le leggi penali dei singoli ordinamenti statali vennero cos\u00ec private di efficacia.\nNel 1949, immediatamente dopo la costituzione della RFT, alcuni rappresentanti tedeschi si recarono dall'alto commissario per la Germania, John J. McCloy, per protestare contro l'esecuzione della pena capitale contro criminali di guerra, in quanto quest'ultima non era pi\u00f9 in vigore in Germania.\nFormalmente la pena di morte per omicidio venne sostituita nel 1953 con la pena dell'ergastolo.\nIl 20 gennaio 1951 Berlino Ovest abol\u00ec per legge la pena di morte. La costituzione bavarese continu\u00f2 a contenere la norma secondo la quale l'esecuzione della pena di morte necessitava di una conferma da parte del governo del \"Land\", che venne abolita per mezzo di un referendum solamente l'8 febbraio 1998. Anche nella costituzione del Saarland, che ader\u00ec alla RFT solamente nel 1957, esisteva fino al 1956 un'analoga disposizione. Al contrario, ancora oggi sussiste nella costituzione dell'Assia l'ormai superata disposizione che prevede che una sentenza di condanna a morte possa essere eseguita solamente in presenza di una legge penale e di un delitto particolarmente grave.\nGi\u00e0 il 27 marzo 1950 il parlamento federale tedesco dovette occuparsi di una proposta di legge per la reintroduzione della pena di morte, avanzata da un partito conservatore della Baviera. Il suo deputato Hermann Etzel motiv\u00f2 la proposta come segue: \"Come pu\u00f2 una societ\u00e0 desistere dall'applicare a queste belve la pena di morte? Rinunciarvi \u00e8 in questo caso l'espressione di una malintesa umanit\u00e0\". Intesi erano i nazisti che avevano contribuito all'Olocausto, tuttavia all'epoca la proposta non ottenne n\u00e9 la maggioranza semplice, n\u00e9 la richiesta maggioranza qualificata di due terzi.\nNel 1952 il Partito Tedesco rinnov\u00f2 la richiesta di reintroduzione della pena di morte, a favore della quale si espressero nei comizi elettorali anche il cancelliere Adenauer e il futuro ministro della giustizia Richard Jaeger (entrambi cristiano-democratici). Al contrario, il ministro della giustizia Thomas Dehler, appartenente al partito liberale FDP, espresse l'opinione maggioritaria: \"Una volta che si schiera fondamentalmente a favore della pena di morte, allora la soglia decisiva \u00e8 varcata\".\nNonostante i cristiano-democratici avessero tentato in seguito pi\u00f9 volte di reintrodurre la pena capitale, il tema non ebbe pi\u00f9 seguito nel Bundestag. Tuttavia, nel 1960 un sondaggio rivel\u00f2 che oltre il 70% dei tedeschi erano a favore della pena di morte per normali delinquenti. Anche di fronte agli atti terroristici compiuti dalla RAF negli anni '70, parte della popolazione chiese la reintroduzione della pena di morte, richiesta che per\u00f2 non venne presa in esame dal parlamento.\nAttualmente il ripristino della pena capitale in Germania sarebbe in contrasto con l'ordinamento costituzionale vigente e con ci\u00f2 nullo, in quanto qualsiasi eventuale atto normativo si porrebbe in contrasto con l'art. 102 del \"Grundgesetz\", che sancisce l'abrogazione incondizionata della pena di morte. Con ci\u00f2 il \"Grundgesetz\" va oltre la Convenzione europea per la salvaguardia dei diritti dell'uomo e delle libert\u00e0 fondamentali, che ammette la pena capitale in caso di guerra o di immediato pericolo di guerra.\nTra gli studiosi di giurisprudenza e scienze politiche \u00e8 dibattuta la questione se (e in che misura) l'art. 102 del \"Grundgesetz\" possa essere emendato o abrogato in modo da permettere la reintroduzione della pena di morte. Per una siffatta revisione costituzionale l'art. 79 della stessa costituzione prevede una maggioranza di due terzi sia al Bundestag sia al Bundesrat. Alcuni autori argomentano tuttavia che tale modifica non sia possibile senza violare la solenne affermazione della dignit\u00e0 umana formulata nell'art. 1 del \"Grundgesetz\": in tal caso si tratterebbe di una norma \"blindata\" e potenzialmente eterna. Allacciando l'inammissibilit\u00e0 della pena capitale alla garanzia costituzionale della dignit\u00e0 umana, tale impostazione escluderebbe a priori la pena di morte in qualsiasi circostanza e renderebbe conseguentemente l'art. 102 puramente ridondante e in un certo senso superfluo.\nUn'altra dottrina sostiene invece che l'incompatibilit\u00e0 tra pena di morte e dignit\u00e0 umana non possa essere stabilita in eterno dal punto di vista giurisprudenziale. Al contrario, essa sostiene che proprio con l'espressa abolizione mediante un articolo separato i padri costituenti abbiano voluto svincolare la tematica della pena di morte dalla solenne garanzia dell'art.1.\nA causa di questa incertezza riguardo al rango costituzionale del divieto della pena di morte \u00e8 stata posta in discussione anche la legittimit\u00e0 costituzionale dell'ergastolo. Come pena assoluta, irrevocabile ed inappellabile l'ergastolo non sarebbe lecito secondo il sistema giuridico tedesco, dato che una pena deve essere sempre valutata nei suoi effetti e, se del caso, modificata. La recente normativa e prassi sull'istituto della \"particolare gravit\u00e0 della colpa\" non \u00e8 ancora stata verificata dal punto di vista costituzionale; la sua valutazione giuridica e sociopolitica rimane quindi aperta e continua a essere oggetto di discussione."}
{"id": "213667", "revid": "670021", "url": "https://it.wikipedia.org/wiki?curid=213667", "title": "Fontana del Nettuno (Roma)", "text": "La fontana del Nettuno si trova all'estremit\u00e0 settentrionale di piazza Navona a Roma.\nNota anche, un tempo, come \"fontana dei Calderai\", doveva tale nome al trovarsi in vicinanza dell'antico vicolo dei Calderai (o Calderari), una stradina occupata dalle botteghe di fabbri e venditori di padelle, pentole e stoviglie metalliche in genere.\nLa vasca, di Giacomo della Porta, risale al 1575-76, mentre le sculture che la decorano furono collocate solo nel 1878, a opera degli scultori Antonio Della Bitta e Gregorio Zappal\u00e0.\nStoria e descrizione.\nSubito dopo il restauro dell'acquedotto dell\"Aqua Virgo\" nel 1570 furono iniziati i lavori per una ramificazione sotterranea secondaria del condotto, in modo da raggiungere l'area dell'antico Campo Marzio, tra le zone pi\u00f9 popolose di Roma, e venne di conseguenza progettata anche l'edificazione di un certo numero di fontane.\nTra le prime furono commissionate da papa Gregorio XIII, nel 1574, a Giacomo Della Porta, le due poste alle estremit\u00e0 di piazza Navona (all'epoca \u201cpiazza in Agone\u201d).Il progetto del Della Porta prevedeva per entrambe una vasca marmorea a pianta mistilinea poggiata su due gradini, che poco dopo venne circoscritta da una cancellata. Le successive migliorie, apportate dallo stesso Della Porta e poi, nel 1651, dal Bernini, riguardarono solo la fontana del Moro, quella meridionale, sia per scarsit\u00e0 di risorse economiche sia perch\u00e9, in epoca berniniana, la fontana sul lato sud della piazza si trovava di fronte al palazzo Pamphilj, di propriet\u00e0 della famiglia dell'allora papa Innocenzo X, nel quale abitava la cognata e favorita dello stesso pontefice Donna Olimpia Maidalchini. L'unico intervento di un certo rilievo, sempre ad opera del Bernini (e comunque qualche tempo dopo la realizzazione dello stesso intervento sulla fontana meridionale), fu la rimozione dei gradini e della cancellata e la costruzione di una vasca pi\u00f9 ampia intorno alla fontana, che contenesse la precedente, con lo stesso disegno mistilineo.\nPrese l'attuale nome in seguito all'aggiunta dei due gruppi scultorei, \"Nereidi con putti e cavalli marini\" di Gregorio Zappal\u00e0 e \"Nettuno lotta contro una piovra\" di Antonio Della Bitta, avvenuta a seguito di un concorso pubblico indetto dal Comune di Roma nel 1873 e voluta per creare una consonanza stilistica con le altre due fontane presenti a piazza Navona."}
{"id": "213668", "revid": "1318658", "url": "https://it.wikipedia.org/wiki?curid=213668", "title": "Paul Schrader", "text": "\u00c8 considerato uno dei registi e sceneggiatori cardine della Nuova Hollywood. I film da lui scritti e diretti narrano storie di solitudine, affrontando anche i temi della colpa e della redenzione.\nBiografia.\nGli esordi.\nLa giovent\u00f9 di Schrader \u00e8 segnata dall'osservanza della famiglia di principi strettamente calvinisti. Cos\u00ec non gli viene permesso di vedere film fino all'et\u00e0 di 18 anni quando decide di andar via di casa. Il primo film che gli capita di vedere al cinema \u00e8 \"Le folli notti del dottor Jerryll\" (1963), e lo trova detestabile.\nStudia cinema all'University of California e si specializza all'American Film Institute. Collabora a riviste come \"Cinema\", \"Film Quarterly\" e \"Film Comment\". Tra i cineasti che hanno avuto su di lui un'influenza diretta figurano registi come Robert Bresson, Yasujir\u014d Ozu e Carl Theodor Dreyer ai quali dedicher\u00e0 la sua tesi di laurea, poi pubblicata con il titolo di \"Il trascendente nel cinema: Ozu, Bresson, Dreyer\" nel 1972.\nLe sceneggiature.\nNel 1975 Schrader co-sceneggia \"Yakuza\", un film ambientato nel mondo della malavita giapponese, diretto da Sydney Pollack e interpretato da Robert Mitchum. Nonostante il fallimento del film al botteghino, il suo nome comincia a circolare tra i giovani registi della New Hollywood. Nel 1976 scrive la sceneggiatura di \"Obsession - Complesso di colpa\" per Brian De Palma. Sempre nel 1976, Martin Scorsese dirige il film \"Taxi Driver\" da una sua sceneggiatura, scritta in un periodo di depressione dovuto alla solitudine e all'alcolismo.\nNel 1980 collabora nuovamente con Scorsese, che lo chiama per riscrivere la sceneggiatura di \"Toro scatenato\", mentre la sua sceneggiatura per \"Incontri ravvicinati del terzo tipo\" viene rifiutata in quanto alla produzione non piace la lettura religiosa che Schrader ha dato alla materia. Nel 1986 Peter Weir gira la sua sceneggiatura per \"Mosquito Coast\". Schrader collabora con Scorsese altre due volte, nel 1988 con il controverso \"L'ultima tentazione di Cristo\", e nel 1999 con \"Al di l\u00e0 della vita\" con Nicolas Cage, che restitusce e aggiorna le atmosfere di \"Taxi Driver\".\nLe regie.\nIl successo del film \"Taxi Driver\" gli permette di dirigere il suo film d'esordio, \"Tuta blu\" (1978), sceneggiato con il fratello Leonard e interpretato da Richard Pryor e Harvey Keitel. La lavorazione del film viene ricordata da Schrader come un incubo a causa degli attriti tra lui e gli attori.\nNel 1979 dirige \"Hardcore\", un thriller nero e disperato ambientato nell'ambiente dei film a luci rosse. Successivamente dirige quello che \u00e8 a tutt'oggi il suo film pi\u00f9 conosciuto: \"American Gigol\u00f2\", un thriller sofisticato interpretato da Richard Gere. Dopo il successo di \"American Gigol\u00f2\" Schrader decide di girare un remake del film di Jacques Tourneur, \"Il bacio della pantera\" (1982), interpretato da Nastassja Kinski. Nel 1992 Schrader gira \"Lo spacciatore\", con Willem Dafoe. Nel 1997 dirige \"Affliction\", che riscuote un ottimo successo presso la critica cinematografica.\nNel 2004 viene chiamato a dirigere il prequel del celebre \"L'esorcista\" di William Friedkin, intitolato \"\". Ma, terminate le riprese, i dirigenti della casa di produzione rifiutano il film, ritenendolo poco commerciale. Viene chiamato quindi Renny Harlin, al quale viene chiesto di rigirare da capo il film. La versione di Schrader \u00e8 stata proiettata solamente in alcuni festival ed \u00e8 uscita direttamente in DVD.\nRiconoscimenti.\nPremio Oscar\nGolden Globe\nMostra internazionale d'arte cinematografica di Venezia\nFestival di Cannes"}
{"id": "213669", "revid": "10431", "url": "https://it.wikipedia.org/wiki?curid=213669", "title": "Fontane del Nettuno", "text": ""}
{"id": "213671", "revid": "486946", "url": "https://it.wikipedia.org/wiki?curid=213671", "title": "Modello ad eventi", "text": ""}
{"id": "213673", "revid": "287204", "url": "https://it.wikipedia.org/wiki?curid=213673", "title": "Hugo Ko\u0142\u0142\u0105taj", "text": "Rampollo di famiglia benestante, Ko\u0142\u0142\u0105taj inizi\u00f2 i suoi studi in Polonia, a Pincz\u00f3w e a Cracovia, per proseguirli poi a Vienna e a Roma, dove nel 1774 venne ordinato sacerdote. Proprio in Italia entra in contatto con le idee dell'Illuminismo italiano, dalle quali fu profondamente influenzato.\nTornato in patria, divenne canonico a Cracovia dove si dedic\u00f2 all'insegnamento e alla riforma del sistema educativo. Molto attivo nella ricostruzione del sistema scolastico del suo Paese, Ko\u0142\u0142\u0105taj non abbandon\u00f2 mai la cattedra dove insegn\u00f2 una pluralit\u00e0 di materie: dalla letteratura polacca alle scienze naturali.\nNella sua opera di riformatore apr\u00ec le porte dell'Accademia ai figli della borghesia. Dal 1782 fu rettore dell'Accademia di Cracovia, della quale cerc\u00f2 instancabilmente di elevare il livello di insegnamento in modo da fare dell'antico ateneo una delle migliori universit\u00e0 europee. \nEstremamente attivo in campo politico, fu uno dei maggiori esponenti del Partito Patriottico (\"Stronnictwo Patriotyczne\") ed espose il suo programma nei trattati \"Diverse lettere anonime a Stanis\u0142aw Ma\u0142achowski\" (1788-1789) e ne \"La legge politica della nazione Polacca\" (1790).\nCoautore della Costituzione del 3 maggio, tra il 1791 e il 1792 serv\u00ec come \"Kanclerz\" (Vicecancelliere della Corona, o \"Podkanclerzy Koronny\"). Intorno a lui si cre\u00f2 un gruppo di intellettuali che diffuse le idee nuove dell'Illuminismo, e nella Costituzione stessa seppe mediare tra le istanze monarchico-costituzionali di Stanis\u0142aw August Poniatowski e le spinte repubblicane incarnate da Potocki: sue furono l'idea dell'abbattimento del potere magnatizio con l'abolizione del \"liberum veto\", l'universalit\u00e0 delle tasse, la liberazione dei contadini dalle corv\u00e9es a favore dei canoni d'affitto, il riconoscimento di maggiori diritti alla borghesia, il principio dell'ereditariet\u00e0 del trono.\nNel 1791 fu animatore del movimento \"Assemblea degli amici della costituzione\", che viene considerato come il prototipo del moderno partito politico in Polonia. In questo periodo si dedic\u00f2 attivamente alla stesura di una costituzione economica che doveva concretizzare i principi stabiliti nella pi\u00f9 universale e generica Costituzione del 3 maggio.\nA seguito dell'intervento russo nella Guerra in difesa della Costituzione (1792) Ko\u0142\u0142\u0105taj si schier\u00f2 attivamente con Tadeusz Ko\u015bciuszko e contro la Confederazione di Targowica conducendo al contempo le proprie idee su posizioni pi\u00f9 radicali. Fuggito da Varsavia in seguito alla caduta del sobborgo di Praga, verr\u00e0 catturato ed incarcerato.\nIl suo nome ricompare al tempo della guerra tra la Russia zarista e la Francia napoleonica come promotore di un accordo con Napoleone. Negli ultimi anni della sua vita si dedic\u00f2 all'insegnamento."}
{"id": "213680", "revid": "118958868", "url": "https://it.wikipedia.org/wiki?curid=213680", "title": "Rigidit\u00e0 dielettrica", "text": "In fisica la rigidit\u00e0 dielettrica \u00e8 definita come il valore limite di campo elettrico (E), oltre il quale si produce una conduzione di elettricit\u00e0 (scarica elettrica, come un fulmine oppure la scarica elettrica che attraversa i 2 fili di una lampadina) attraverso il materiale dielettrico. Viene espressa nel SI in V/m (volt su metro) ma, pi\u00f9 comunemente, in kV/mm (kilovolt su millimetro), V/cm (volt su centimetro), MV/m (megavolt su metro) o altre combinazioni: ad esempio, in unit\u00e0 USCS (o, erroneamente, imperiali) viene utilizzato il V/mil (volt su millesimo di pollice), equivalente a 3,94 x 104 V/m.\nDescrizione.\nSe il campo elettrico supera tale valore, gli atomi o le molecole del materiale subiscono un processo di ionizzazione a valanga, che provoca un arco elettrico attraverso il materiale. A causa del calore e della pressione provocati dalla ionizzazione improvvisa il materiale subisce, se solido, alterazioni permanenti: pu\u00f2 perforarsi, fessurarsi o anche incendiarsi.\nLa rigidit\u00e0 dielettrica determina il limite massimo di tensione sopportabile da un condensatore o da un cavo elettrico, oppure la distanza minima di separazione in aria che deve avere un conduttore in alta tensione per garantire l'isolamento.\nPer molti materiali dielettrici, soprattutto se organici, la rigidit\u00e0 dielettrica a lungo termine \u00e8 funzione della storia delle varie sollecitazioni (elettriche, termiche, meccaniche) sostenute dall\u2019isolante nell\u2019arco della intera vita. La rigidit\u00e0 si riduce man mano che il materiale dielettrico invecchia. Il valore della rigidit\u00e0 dielettrica \u00e8 quindi funzione del tempo che si pu\u00f2 cos\u00ec periodare: rigidit\u00e0 intrinseca, collasso elettromeccanico, streamer o arborescenza, collasso termico, tracciamento con degrado chimico fisico, scariche parziali.\nQuando lo spessore di uno strato isolante si riduce a spessori di millesimi di millimetro, anche tensioni relativamente basse possono dare origine a campi elettrici elevatissimi e superare il valore di rigidit\u00e0 dielettrica. \u00c8 questo il motivo per cui i circuiti integrati usati in elettronica, il cui chip pu\u00f2 essere sottile anche pochi centesimi di millimetro, sono particolarmente suscettibili di essere danneggiati anche da scariche elettrostatiche di basso valore.\nLa determinazione del valore di rigidit\u00e0 dielettrica si effettua applicando valori progressivamente crescenti di differenza di potenziale tra due facce di un campione di dimensioni e forma standard di un materiale.\nNei fluidi.\nNei fluidi, l'arco elettrico non ha effetti distruttivi (a meno che non si tratti di fluidi infiammabili o detonanti) e dopo la scarica il mezzo fluido ritorna isolante come prima, con identiche caratteristiche. La scarica elettrica pu\u00f2 per\u00f2 provocare reazioni chimiche, per esempio la sintesi di ozono nell'aria. Sempre nell'aria, la rigidit\u00e0 dielettrica aumenta lievemente all'aumentare dell'umidit\u00e0 assoluta, ma diminuisce con l'aumento dell'umidit\u00e0 relativa. Per tensioni molto vicine alla rigidit\u00e0 dielettrica, nei fluidi si verifica l'effetto corona, dovuto al moto degli ioni presenti."}
{"id": "213684", "revid": "15756", "url": "https://it.wikipedia.org/wiki?curid=213684", "title": "La Tribuna di Treviso", "text": "La Tribuna di Treviso \u00e8 un quotidiano diffuso prevalentemente nella provincia di Treviso - http://tribunatreviso.gelocal.it/ editore: Finegil Editoriale S.p.A. - Societ\u00e0 soggetta all'attivit\u00e0 di direzione e coordinamento di Gruppo Editoriale L'Espresso S.p.A. \"Gemelli\" della \"Tribuna\" sono \"Il Mattino di Padova\", \"la Nuova Venezia\" e \"il Corriere delle Alpi\". La redazione padovana realizza per la \"Tribuna\" le pagine nazionali e regionali del quotidiano. Nel mese di ottobre 2020 la tiratura media \u00e8 stata di 11\u00a0383 copie giornaliere.\nStoria.\nIl primo numero de \"La Tribuna di Treviso\" vide la luce l'8 giugno 1978, su ideazione di Giorgio Mondadori. La prima redazione si trovava in Piazza Ancilotto. Nel 1978 in redazione ci sono Gordiano Torresani, Pierluigi Tagliaferro, Paola Pastacaldi, Sergio Sommacal, Tiziano Marson, Raffaele Volont\u00e9, Cristina de Grandis, Gianni Novara e Antonio Chiades. Alcuni di questi se ne andarono poco dopo e subentrarono Alberto De Stefano, Beppe Gioia, Sante Rossetto e Gigi Furini.\nNei primi anni di vita del quotidiano, la foliazione era piuttosto scarna, poich\u00e9 soltanto un paio di pagine erano dedicate alla cronaca e allo sport locale. Il resto era dedicato alle notizie nazionali ed internazionali. All'epoca, la redazione trevigiana era collegata con quella padovana, con videoterminali (monitor a raggi catodici su cui vengono visualizzate le informazioni contenute nell'hard disk di un computer), fax e dimafoni.\nNel tempo, grazie il successo riscontrato presso il pubblico trevigiano, venne incrementata la foliazione ed aument\u00f2 il numero dei collaboratori sparsi per la provincia.\nDiffusione.\nLa vendita media giornaliera nel mese di ottobre 2020 \u00e8 stata di 8\u00a0823 copie.\nDati Ads - Accertamenti Diffusione Stampa"}
{"id": "213688", "revid": "599013", "url": "https://it.wikipedia.org/wiki?curid=213688", "title": "Franco Scoglio", "text": "Carriera.\nLaureato in Pedagogia, per questo era chiamato \"il Professore\". Infatti insegn\u00f2, negli anni sessanta, in diversi istituti del meridione. Da calciatore, prima difensore, poi centrocampista, ebbe una carriera che si consum\u00f2 nel giro di 4-5 stagioni. Dalla sua Lipari va a Roma per il diploma Isef e viene tesserato dalla Tevere Roma dove disputa 3 partite in Serie C nella stagione 1963-64. Quando va ad insegnare all'Istituto Agrario di Palmi disputa un anno in Serie D con la squadra locale. Poi la decisione di attaccare le scarpette al chiodo e iniziare la sua carriera di tecnico.\nInizia ad allenare nel 1971, a Gioia Tauro, dove vince subito un campionato di Promozione con la Gioiese. Passa, poi alle giovanili della , per poi tornare ad allenare fra i dilettanti e quindi tra Serie D, Serie C2 e Serie C1 (Messina, , , e ) poi la promozione in Serie B con il Messina (1985). Il Professore nella sua citt\u00e0 vive la pi\u00f9 bella parentesi calcistica della sua vita, insieme a quella vissuta a Genova; arriva al nel 1988 e dopo un anno conquista una promozione in Serie A e successivamente la salvezza nella massima serie. In seguito ha allenato anche , , , , .\nA dicembre 1996 viene ingaggiato dal , in Serie B, sostituendo l'esonerato De Biasi. Dopo 100 giorni alla guida del Cosenza (3 vittorie, 2 pari, 7 sconfitte), il 1\u00ba aprile viene esonerato dopo la sconfitta esterna nel derby con la Reggina che fa scivolare i rossoblu all'ultimo posto in classifica, e sostituito con De Biasi. Poi allena l'.\nTra il 1998 e il 2001 ha allenato la Nazionale della Tunisia, conquistando il quarto posto nella Coppa d'Africa del 2000 e ottenendo la qualificazione al campionato mondiale del 2002, al quale rinuncia per tornare ad allenare il Genoa e salvarlo dalla retrocessione in Serie C. Nel 2002 ha guidato la Libia, dalla quale ha dato le dimissioni per contrasti con la federazione diretta da Al-Saadi, figlio di Gheddafi. Torna in Italia per allenare il , dove applic\u00f2 per l'ultima volta la sua tattica 'a rombo' (10 partite).\nScoglio \u00e8 stato anche un commentatore televisivo per molte reti televisive italiane (da ultimo a \"Controcampo\" su Italia 1), ma anche all'estero (era commentatore tecnico ed opinionista anche per Al-Jazeera). Negli ultimi anni della sua vita Franco Scoglio ha insegnato all'Universit\u00e0 del suo capoluogo di nascita, Messina. L'Ateneo Peloritano gli affid\u00f2 la cattedra di Teoria, tecnica e didattica del calcio per il corso di laurea di Scienze Sportive e Motorie.\nPersonaggio molto popolare nell'ambiente calcistico, amato ma anche discusso, Scoglio mor\u00ec, il 3 ottobre 2005, in circostanze drammatiche, colto da un infarto mentre partecipava a una trasmissione televisiva della rete locale Primocanale di Genova, citt\u00e0 che lo aveva adottato. Scoglio si sent\u00ec male dopo un vivace confronto telefonico con il presidente del Genoa Enrico Preziosi e improvvisamente si accasci\u00f2 con la testa all'indietro sulla poltrona dove era seduto. La trasmissione fu immediatamente sospesa per consentire l'intervento dei soccorritori del 118, ma tutti i tentativi di rianimazione risultarono vani. Lo stesso conduttore, Giovanni Porcella, e gli ospiti in studio, tra cui Claudio Onofri e Nino Pirito, cercarono in ogni modo di rianimare Scoglio prima dell'arrivo del 118, ma non riuscirono nel loro intento. Si avver\u00f2 quindi la sua \"auto-profezia\":\nScoglio era molto amato e stimato dai sostenitori rossobl\u00f9: al suo funerale a Genova parteciparono ben persone per tributargli un ultimo commiato. Successivamente torn\u00f2 per l'ultima volta a Messina accolto allo stadio Giovanni Celeste da un vasto gruppo di tifosi (), per poi partire per l'ultimo viaggio nella citt\u00e0 natale di Lipari; oggi Scoglio riposa nel cimitero di Canneto, frazione di Lipari.\nOmaggi.\nIl 7 agosto del 2013 si \u00e8 tenuto a Gioia Tauro, presso lo stadio Polivalente, il primo \"Memorial Franco Scoglio\" organizzato dalla e dal Messina.\nIl 13 febbraio del 2016 l'assessore alle politiche dello Sport della citt\u00e0 di Messina, Sebastiano Pino, ha dichiarato che \u00e8 stato ultimato l'iter burocratico per intitolare a Franco Scoglio lo Stadio San Filippo."}
{"id": "213696", "revid": "1656773", "url": "https://it.wikipedia.org/wiki?curid=213696", "title": "Spinterometro", "text": "Lo spinterometro \u00e8 un dispositivo utilizzato per generare scariche elettriche nell'aria attraverso due elettrodi comunicanti ad un circuito ad induzione. I primi usi di questo apparato riguardano la propagazione di onde elettromagnetiche sperimentate da James Clerk Maxwell nel 1864, mentre dal 1891 in poi Nikola Tesla utilizz\u00f2 vari tipi di spinterometri asincroni, sincroni rotanti e fissi nelle sue apparecchiature radio. Oggi \u00e8 usato per l'accensione di lampade ad arco e come strumento di misura per determinare il valore di differenza di potenziale elettrico per tensioni particolarmente elevate, dove i normali voltmetri non possono arrivare.\n\u00c8 un dispositivo relativamente semplice, costituito da due sfere o aste sospese in aria e ciascuna collegata ai due punti tra i quali si deve effettuare la misura (uno dei due punti pu\u00f2 essere la terra). La distanza tra i terminali viene progressivamente ridotta per mezzo di sistemi a vite o a pulegge fino a quando l'intensit\u00e0 del campo elettrico supera il valore di rigidit\u00e0 dielettrica dell'aria e si verifica lo scoccare di una scintilla.\nSapendo che l'aria secca presenta un valore di rigidit\u00e0 dielettrica di 3000 volt per millimetro si pu\u00f2 direttamente calcolare la tensione misurando la distanza tra gli elettrodi.\nGrandi spinterometri con separazioni di diversi metri sono utilizzati in laboratori di fisica ed ingegneria elettrica specializzati in alta tensione.\nQuesti dispositivi sono ampiamente utilizzati specialmente nelle linee elettriche aeree di media ed alta tensione come dispositivo di protezione dalle sovratensioni di carattere impulsivo di origine atmosferica. In questo utilizzo vengono anche chiamati scaricatori di sovratensioni.\nPrincipalmente esistono due tipi di questi dispositivi di protezione:\nL'utilizzo di questi dispositivi diventa necessario per proteggere principalmente i trasformatori e le catene di isolatori, che non resisterebbero a sollecitazioni elettriche di origine atmosferica.\nPur essendo un dispositivo molto semplice, lo spinterometro \u00e8 molto efficace per dare una prima smorzata alla sovratensione, che poi verr\u00e0 gestita o meno da altri componenti per esempio i varistori MOV.\nLa taratura non pu\u00f2 essere effettuata precisamente, dato che la tensione d'intervento viene stabilita dalla distanza dei due poli e quindi dipende dalla rigidit\u00e0 dielettrica dell'aria, che varia in funzione di pressione, umidit\u00e0 e ventilazione."}
{"id": "213706", "revid": "2043251", "url": "https://it.wikipedia.org/wiki?curid=213706", "title": "Gaudenzio di Novara", "text": " \nAgiografia.\nGaudenzio fu convertito al cristianesimo da Eusebio, vescovo di Vercelli.\nDivenuto amico di sant'Ambrogio, inizi\u00f2 a diffondere la dottrina cristiana nel basso novarese.\nIl successore di Ambrogio, Simpliciano, lo consacr\u00f2 vescovo di Novara nel 398 dando cos\u00ec vita alla diocesi gaudenziana, staccandola dalla sede metropolitana di Milano.\nTutti gli elementi popolarmente caratteristici della sua vita, come la sua nascita ad Ivrea, lo spegnimento dell\u2019incendio scoppiato in citt\u00e0, l\u2019incontro con Ambrogio e il miracolo dei fiori, i prodigi di guarigione compiuti, la narrazione della sua morte, appartengono alla tradizione agiografica altomedievale, e pur non essendo \u2013 in linea di principio \u2013 falsi, sono tuttavia destituiti di ogni fondamento critico.\nLa piet\u00e0 popolare che il santo riesce a condensare attorno a s\u00e9 \u00e8 per\u00f2 ancora molto forte. Esempio \u00e8 la grande partecipazione alle iniziative per la festa patronale. E il fatto che nel 2018 la diocesi di Novara ha indetto un Anno Giubilare Gaudenziano per celebrare il XVI centenario della morte di Gaudenzio.\nCulto.\nA lui \u00e8 stata dedicata dai cittadini l'omonima Basilica di San Gaudenzio, sormontata dall'altissima cupola di Alessandro Antonelli.\nLa sua festa liturgica \u00e8 il 22 gennaio, giorno della traslazione del suo corpo nell'attuale basilica. \nSan Gaudenzio \u00e8 inoltre il patrono di alcune localit\u00e0 italiane, tra le quali:"}
{"id": "213707", "revid": "1652635", "url": "https://it.wikipedia.org/wiki?curid=213707", "title": "Basilica di San Gaudenzio", "text": "La basilica di San Gaudenzio \u00e8 un importante luogo di culto cattolico della citt\u00e0 di Novara, in Piemonte, famosa per la sua cupola, alta 121 metri, opera di Alessandro Antonelli. Ha la dignit\u00e0 di basilica minore.\nIl complesso architettonico \u00e8 composto da tre elementi principali realizzati in differenti fasi costruttive: la chiesa, il campanile e la cupola.\nLa chiesa.\nStoria.\nUn primo tempio dedicato al santo esisteva fin dall'841 all'inizio dell'attuale viale XX Settembre; l'edificio fu in seguito ricostruito e nuovamente consacrato nel 1298.\nTra il 1552 ed il 1554 gli spagnoli di Carlo V decisero la trasformazione della citt\u00e0 in una piazzaforte militare, pertanto furono distrutte tutte le costruzioni esistenti al di fuori della cinta muraria, compresa la basilica.\nNegli stessi anni fu istituita la \"Fabbrica Lapidea della Basilica di San Gaudenzio\" avente lo scopo di sovraintendere alla riedificazione della chiesa.\nA seguito alla peste del 1576, dalla quale Novara miracolosamente non fu colpita, si decise la ricostruzione della basilica nel punto pi\u00f9 elevato della citt\u00e0, all'angolo nord-ovest delle mura. Qui, fin dal 1019, esisteva una chiesa intitolata a san Vincenzo Martire, che fu demolita per far posto al nuovo edificio; si salvarono solo tre cappelle, tra cui quella dedicata a san Giorgio dove erano state temporaneamente traslate le spoglie di san Gaudenzio a seguito della distruzione della basilica extra-muraria.\nLa progettazione fu affidata a Pellegrino Tibaldi, cui sono da ricondurre l'accentuato verticalismo dell'edificio e il senso di vigoroso plasticismo promananti dalla facciata e dai fianchi, mossi entrambi da nicchie, finestroni e colonne poderosamente aggettanti.\nLa prima pietra fu posata nel maggio 1577; la consacrazione avvenne il 13 dicembre 1590 ad opera del vescovo Cesare Speciano quando ancora non erano stati eretti il transetto ed il presbiterio. Il peggioramento della situazione economica, aggravata da pestilenze e guerre, blocc\u00f2 i lavori che ripresero solo nel 1626 e proseguirono a rilento per concludersi nel 1656.\nL'11 giugno 1711 la chiesa poteva dirsi ultimata con la solenne deposizione nello scurolo delle reliquie di san Gaudenzio, fino ad allora conservate nella cappella di San Giorgio.\nStruttura.\nL'ingresso della basilica, di monumentali proporzioni, \u00e8 chiuso da una porta in noce lavorato, con rosoni e teste di ferro fuso, opera di Alessandro Antonelli.\nLa chiesa si presenta con pianta a croce latina a un'unica navata, affiancata da sei cappelle laterali collegate tra loro, con un ampio transetto e un profondo presbiterio.\nSospeso al centro della navata si trova un enorme lampadario con fiori in ferro battuto a ricordo dell'incontro tra Gaudenzio, vescovo di Novara e Ambrogio, vescovo di Milano, nonch\u00e9 della secolare offerta di cera da parte di 59 comuni del circondario e di 12 case patrizie della Basilica Civica. Il 22 gennaio di ogni anno, in occasione della festa patronale dedicata al santo, viene rievocata la cosiddetta \"cerimonia del fiore\" durante la quale il lampadario viene calato e avviene la sostituzione dei fiori in ferro con altri portati in processione dal corteo.\nLe cappelle laterali.\nLa prima cappella del lato destro \u00e8 detta \"cappella della Buona Morte\"; la pala rappresentante la Deposizione di Ges\u00f9 \u00e8 opera del Moncalvo mentre gli affreschi sulla volta e la tela del Giudizio universale sulla parete destra sono del Morazzone.\nSegue la \"cappella della Circoncisione\" (seconda del lato destro), dove sull'altare campeggia una grande cornice lignea barocca che racchiude l'opera di Giovan Battista Della Rovere, detto il \"Fiammenghino\", raffigurante Ges\u00f9 circonciso nel tempio.\nNella \"cappella del Crocifisso\", crocifisso tradizionalmente attribuito a Gaudenzio Ferrari, originariamente situato nella demolita basilica fuori le mura. In alto, sull'altare, Angeli di Grazioso Rusca. Sulla parete sinistra: Madonna, affresco del XV secolo proveniente dall'oratorio di San Luca.\nSul lato opposto della navata si trova la \"cappella della Madonna di Loreto\" (terza del lato sinistro). Intorno all'altare affreschi di Stefano Legnani, e alla parete destra, presepio, affresco di Bernardino Lanino proveniente dal monastero di Sant'Agata. Le decorazioni quadraturistiche sono opera di Pietro Francesco Prina.\nNella \"cappella della Nativit\u00e0\" si trova il grande polittico a due piani di Gaudenzio Ferrari (1516), precedentemente conservato nella vecchia basilica e qui riportato a seguito della sua demolizione.\nL'opera \u00e8 divisa in 3 parti:\nGli affreschi che decorano la cappella sono di Paolo Camillo Landriani mentre sulla a sinistra vi \u00e8 un ritratto del cavaliere gerosolimitano Gerolamo Bollini.\nNella \"cappella dell'Angelo Custode\" (prima del lato sinistro), affreschi di Tanzio da Varallo (1629); notevole la tela alla parete sinistra raffigurante \"La battaglia di Sennacherib\" (1629-1630).\nIl transetto ed il presbiterio.\nA sinistra dell'altare del transetto destro, una scaletta conduce all'ottagonale \"Cappella dello Scurolo\", accessibile solo durante la festa patronale, con belle porte in acciaio e bronzo ed un ricco rivestimento di marmi preziosi con decorazioni in bronzo, realizzata dall'architetto ticinese Francesco Castelli tra il 1674-1711. All'interno si trova un altare riccamente decorato con rilievi bronzei in campo di lapislazzuli sul quale \u00e8 posta la grande urna ottagonale in argento e cristallo contenente il corpo di San Gaudenzio, opera anch'essa del Castelli. In quattro nicchie, belle statue dei Santi Adalgiso, Agabio, Lorenzo e Giulio dello scultore Carlo Beretta; nella volta sopra l'altare \u00e8 affrescato il \"Trionfo di San Gaudenzio\", capolavoro di Stefano Legnani.\nNel presbiterio di rilievo \u00e8 l'altare maggiore barocco, arricchito da marmi e decorazioni in bronzo disegnate da Carlo Beretta e fuse da Carlo e Francesco Pozzi, da Giovanni Battista Agazzini e da Carlo Esartier.\nAlla parete sinistra del presbiterio, cattedra marmorea sulla quale siedono i vescovi nel giorno del loro ingresso.\nAlla testa del transetto sinistro una grande tela di Pelagio Palagi (1833), da poco restaurata (2013), raffigura Sant'Adalgiso che dona ai canonici della basilica di San Gaudenzio i beni di Cesto.\nDalla parete sinistra del transetto destro si pu\u00f2 accedere alla sacrestia dove \u00e8 visibile un San Gerolamo attribuito allo Spagnoletto.\nNella \"cappella del Santissimo Sacramento\", accessibile dalla parete destra del transetto sinistro, 8 tavole con scene della vita di San Gaudenzio, opere di Giovan Mauro Della Rovere.\nSala del compasso.\nSalendo attraverso il campanile (tramite le antiche scale oppure con un moderno ascensore) \u00e8 possibile accedere al sottotetto dell'abside della chiesa e quindi alla \"Sala del Compasso\", dove \u00e8 conservato l'antico compasso, lungo 11 metri, usato dall'Antonelli per disegnare in scala 1:1 le volte che sorreggono la cupola.\nLa sala \u00e8 stata recentemente restaurata ed aperta per la prima volta al pubblico il 26 gennaio 2013. Essa rappresenta il primo tassello di un percorso museale della basilica che si \u00e8 concluso il 24 agosto 2021, con l'apertura della salita alla cupola, dove i turisti a partire dal successivo 27 agosto possono visitarla anche la sera con casco e imbracatura da un'altezza di 100 metri.\nLa cappella di San Giorgio.\nLa cappella, sopravvissuta alla demolizione della chiesa di San Vincenzo, si trova alla base del transetto dentro ed \u00e8 accessibile solo dall'esterno della basilica. Nel 2007 \u00e8 stata oggetto di un restauro che ha restituito parte dell'apparato decorativo quattrocentesco. Gli affreschi risalgono all'ampliamento o riedificazione della chiesa operato nel corso del XV secolo e sono attribuiti alla bottega di Giovanni De Campo, artista operante nel novarese tra il 1440 ed il 1483. Tra il 1553 ed il 1711 ha ospitato il corpo di San Gaudenzio prima di essere trasferito nello Scurolo.\nOrgani.\nIl primo organo della basilica di San Gaudenzio fu un piccolo organo positivo realizzato nel XVII secolo e collocato nella Cappella del Santissimo Sacramento. Nel secolo successivo, l'organo viene collocato sulla cantoria di sinistra del presbiterio ed ampliato secondo il gusto dell'epoca. Verr\u00e0 sostituito da un organo pi\u00f9 grande, terminato nel 1829 dai Fratelli Serassi, a due tastiere e pedaliera con un totale di 50 registri. Sulla cantoria di fronte, venne costruito nel 1831 dagli stessi organari un altro organo, ma di dimensioni pi\u00f9 piccole. Entrambi gli organi furono smontati durante la costruzione della cupola e rimontati nel 1888. Agli inizi del XX secolo, Alessandro Mentasti restaur\u00f2 gli organi secondo i dettami della Riforma Ceciliana. Durante i lavori di consolidamento della cupola (1937-1947) l'organo maggiore venne pesantemente danneggiato e, alla riapertura della chiesa, al suo posto fu realizzato da Vincenzo Mascioni un nuovo strumento su progetto di Ulisse Matthey, conservando parte del precedente materiale fonico. L'organo venne inaugurato nel 1949 ed \u00e8 stato restaurato nel 1977. Lo strumento \u00e8 a trasmissione elettrica e la consolle, collocata in presbiterio, ha tre tastiere di 61 note ciascuna e pedaliera concavo-radiale di 32. L'organo minore Serassi, invece, pur rimanendo integro nelle sue caratteristiche foniche, \u00e8 attualmente (2021) in pessimo stato.\nIl campanile.\nOpera di Benedetto Alfieri, zio del famoso drammaturgo, fu costruito tra il 1753 e il 1786. Si trova isolato dalla chiesa, alla sinistra dell'abside, ed \u00e8 realizzato in laterizi e granito di Baveno. Raggiunge un'altezza di circa 75 metri. \nPrima della sua costruzione esisteva una torretta campanaria provvisoria sul pilastro sud-ovest della chiesa, il quale rischiava di arrecare danni alla struttura dell'edificio con le vibrazioni prodotte dalle campane. Nel 1753 si decise quindi la costruzione di un nuovo campanile, giudicato prioritario rispetto all'edificazione di una nuova cupola, e si affid\u00f2 il progetto all'Alfieri, architetto di Casa Savoia.\nNel 1773, quando mancava solo la cella campanaria, i lavori vennero sospesi per mancanza di fondi. L'opera verr\u00e0 poi completata solo nel 1786, 33 anni dopo l'apertura del cantiere e 19 anni dopo morte dei suo progettista.\nGli angeli in bronzo posti sulla cima sono opera del novarese Giovan Battista Agazzini.\nLe campane.\nIl campanile ospita il maggior concerto di campane a \"Sistema Ambrosiano\" per grandezza,\ncomposto da 8 campane intonate in scala diatonica \"teorica\" di Sol maggiore, pi\u00f9 una nona campana utilizzata come richiamo. Il concerto risente per\u00f2 di alcuni problemi di accordatura carente e di timbro di alcune campane.\nLa campana maggiore non suona dal 1987, anno in cui si \u00e8 fessurata in modo irreparabile.\nLa cupola.\nL'elemento architettonico pi\u00f9 significativo della basilica \u00e8 la sua maestosa cupola, alta ben 121 metri (con la statua 126 metri), progettata dall'architetto-ingegnere Alessandro Antonelli, assurta a simbolo della citt\u00e0 e segno distintivo del suo panorama.\nDopo oltre 50 anni dall'ultimazione del campanile, grazie al denaro ricavato dalla tassa sulla carne (sesino), la Fabbrica Lapidea decise che i tempi erano maturi per il completamento della basilica e affid\u00f2 all'Antonelli l'incaric\u00f2 di realizzare la cupola.\nIl primo progetto venne presentato nel 1841 mentre i lavori iniziarono nel 1844; i primi due anni furono spesi per rifare il tamburo e gli archi di sostegno, essendo quelli vecchi inadatti a sostenere il peso dell'opera. Subito dopo il cantiere si interruppe. Negli anni successivi furono combattute le guerre d'indipendenza contro l'Austria e il comune ridusse drasticamente i fondi destinati alla fabbrica Lapidea.\nNel 1855, Antonelli present\u00f2 un secondo progetto modificato con il quale portava l'altezza da 65 a 75 metri. Nel 1858 la situazione economica era migliorata e i lavori poterono riprendere ma l'architetto, invece di impostare la base per la chiusura della cupola, fece erigere una seconda corona di pilastri alti 5 metri, recuperando cos\u00ec la fruibilit\u00e0 visiva del monumento. Nel 1860 present\u00f2 quindi il progetto di una cupola a due ordini di colonne che per\u00f2 fu bocciato. Nel maggio 1861 il progetto venne ripresentato con la garanzia che sarebbe costato meno del precedente; dopo molte contestazioni fu infine accettato e due anni dopo la costruzione della cupola vera e propria giunse al termine. A quel punto mancava solo la guglia, ma i dissidi tra la fabbrica e l'architetto bloccarono nuovamente i lavori per un decennio, durante i quali egli si dedic\u00f2 alla costruzione della Mole Antonelliana di Torino.\nNel frattempo la cupola suscitava l'ammirazione dei visitatori e lentamente si fece strada l'idea che si sarebbe dovuta completare finch\u00e9 il suo progettista, ormai anziano, era in vita e che perci\u00f2 fosse necessario lasciargli carta bianca.\nI lavori ripresero: tra il 1873 e il 1874 l'Antonelli si dedic\u00f2 alla decorazione floreale a stucco della cupola interna e soltanto nell'estate del 1876 mise finalmente mano al cupolino che fu completato nel 1878. Il 16 maggio dello stesso anno fu issata sulla cima la statua del Cristo Salvatore (e non di San Gaudenzio come si potrebbe ritenere), opera di Pietro Zucchi.\nLa statua \u00e8 in bronzo ricoperto di lamine d'oro, alta quasi 5 metri. Attualmente in cima alla cupola si trova una moderna copia in vetroresina, mentre l'originale \u00e8 collocata all'interno della basilica, nel transetto sinistro.\nContando anche la statua l'altezza totale dell'edificio raggiunge i 126 metri con un peso complessivo di oltre 5.500 tonnellate.\nNegli anni successivi la chiesa cominci\u00f2 a dare segni di un cedimento strutturale, peraltro gi\u00e0 ravvisabile durante le prime fasi della costruzione. A partire dal 1881 l'Antonelli si dedic\u00f2 quindi al consolidamento dei quattro piloni portanti alla base della cupola e all'ampliamento delle fondazioni. I lavori ebbero termine agli inizi del 1887, giusto per l'occasione della festa del santo patrono (22 gennaio).\nNel corso degli anni si \u00e8 spesso temuto un eventuale crollo della cupola e un grande allarme nel 1937 provoc\u00f2 la chiusura del monumento per quasi 10 anni. In questo periodo furono eseguite delle opere di consolidamento in cemento armato ad opera dell'architetto Arturo Danusso; solo di recente si \u00e8 compreso che tali interventi non erano in effetti necessari. La genialit\u00e0 di Alessandro Antonelli fu quella di aver progettato il suo edificio scomponendolo in una serie di tanti cerchi concentrici che si innalzano verso il cielo, sempre pi\u00f9 piccoli, scaricando man mano il peso sulla struttura portante. In caso di cedimento strutturale la cupola collasserebbe su s\u00e9 stessa e non sugli edifici circostanti.\nIn anni recenti una serie di sofisticati sistemi d'allarme sono stati installati all'interno della costruzione per monitorare eventuali pericoli di cedimenti, crepe od oscillazioni.\nPer la costruzione l'Antonelli decise di utilizzare solo materiali della zona, per legarla pi\u00f9 intimamente al suo luogo di appartenenza; la struttura \u00e8 infatti interamente in mattoni e calce, senza impiego di ferro, e pertanto rappresenta uno degli edifici in muratura pi\u00f9 alti del mondo. Tale primato, che fu per lungo tempo della Mole antonelliana di Torino, pass\u00f2 alla Philadelphia City Hall quando, nel 1953, la guglia di 47 metri della Mole croll\u00f2 e fu ricostruita con un rinforzo in travi di acciaio.\nNonostante i lavori siano durati quasi 50 anni, l'opera non fu mai completata; nelle intenzioni dell'architetto, infatti, la seconda cupola interna, che oggi appare bianca, sarebbe dovuta essere decorata con una serie di affreschi visibili dal basso. Analogamente anche i colonnati esterni dovevano essere arricchiti da una serie di statue.\nPeculiarit\u00e0 della cupola \u00e8 quella di essere visibile perpendicolarmente da tutte principali arterie stradali che conducono verso il centro della citt\u00e0."}
{"id": "213710", "revid": "114895355", "url": "https://it.wikipedia.org/wiki?curid=213710", "title": "Promenade de la Croisette", "text": "La Promenade de la Croisette \u00e8 il viale che costeggia il litorale della citt\u00e0 francese di Cannes. Era l'antica strada principale che costeggiava il mare, chiamata, all'epoca, \"Chemin de la petite croix\" (\"Cammino della Crocetta\").\nSi tratta di un tratto di passeggiata marittima (2\u00a0km), costeggiata da una spiaggia sabbiosa da un lato e hotel di lusso e negozi dall'altro.\nA maggio di ogni anno, al Palais des Festivals et des Congr\u00e8s, ubicato sulla Croisette, si svolge il Festival cinematografico di Cannes."}
{"id": "213711", "revid": "1305772", "url": "https://it.wikipedia.org/wiki?curid=213711", "title": "Tarantola", "text": ""}
{"id": "213712", "revid": "106848645", "url": "https://it.wikipedia.org/wiki?curid=213712", "title": "Sacra conversazione (Palmezzano)", "text": "La Sacra Conversazione \u00e8 un dipinto a olio su tavola (160x125 cm) di Marco Palmezzano, datata 1493, e conservata nella Pinacoteca di Brera a Milano.\nDescrizione e stile.\nL'opera presenta la Madonna su un trono con lo schienale coperto da un drappo rosso, il Bambino Ges\u00f9 in piedi su una gamba di lei e benedicente, e quattro Santi: San Giovanni Battista, San Pietro, la Maddalena e San Domenico di Guzm\u00e1n.\nIl paesaggio si presenta roccioso e dominato da un castello sul lato di Pietro e Giovanni, pi\u00f9 aperto e luminoso sul lato di Domenico e Maddalena.\nLa conoscenza biblica di Palmezzano e l'uso che egli fa della simbologia sembrano alludere, da un lato, alla roccia che \u00e8 Pietro (\"e su questa pietra...\"), forse anche alla durezza del messaggio di Giovanni, ma certo anche alla sicurezza della fede (Dio \u00e8 una rocca sicura, una fortezza inespugnabile, per il credente che il Lui si rifugia); dall'altro, alla dolcezza della santit\u00e0 di Domenico e della Maddalena, pi\u00f9 sentimentale certamente, pur nell'opposizione di un frate e di una pubblica peccatrice. Si tratta di quattro tipi di santit\u00e0 tra loro differenti, ma che Palmezzano raggruppa a due a due, individuando poi un'ulteriore opposizione all'interno delle coppie.\nCome a dire: la fede di Pietro \u00e8 diversa da quella di Domenico e della Maddalena, si avvicina a quella di Giovanni; ma, se guardiamo bene, anche Giovanni e Pietro sono a loro volta differenti. E cos\u00ec per gli altri due: le santit\u00e0 non obbedisce ad un modello unico, \u00e8, in fondo, per tutti!\nLa base del trono sembra pentagonale (secondo alcuni \u00e8 esagonale), mentre il pavimento, fortemente in prospettiva, cosa che rivela l'influsso di Melozzo da Forl\u00ec secondo molti critici, \u00e8 costruito su dei quadrati. Se colleghiamo il quattro ai quattro elementi, potremmo parlare di santit\u00e0 che vince il mondo e lo domina. Il pentagono probabilmente indica, come \u00e8 usuale (in quanto unione del pari e del dispari: 3 + 2), l'amore e la riconciliazione. Significherebbe, cos\u00ec, che in Cristo ogni cosa \u00e8 riconciliata. Se prendiamo, invece, per buono che la base del trono sia un esagono, magari falsato dalla prospettiva, allora abbiamo il simbolo dell'uomo (Ges\u00f9, di cui Ponzio Pilato dice: \"Ecce Homo\") e dell'Ebraismo (la stella di David ha sei punte): ci rammenterebbe che \"la salvezza viene dai Giudei\", come afferma il Vangelo di Giovanni.\nLa vivezza dei volti, la non convenzionalit\u00e0 delle espressioni rendono toccante questo dipinto che affascina non solo per il suo insegnamento sulla fede e per le capacit\u00e0 tecniche della realizzazione, ma anche per il sentimento di devozione, di santit\u00e0 e di umanit\u00e0 che ne promana.\nPalmezzano, del resto, sta qui iniziando a prendere la propria strada rispetto a Melozzo, accogliendone la lezione, ma reinterpretandola a proprio modo: i critici sottolineano che, con quest'opera, Palmezzano d\u00e0 inizio al suo periodo migliore."}
{"id": "213713", "revid": "767487", "url": "https://it.wikipedia.org/wiki?curid=213713", "title": "Aulo Cecina Alieno", "text": "Biografia.\nEsponente della famiglia dei Cecina di origine etrusca, fu ricompensato da Galba con il comando di una legione nella \"Germania superior\"; ma poco tempo dopo fu sorpreso a sottrarre soldi pubblici e l'imperatore ordin\u00f2 che fosse processato. Cecina, per vendetta, incit\u00f2 le sue truppe a rivoltarsi e a schierarsi per Vitellio. Cecina era molto amato dai suoi soldati. La sua presenza personale era dominante: era alto di statura, piacevole nella persona e diritto nell'andatura; possedeva un'abilit\u00e0 considerevole nel parlare e, poich\u00e9 era ambizioso, usava ogni mezzo per ottenere il favore delle sue truppe. \nDopo averli persuasi ad abbracciare la causa di Vitellio, cominci\u00f2, all'inizio del 69, a procedere verso l'Italia alla testa di un esercito di 30.000 uomini, la cui forza principale era costituito dalla Legio XXI \"Rapax\". Procedendo attraverso la Svizzera, devast\u00f2 il Paese degli Elvezi in modo terrificante, perch\u00e9 avevano rifiutato di accettare l'autorit\u00e0 di Vitellio. Attravers\u00f2 il Gran San Bernardo e marci\u00f2 attraverso l'Italia settentrionale senza incontrare resistenza.\nEntrando in Italia, osserv\u00f2 una maggior disciplina rispetto a prima ed imped\u00ec alle sue truppe di saccheggiare il Paese ma il suo abbigliamento diede grande offesa ai cittadini, perch\u00e9 li riceveva indossando un mantello militare multicolore ed anche i calzoni, che erano considerati come abbigliamento da barbari. La gente era inoltre scandalizzata da sua moglie Salonina, poich\u00e9 cavalcava in pompa magna su un bel cavallo e vestita di porpora. \nGiacch\u00e9 Placentia era occupata dalle truppe di Otone, che ora aveva sostituito come imperatore Galba, Cecina attravers\u00f2 il Po ed inizi\u00f2 l'attacco della citt\u00e0. Tuttavia, fu respinto con perdite considerevoli e subito dopo riattravers\u00f2 il Po e si ritir\u00f2 a Cremona. Le truppe di Otone erano comandate da Gaio Svetonio Paolino e Aulo Mario Celso. Il primo era un generale di grande abilit\u00e0 ed esperienza militare, che frustr\u00f2 tutti i piani di Cecina. Volendo ritrovare il proprio onore prima di essere raggiunto da Fabio Valente, che stava avanzando con l'altra divisione dell'esercito della Germania, Cecina decise di fare uno sforzo vigoroso per guadagnare un vantaggio decisivo.\nPrepar\u00f2 di conseguenza un'imboscata in un posto denominato Castorum, dodici miglia da Cremona; ma i suoi programmi furono svelati al nemico e sub\u00ec una sonora sconfitta. Poco tempo dopo, fu raggiunto da Fabio Valente e le loro forze unite quindi ottennero una vittoria sulle truppe di Otone nella prima battaglia di Bedriaco, vittoria che sanc\u00ec il dominio di Vitellio sull'Italia. L'infelice Paese, tuttavia, fu ora esposto a saccheggio in ogni direzione, poich\u00e9 n\u00e9 Cecina n\u00e9 Valente tentarono di trattenere i propri soldati, il primo per il desiderio di mantenere la sua popolarit\u00e0 con loro, l'altro perch\u00e9 partecipava lui stesso al saccheggio. \nDopo avere ottenuto il controllo di Roma, Cecina e Valente furono promossi al consolato ed entrarono nella carica il primo settembre del 69. Nel frattempo, Marco Antonio Primo, che si era schierato a favore di Vespasiano, si stava preparando ad invadere l'Italia e Cecina di conseguenza fu inviato contro di lui. Cecina intercett\u00f2 Antonio in prossimit\u00e0 di Verona e avrebbe potuto con il suo numeroso esercito schiacciarlo facilmente; ma decise di abbandonare la causa di Vitellio ed a questo scopo si accord\u00f2 con Sesto Lucilio Basso, che aveva il comando della flotta del Vitellio e che meditava lo stesso tradimento. \nMa quando tent\u00f2 di persuadere i suoi soldati a scegliere Vespasiano, si ribellarono e lo misero in catene. In questo stato di cose, furono attaccati da Antonio, che li batt\u00e9 vicino a Bedriacum (seconda battaglia di Bedriaco) ed immediatamente dopo assalt\u00f2 Cremona, dove la maggior parte si era rifugiata. Allarmati dai successi di Antonio, Cecina fu liberato dai suoi soldati ed inviato ad Antonio per intervenire a loro favore. Antonio sped\u00ec Cecina da Vespasiano, che lo tratt\u00f2 con grande onore. Quando le notizie del suo tradimento giunsero a Roma, fu privato del suo consolato ed al suo posto fu eletto Roscio Regolo.\nNon si hanno pi\u00f9 notizie di Cecina fino al 79, verso la fine del principato di Vespasiano, quando prese parte ad una congiura contro l'imperatore e fu soppresso, per ordine di Tito, appena uscito da un banchetto nel palazzo imperiale. Secondo Aurelio Vittore, Cecina fu messo a morte da Tito perch\u00e9 lo aveva ritenuto sospetto di intrigare con la sua amante Berenice."}
{"id": "213714", "revid": "701660", "url": "https://it.wikipedia.org/wiki?curid=213714", "title": "Voivodato della Pomerania Occidentale", "text": "Il voivodato della Pomerania Occidentale (in polacco \"Wojew\u00f3dztwo zachodniopomorskie\") \u00e8 uno dei 16 voivodati della Polonia. Il voivodato si trova nel nord-ovest del territorio polacco ed \u00e8 stato creato con la riforma del 1999 dalla fusione dei precedenti voivodati di Stettino e Koszalin con alcuni distretti degli ex voivodati di Gorz\u00f3w, Pi\u0142a e S\u0142upsk. Il territorio odierno corrisponde a una parte della Pomerania e una piccola parte della regione storica della Nuova Marca. Il voivodato confina a ovest con la regione tedesca del Meclemburgo-Pomerania Anteriore, a est con il voivodato della Pomerania e a sud con i voivodati di Lubusz e della Grande Polonia. Il capoluogo del voivodato \u00e8 Stettino (\"Szczecin\").\nGeografia fisica.\nIl voivodato della Pomerania Occidentale \u00e8 il quinto voivodato polacco per estensione territoriale. La regione \u00e8 molto pittoresca: caratterizzata da morene, si affaccia sul mar Baltico ed \u00e8 ricca di spiagge, laghi e foreste di conifere. I porti pi\u00f9 importanti sono quello di Stettino, \u015awinouj\u015bcie e Police.\nGeografia antropica.\nSuddivisioni amministrative.\nIl voivodato della Pomerania Occidentale \u00e8 diviso in 18 distretti e 3 distretti urbani. A volte una distretto porta il loro nome, senza per\u00f2 comprenderli nella loro amministrazione.\nDistretti.\nIl voivodato \u00e8 diviso in 18 distretti.\nCitt\u00e0 pi\u00f9 grandi.\nIl capoluogo del voivodato Stettino (\"Szczecin\") \u00e8 con i suoi 415\u00a0000 abitanti la settima citt\u00e0 pi\u00f9 grande di tutta la Polonia e nettamente la pi\u00f9 popolosa della Pomerania Occidentale. Le citt\u00e0 (in tutto il voivodato ce ne sono 65) con pi\u00f9 di 20.000 abitanti sono le seguenti:\nSociet\u00e0.\nEtnie e minoranze straniere.\nIl gruppo etnico nettamente prevalente \u00e8 quello dei polacchi, discendenti da quanti furono espulsi dalla Pomerania tedesca dopo la Seconda guerra mondiale. Una minoranza etnica \u00e8 costituita da ucraini, i cui antenati sono stati reinsediati nella regione con l'Operazione Vistola nel 1947.\nEconomia.\nRispetto al PIL dell'Unione europea, espresso in potere d'acquisto, il voivodato ha raggiunto un indice di 47,7 (UE-27 = 100). Il tasso di disoccupazione \u00e8 stato del 16,5% a dicembre del 2009.\nTurismo.\nIl turismo svolge un ruolo tradizionalmente importante, in particolare lungo la costa baltica in localit\u00e0 come Ko\u0142obrzeg, \u015awinouj\u015bcie e Mi\u0119dzyzdroje. Altri luoghi da visitare sono il Parco nazionale Drawa, l'abbazia di Ko\u0142bacz, le citt\u00e0 di Stettino, Stargard, Szczecinek, Police, Goleni\u00f3w e numerose altre."}
{"id": "213715", "revid": "767487", "url": "https://it.wikipedia.org/wiki?curid=213715", "title": "Che ora \u00e8", "text": "Che ora \u00e8 \u00e8 un film di Ettore Scola del 1989 interpretato da Massimo Troisi e Marcello Mastroianni.\nTrama.\nMichele \u00e8 un giovane napoletano, laureato in lettere, che a Civitavecchia sta per terminare il suo servizio di leva. Nella citt\u00e0 laziale Michele ha costruito un piccolo mondo di relazioni e di rapporti che ha abbracciato ed accolto la sua tendenza esistenziale alquanto schiva e riservata e comunque non incline alla ricerca dell'affermazione, della visibilit\u00e0 e del successo personale.\nA Civitavecchia piomba per una visita fugace il padre di Michele, un affermato avvocato romano che cerca di ricongiungersi al figlio, a lungo trascurato.\nIl padre cerca a suo modo di colmare i lunghi anni di assenza tentando di ingraziarsi le attenzioni del figlio e ostentando in maniera irritante i regali lussuosi che a Roma, per Michele, ha gi\u00e0 predisposto ma trasforma in irritazione la sua premura quando si avvede che le sue attenzioni e i suoi regali sono solo fonte di imbarazzo per il giovane militare. \u00c8 invece un vecchio orologio d'argento il dono che Michele mostra di gradire, un orologio che apparteneva al nonno ferroviere e che al ragazzo rammenta momenti di calore familiare, di semplici gestualit\u00e0 vissute in et\u00e0 infantile.\nNelle lunghe ore dell'incontro padre e figlio, condizionati dalle reciproche incomprensioni, litigano spesso per poi riavvicinarsi. I tentativi affettuosi e paterni da parte dell'avvocato di conoscere suo figlio e di prodigarsi per lui diventano davvero invadenti e patetici quando i due si recano a casa di Loredana, una ragazza del luogo con la quale Michele intrattiene un debole ed incerto legame sentimentale ma che viene invece sottoposta ad un fitto interrogatorio da parte del genitore.\nLe tensioni tra i due sfogano nello scontro quando il padre comprende finalmente e con rabbia che le proprie aspettative nei confronti di un figlio sconosciuto sono ben distanti dalla realt\u00e0 del giovane, che, seppur con lentezza e incertezza, \u00e8 avviato autonomamente in direzioni completamente opposte. La rabbia sfocia presto nella gelosia verso la moglie tanto che il padre confida a Michele un tradimento compiuto dalla madre. Il giovane rimane indignato, abbandonandolo alla stazione, dove il genitore \u00e8 in attesa del treno per Roma.\nL'anziano avvocato \u00e8 solo quando viene nuovamente raggiunto sul treno da Michele. I due sciolgono finalmente le difficolt\u00e0 dell'incontro e si abbandonano sereni ad un gioco infantile nel quale Michele, imitando i gesti del nonno paterno, estrae l'orologio d'argento dalla giacca e risponde orgoglioso ed impettito alla domanda: \"Che ora \u00e8\"?\nProduzione.\nLe parti militari interne furono girate presso la sede del 13\u00ba Gruppo Artiglieria da campagna \"Magliana\", locali della Prima Batteria, Caserma Piave, inquadrato nella Brigata Meccanizzata Granatieri di Sardegna."}
{"id": "213717", "revid": "31886", "url": "https://it.wikipedia.org/wiki?curid=213717", "title": "Cristo morto sostenuto da due angeli (Marco Palmezzano)", "text": "Il Cristo morto sostenuto da due angeli \u00e8 un dipinto a olio e tempera su tavola (81x79 cm) di Marco Palmezzano, datato 1510 e conservato nel Museo del Louvre a Parigi.\nDescrizione e stile.\nIl dipinto, che si rif\u00e0 tardivamente allo stile di Andrea Mantegna e Giovanni Bellini, mostra in primo piano il corpo di Ges\u00f9 morto, seduto sulla pietra dell'unzione e retto da due angeli. L'artista caric\u00f2 gli elementi drammatici per suscitare un senso di piet\u00e0 religiosa nel devoto. la sua figura risalta sullo sfondo di una sperone roccioso scuro, dove si trova il sepolcro. Lasciandoselo alle spalle, il Cristo vince la morte e dunque le tenebre, all'insegna del mondo di luce dopo la Salvezza.\nUn soggetto simile dello stesso autore \u00e8 il \"Cristo dolente\" nel Museo Liechtenstein di Vienna."}
{"id": "213718", "revid": "31886", "url": "https://it.wikipedia.org/wiki?curid=213718", "title": "Socket 775", "text": "Il Socket 775 (chiamato anche Socket T o LGA 775) \u00e8 stato il socket introdotto da Intel con le CPU Pentium 4 basate sul core Prescott di seconda generazione e poi utilizzato anche per tutte le successive CPU basate sull'architettura NetBurst del Pentium 4; nello specifico esse sono state la seconda serie dei processori Celeron D, i Pentium 4 Extreme Edition, i Pentium D e i Pentium Extreme Edition. Successivamente, con il passaggio da parte di Intel dall'architettura NetBurst alla nuova Intel Core Microarchitecture, il socket venne utilizzato anche per i processori Core 2 Duo, Core 2 Quad, Core 2 Extreme, Pentium Dual Core, Celeron (serie xxx), Celeron Dual Core e anche alcune serie di Xeon come x3xx.\nIl Socket 775 venne progettato come successore del Socket 478, utilizzato per i Pentium 4 Northwood e la prima serie dei Prescott, in quanto quest'ultimo era diventato inadeguato per garantire la stabilit\u00e0 del segnale necessario per gli ultimi Pentium 4 molto esigenti in termini di potenza richiesta.\nCaratteristiche tecniche.\nIl termine LGA \u00e8 la sigla della dicitura Land Grid Array, e sta ad indicare che i pin di contatto non sono pi\u00f9 sul processore, ma direttamente sul socket. Invece il nome \"Socket T\" derivava dal processore Tejas, che avrebbe dovuto diventare il successore di Prescott ma il cui sviluppo venne successivamente interrotto per problemi di dissipazione termica.\nIl nuovo socket ha portato con s\u00e9 anche un nuovo metodo di collegamento tra il dissipatore di calore, la superficie della CPU e la motherboard. Nelle schede madre basate sui socket precedenti, il blocco \"dissipatore-ventola\" non era collegato direttamente alla scheda, ma solo alla CPU, con la conseguenza che un eventuale trasporto del PC effettuato senza troppa cautela poteva in certi casi causare lo spostamento di tale elemento. Con l'introduzione del Socket 775 venne sviluppato anche un nuovo metodo di collegamento tra il dissipatore e la scheda che ora sono fisicamente collegati insieme mediante quattro punti di ancoraggio (come avveniva gi\u00e0 da anni con le GPU, nelle schede video, anche se i punti di ancoraggio erano solo 2).\nIl nuovo design che prevede i pin sul socket ha subito numerose critiche da parte degli assemblatori e dalla stampa specializzata i quali denunciavano la facile piegatura di uno dei pin anche dopo solo 3 o 4 inserimenti del processore, con la quasi sicura rottura del socket dopo 10-12 tentativi, con la conseguenza di dover cambiare tutta la scheda madre. Secondo i produttori Intel avrebbe introdotto questo nuovo metodo di connessione per far ricadere i problemi di rottura dei pin sui produttori di schede madre piuttosto che sulle proprie spalle, e non per problemi di segnale ad alte frequenze come menzionato dal colosso americano.\nPer garantire un buon funzionamento nel tempo di questo socket \u00e8 necessario che il dissipatore termico eserciti una certa pressione sulla cpu.\nTale pressione va da un minimo di 18\u00a0lbf (8,16\u00a0kg) ad un massimo di 70\u00a0lbf (31,7\u00a0kg).\nInfatti i socket successivi sono stati modificati aggiungendo il backplate e fissandolo con delle viti torx.\nquesto garantisce loro l'utilizzo o la conservazione nel tempo, con cpu installata, anche senza pressione del dissipatore.\nIl successore.\nIl Socket LGA 775 \u00e8 stato uno dei pi\u00f9 longevi in casa Intel ma a fine 2008 sono arrivati i primi processori basati su un socket di nuova concezione che nel tempo lo andr\u00e0 a sostituire gradualmente in tutti i sistemi. Il nuovo socket \u00e8 chiamato Socket B o LGA 1366 e continua ad essere di tipo LGA; in realt\u00e0 nel tardo 2009 arriver\u00e0 anche il nuovo LGA 1156 (originariamente avrebbe dovuto essere l'LGA 1160) che sar\u00e0 anch'esso un successore del Socket 775. Intel ha comunque manifestato l'intenzione di mantenere in vita il 775 fino al 2011 grazie anche ad un aggiornamento dei chipset della famiglia Eaglelake (in modo da aumentare la potenza del comparto grafico integrato), gli ultimi sviluppati per supportare tale tipo di socket."}
{"id": "213727", "revid": "10873", "url": "https://it.wikipedia.org/wiki?curid=213727", "title": "Socket T", "text": ""}
{"id": "213728", "revid": "10873", "url": "https://it.wikipedia.org/wiki?curid=213728", "title": "LGA 775", "text": ""}
{"id": "213738", "revid": "88740", "url": "https://it.wikipedia.org/wiki?curid=213738", "title": "Bozzolo (disambigua)", "text": "Il bozzolo \u00e8 un involucro protettivo che avvolge gli insetti di numerose specie durante la metamorfosi. Tale termine pu\u00f2 riferirsi anche a:"}
{"id": "213744", "revid": "2075278", "url": "https://it.wikipedia.org/wiki?curid=213744", "title": "Walt Disney Studios (Burbank)", "text": "I Walt Disney Studios a Burbank, California, sono il quartier generale dell'impero mediatico Disney.\nStoria.\nProgettati da Kem Weber sotto la supervisione di Walt Disney e di suo fratello Roy, lo staff Disney inizi\u00f2 a spostarsi dai vecchi studios in Hyperion Avenue a Los Angeles il 24 dicembre 1939. Questi edifici sono gli ultimi che sopravvivono dall'epoca d'oro del cinema. La Walt Disney Company \u00e8 l'ultima tra le maggiori \"dieci grandi societ\u00e0\" del cinema del passato a non essersi fusa e, quindi, rimasta indipendente. Gli Studios rimangono anche gli unici a non consentire alcuna visita turistica guidata.\nI Walt Disney Studios furono costruiti per focalizzarsi sull'animazione tradizionale, con un grande edificio contenente il reparto animazione al centro dell'area, circondato da edifici in cui si creavano le sceneggiature, le musiche e tutto ci\u00f2 che concerneva l'attivit\u00e0 degli studios. Gli edifici erano collegati fra loro sia tramite strade pedonali che tunnel sotterranei, e nell'area erano inclusi un cinematografo privato ed alcuni teatri di posa. Il film \"Il drago riluttante\", di cui fu protagonista Robert Benchley, serv\u00ec anche come primo tour pubblico dei nuovi Studios, che furono anche frequentemente utilizzati come scenografia per molti altri programmi televisivi Disney.\nVerso la fine degli anni 40, mentre gli studios iniziarono a lavorare regolarmente su veri e propri film, il bisogno di denaro cresceva. Sebbene il loro primo film fosse stato girato in Inghilterra, la necessit\u00e0 di costruire nuovi edifici per colmare le esigenze aumentava. Essendo privi di sufficienti risorse finanziarie, Jack Webb offr\u00ec il suo aiuto monetario per costruire alcuni edifici atti allo scopo in cambio dell'autorizzazione al loro utilizzo anche da parte sua (Webb li us\u00f2 per girare gran parte della serie televisiva \"Dragnet\"). L'allargamento dei teatri di posa continu\u00f2 fino alla met\u00e0 degli anni 80.\nNel 1986, dopo la ristrutturazione della \"Walt Disney Productions\", rinominata da questo momento \"Walt Disney Company\", gli edifici vennero ridisegnati per assegnare pi\u00f9 spazio alla produzione dei film ed agli uffici amministrativi. Gli Studios comprendono ora diversi edifici per gli uffici e l'amministrazione ed una decina di teatri di posa. L'edificio principale \u00e8 il Team Disney Burbank, completato nel 1990 e progettato da Michael Graves. L'edificio Team Disney Burbank contiene gli uffici dell'Amministratore Delegato e dell'Amministratore Esecutivo, cos\u00ec come la sala del Consiglio di Amministrazione. \u00c8 inoltre la sede della Presidenza, della Walt Disney International, della Walt Disney Parks and Resorts e della Presidenza dei Walt Disney Studios. L'edificio viene qualche volta chiamato il Palazzo dei Sette Nani; possiede infatti una fascia raffigurante i sette nani che sembrano tenere il tetto dell'edificio.\nDurante la fase di ristrutturazione della societ\u00e0, gli edifici per l'animazione furono dati in gestione ad una nuova societ\u00e0, la Walt Disney Feature Animation, che divenne una controllata della Walt Disney Company, e la sua sede si spost\u00f2 in un magazzino sulla Air Way a Glendale. Nel 1995, un nuovo edificio per la Feature Animation fu completato, sull'altro lato della strada di fronte alla sede principale degli Studios. L'architettura dei nuovi studios vede un edificio colorato sovrastato da un cappello gigante da mago che un tempo conteneva gli uffici di Roy E. Disney, ex Presidente della WDFA.\nPi\u00f9 recentemente, dopo l'acquisto da parte della Disney della ABC, un nuovo quartier generale per il network televisivo \u00e8 stato costruito in Riverside Drive accanto all'edificio della Feature Animation. L'edificio della ABC \u00e8 stato progettato da Aldo Rossi ed \u00e8 collegato agli Studios da un ponte a serpentina di colore blu. Dal 2008 \u00e8 diventato la sede operativa dei documentari DisneyNature, reparto specializzato nella realizzazione di film sull'ambiente."}
{"id": "213756", "revid": "1071822", "url": "https://it.wikipedia.org/wiki?curid=213756", "title": "Gens Caecina", "text": "La \"gens\" Cecina (in etrusco Ceicna, in latino Caecina) era una nobile famiglia etrusca proveniente da Volaterrae (\"Velathri\" in etrusco), una delle antiche citt\u00e0 dell'Etruria, stanziatasi a Roma.\nStoria.\nSembra che il nome derivi dal fiume Caecina (oggi conosciuto come Cecina), che scorre nella valle sottostante il colle di Volterra, ma pu\u00f2 anche darsi che si tratti viceversa di un idronimo, cio\u00e8 che sia stata la famiglia a dare in nome al fiume. Studi recenti fanno infatti pensare che la famiglia sia stata originariamente una potente gens etrusca di Volterra, i \"Kaikna\" (o \"Ceicna\", \"Keikna\"), poi conosciuti in epoca romana come \"C\u00e6cina\" e variamente attestati in tutta la Val di Cecina. Persone di questo nome sono menzionate per la prima volta nel I secolo a.C. e la loro provenienza da Volterra \u00e8 infatti espressamente riferita. \nNel tardo impero sotto il regno di Onorio, \u00e8 attestato il poeta Decio Albino Caecina, che risiede nella sua villa in prossimit\u00e0 di Volaterrae. \u00c8 stato scoperto nei dintorni di Volterra la tomba della famiglia dei Caecinae, la cui forma etrusca era \"Ceicna\" (talvolta \"Kaikna\" o \"Kaiknas\"). In questa tomba fu trovato un bel sarcofago, ora a Parigi. La famiglia era divisa in parecchi rami e si trovano di conseguenza nelle urne funeree i \"cognomina\" di \"Caspu\" e \"Tlapuni\": nelle iscrizioni latine inoltre si incontrano anche i cognomina \"Quadratus\" e \"Pladdus\"; ed altri ancora. \nDa numerosi ritrovamenti fatti a Felsina, l'attuale Bologna, e altrove, \u00e8 noto che i Ceicna o Kaikna parteciparono alla colonizzazione etrusca della Val Padana, un possibile indizio del ruolo di Volterra in quel processo.\nForse appartenne ai Caecina la villa romana di San Vincenzino, nel comune di Cecina, che deve il suo nome al fiume Cecina."}
{"id": "213758", "revid": "1670527", "url": "https://it.wikipedia.org/wiki?curid=213758", "title": "Walt Disney Pictures", "text": "Walt Disney Pictures \u00e8 una casa di produzione cinematografica statunitense e britannica ed una divisione della The Walt Disney Company. Mantiene da sempre l'immagine familiare associata a tutte le produzioni della Disney e normalmente realizza film per tutti, sebbene ad oggi ci sia un'eccezione: nel 2003 realizz\u00f2 il film \"La maledizione della prima luna\", etichettato dalla MPAA come vietato ai minori di 13 anni.\nWalt Disney Pictures fu costituita come divisione della Disney nel 1983, indipendente dalla Buena Vista Distribution; precedentemente a tale data, i film Disney venivano prodotti dalla societ\u00e0 madre, la Walt Disney Productions.\nWalt Disney Pictures include la Walt Disney Animation Studios (precedentemente nota come \"Walt Disney Feature Animation\") e Pixar Animation Studios, e fa parte dei Walt Disney Studios.\nStoria.\nIl predecessore dello studio (e la moderna The Walt Disney Company nel suo insieme) viene fondata come Disney Brothers Cartoon Studio, dal regista Walt Disney e dal suo socio in affari e fratello Roy, nel 1923.\nLa creazione di Topolino e dei successivi cortometraggi e merchandise gener\u00f2 entrate per lo studio che venne ribattezzato The Walt Disney Studio nel 1926. Nel 1929, venne ribattezzato Walt Disney Productions. La serie di successi dello studio continu\u00f2 negli anni '30, culminando con l'uscita nel 1937 del primo lungometraggio d'animazione, Biancaneve e i sette nani, che divent\u00f2 un enorme successo finanziario. Con i profitti di Biancaneve, Walt si trasfer\u00ec in un nuovo studio a Burbank.\nNegli anni '40, la Disney inizi\u00f2 a sperimentare nel campo dei lungometraggi live-action, con l'introduzione di film ibridi di animazione e live action. Nello stesso decennio, lo studio ha iniziato anche a produrre documentari sulla natura.\nLa Walt Disney Productions produsse il suo primo film completamente live-action nel 1950 con l'uscita de L'isola del Tesoro, considerata dalla Disney la concezione ufficiale di ci\u00f2 che alla fine si sarebbe evoluto nella moderna Walt Disney Pictures. Nel 1953, la societ\u00e0 termin\u00f2 i propri accordi con distributori di terze parti come RKO Radio Pictures e United Artists e form\u00f2 la propria societ\u00e0 di distribuzione, Buena Vista Distribution.\nNascita di Walt Disney Pictures.\nLa divisione live-action della Walt Disney Productions ha dato vita alla Walt Disney Pictures il 1\u00b0 aprile del 1983 per diversificare i soggetti dei film ed espandere il pubblico per le proprie uscite cinematografiche. Nell'aprile 1983, Richard Berger viene assunto dal CEO della Disney Ron W. Miller per ricoprire il ruolo di presidente dello studio. Nel 1984 Miller fonda il marchio Touchstone Pictures come etichetta per i film dello studio PG-13 e R-rated con la previsione di distribuire sotto questo nome met\u00e0 dei film Disney annui. Nello stesso anno, il nuovo CEO della Disney Michael Eisner licenzia Berger, sostituendolo con Jeffrey Katzenberg. Hollywood Pictures si forma all'interno di quell'unit\u00e0 rispettivamente il'1 febbraio 1989.\nNel gennaio 2010, Sean Bailey viene nominato presidente della produzione live-action dello studio. Sotto la guida di Bailey e con il supporto dell'allora CEO della Disney Bob Iger, e successivamente del presidente dello studio Alan Horn, la Walt Disney Pictures ha perseguito una strategia cinematografica a che prevedeva la produzione di film ad alto budget che potessero fare rientrare facilmente i soldi spesi.\nNel 2011 Disney semplifica il logo visualizzato nella intro e nei titoli dei film con la semplice scritta \"Disney\".\nNel 2017, The Walt Disney Company annuncia la volont\u00e0 creare la propria piattaforma streaming. Il nuovo servizio, noto come Disney+, sarebbe caratterizzato da una programmazione originale creata dalla vasta gamma di studi di produzione cinematografica e televisiva dell'azienda, inclusa la Walt Disney Pictures. Come parte di questa nuova piattaforma di distribuzione, viene confermato che la Walt Disney Pictures avrebbe rinnovato lo sviluppo di film di genere a budget ridotto che lo studio aveva precedentemente smesso di produrre per il mercato cinematografico pochi anni prima. Nel 2018, sono stati annunciati nove film in produzione o in sviluppo per il servizio. Questi film avrebbero un budget compreso tra i 20 e i 60 milioni di dollari. Si prevede che lo studio produrr\u00e0 circa 3-4 film all'anno esclusivamente per Disney+, oltre alla sua lista di produzioni cinematografiche. Disney+ \u00e8 stato lanciato il 12 novembre 2019 negli Stati Uniti, in Canada e nei Paesi Bassi, con successive espansioni internazionali, tra cui l'Italia nel 2020. Nei primi due mesi dal lancio del servizio, la Walt Disney Pictures ha rilasciato tre film (Lilli e il vagabondo, Noelle e Togo) esclusivamente per Disney+.\nIl 12 marzo 2020, la presidente di Fox Family, Vanessa Morrison viene nominata presidente dello sviluppo live-action e della produzione di contenuti in streaming sia per Walt Disney Pictures che per 20th Century Studios, rispondendo direttamente a Bailey. Quello stesso giorno, Philip Steuer e Randi Hiller sono stati nominati rispettivamente come presidente dello studio fisico, post produzione e VFX, e vice presidente esecutivo per il casting, supervisionando queste funzioni sia per la Walt Disney Pictures che per la 20th Century Studios.\nDisneynature.\nDal 2008 la Walt Disney Pictures ha in progetto la realizzazione di almeno un documentario all'anno. A fronte di questa decisione viene istituito il marchio Disneynature. Il primo documentario ad essere prodotto dalla Disney \u00e8 stato intitolato \"Earth - La nostra Terra\".\nLogo.\nDurante gli anni la casa di produzione ha avuto diversi loghi:"}
{"id": "213760", "revid": "785863", "url": "https://it.wikipedia.org/wiki?curid=213760", "title": "Walt Disney Productions", "text": ""}
{"id": "213766", "revid": "999533", "url": "https://it.wikipedia.org/wiki?curid=213766", "title": "Neel Jani", "text": "Carriera.\nDopo aver ricevuto il primo kart a sei anni, ha vinto nel 2000 il campionato svizzero Formula Arcobaleno. Ha poi esordito nella Formula Renault in Francia proseguendo nelle varie categorie: Formula Renault 2000 in Italia, Formula Renault Europa, Formula Renault V6 (2\u00ba nel 2003). Nel 2005 ha partecipato al campionato iniziale della serie cadetta GP2 (erede della Formula 3000) cogliendo due vittorie ed arrivando 7\u00ba nella classifica finale. Alla fine della stagione ha iniziato la partecipazione alla prima edizione della neonata serie per squadre nazionali A1 Grand Prix gareggiando per la Svizzera. \u00c8 salito al volante di una Formula 1 per dei test con la Sauber nel 2003 e nel 2004, e per la Red Bull nel 2005. Nella stagione 2006 \u00e8 stato terzo pilota per la Toro Rosso dopo essere stato considerato per lo stesso ruolo in Red Bull. Nel 2007 si \u00e8 trasferito nella serie Champ Car basata negli Stati Uniti con la scuderia PKV Racing, sempre sponsorizzata dal marchio Red Bull. \u00c8 giunto nono in classifica piloti, con due secondi posti come miglior risultato. Sempre nello stesso anno ha partecipato al campionato per nazioni A1 Grand Prix, vincendo il mondiale con la squadra svizzera.\nIl 19 giugno 2016 vince, insieme a Romain Dumas e Marc Lieb la 24 Ore di Le Mans al volante di una Porsche 919 Hybrid.\nFormula E.\nDalla stagione 2017-2018 partecipa al campionato di Formula E in seno alla Dragon Racing, affiancando J\u00e9r\u00f4me d'Ambrosio."}
{"id": "213767", "revid": "11557", "url": "https://it.wikipedia.org/wiki?curid=213767", "title": "Rosh Hashana", "text": ""}
{"id": "213768", "revid": "767487", "url": "https://it.wikipedia.org/wiki?curid=213768", "title": "The Storm (gruppo musicale)", "text": "The Storm sono stati un gruppo AOR statunitense.\nStoria del gruppo.\nLa band si \u00e8 formata all'inizio degli anni novanta a San Francisco, California.\nSono stati un progetto parallelo dei Journey. Al progetto infatti presero parte tre di loro: Smith, Valory, e Rolie (due dei quali fondatori dei Journey)."}
{"id": "213769", "revid": "1745361", "url": "https://it.wikipedia.org/wiki?curid=213769", "title": "Pantera", "text": ""}
{"id": "213771", "revid": "2161204", "url": "https://it.wikipedia.org/wiki?curid=213771", "title": "Carcass", "text": "I Carcass sono una band britannica nata nel 1985 a Liverpool.\nSono annoverati tra i padri fondatori del genere grindcore, e tra i pionieri del death metal melodico con il loro album \"Heartwork\" del 1993.\nStoria del gruppo.\nI Carcass nascono a Liverpool nella seconda met\u00e0 degli anni ottanta grazie all'ex membro degli Electro Hippy Jeff Walker (basso), Ken Owen (batteria) e Bill Steer (chitarra), allora componente dei Napalm Death.\nIn precedenza erano una band dedita ad un classico hardcore punk, chiamata Disattack e attiva dal 1985. Jeff Walker si un\u00ec al gruppo solamente dopo l'uscita del loro primo ed unico demo datato 1986 ed intitolato \"A Bomb drops...\".\nI Carcass propongono musica grindcore a cui uniscono un immaginario testuale fatto di espliciti riferimenti al mondo della medicina e dell'anatomia: metafora della societ\u00e0 moderna, in contrasto con il pensiero benpensante. Il loro disco d'esordio \u00e8 del 1988 e porta l'esplicito titolo \"Reek of Putrefaction\" (\"Puzzo di Putrefazione\"). A breve segue \"Symphonies of Sickness\". Il disco d'esordio consta di 22 tracce, mentre gi\u00e0 la seconda opera presenta una diversificazione: i pezzi sono 10, molto pi\u00f9 lunghi ed elaborati. La musica \u00e8 velocissima e viene supportata da un gutturale uso delle vocals.\nIl disco della svolta \u00e8 la loro terza opera \"Necroticism - Descanting the Insalubrious\". La band vede entrare nelle proprie fila lo svedese Michael Amott, proveniente dai seminali Carnage. I brani si fanno pi\u00f9 cadenzati e il disco segna il definitivo ingresso dei 4 nei canoni del Death metal. Le canzoni sono lunghe (6 minuti e pi\u00f9) ed intricate. I testi e le immagini del booklet continuano tuttavia a rimandare a testi di anatomia e a schizofreniche visioni di malattie e devastazioni.\nNel 1993 pubblicano il loro quarto album, \"Heartwork\". Il disco si avvale in copertina di un'opera dell'artista svizzero Giger e della produzione di Colin Richardson. I testi sono pi\u00f9 seri, sono molto \"politici\", pur rimanendo oscuri e criptici. I Carcass firmarono per una major, ma rimasti delusi dal trattamento loro riservato, scelgono di tornare alla Earache, l'etichetta grind che li lanci\u00f2. Dopo vari rinvii esce il disco \"Swansong\", ma di l\u00ec a poco la band si scioglie. Amott aveva lasciato la band (rimpiazzato da Carlos Regades) prima delle registrazioni e dopo poco anche Steer lascia. Jeff Walker, Regades e Ken Owen daranno vita ai Blackstar che riprendono le sonorit\u00e0 di \"Swansong\", ma che dopo un buon esordio si sciolgono. Steer invece si dedicher\u00e0 ai settantiani Firebird. Amott \u00e8 tuttora impegnato con Arch Enemy e Spiritual Beggars.\nIl 5 ottobre 2007 i Carcass comunicano il loro ritorno sulle scene, annunciando un tour che far\u00e0 tappa nei principali festival metal estivi del 2008. La formazione \u00e8 quella storica ad eccezione del batterista, Ken Owen, colpito nel 1999 da emorragia cerebrale, che l'avrebbe fatto restare dieci mesi in coma; verr\u00e0 sostituito da Daniel Erlandsson, gi\u00e0 compagno di Michael Amott negli Arch Enemy.\nA novembre, Jeff Walker dichiara che la band \u00e8 in studio con il produttore Colin Richardson (gi\u00e0 all'opera con Napalm Death, Fear Factory e Machine Head) e si prepara ad incidere un nuovo album che dovrebbe vedere la luce nel 2013. I Carcass tornano ad essere un trio (almeno in studio) composto da Walker, Steer e dal batterista Daniel Wilding. Amott ed Erlandsson non fanno invece parte del progetto in quanto impegnati con le rispettive band."}
{"id": "213773", "revid": "124896834", "url": "https://it.wikipedia.org/wiki?curid=213773", "title": "Bassa Bresciana orientale", "text": "Bassa bresciana orientale \u00e8 una regione pianeggiante situata nella parte sud-orientale della Provincia di Brescia. Un'area prevalentemente piana, nella zona pi\u00f9 a est diviene leggermente collinare, nella fascia compresa fra Carpenedolo e Calcinato, in cui termina l'anfiteatro morenico del Garda.\nConfina ad est con le provincia di Mantova e a sud con la provincia di Cremona.\n\u00c8 vicina al lago di Garda e attraversata dal fiume Chiese nella parte pi\u00f9 orientale.\n\u00c8 situata in una zona definita strategica per i suoi collegamenti con il resto del nord Italia e quindi dell'Europa. In particolare \u00e8 \"chiusa\" a nord dalla autostrada A 4, a ovest dall'autostrada A 21, a est dalla Brennero ed a sud sar\u00e0 compresa dalla futura autostrada, ora in costruzione, della Cremona Mantova. Molteplici i caselli autostradali che si affacciano su questa parte della pianura Padana. Al centro di quest'area si trova poi l'aeroporto Gabriele d'Annunzio destinato, secondo i pi\u00f9 recenti studi, a divenire uno degli aeroporti pi\u00f9 importanti del sud Europa che sar\u00e0 collegato con la stazione della tav che \u00e8 in progettazione nel territorio di Montichiari al confine con il comune di Castenedolo.\nComprende 19 comuni e una popolazione di circa 168.000 persone, verso fine 2021, distribuita su un'area di 542,6\u00a0km\u00b2.\nI comuni che appartengono a questa zona sono diciannove.\nIn ordine per popolazione (Valori ISTAT al Settembre 2021):"}
{"id": "213779", "revid": "4", "url": "https://it.wikipedia.org/wiki?curid=213779", "title": "Hugo Kollantaj", "text": ""}
{"id": "213782", "revid": "123922002", "url": "https://it.wikipedia.org/wiki?curid=213782", "title": "Daimler-Benz", "text": "La Daimler-Benz AG era un'azienda tedesca che produceva automobili, motori per rotabili ferroviari, componenti e motori aeronautici. Nacque a seguito dell'accordo preliminare avvenuto nel 1924 e dalla successiva fusione, nel 1926, tra la Benz &amp; Cie. e la Daimler-Motoren-Gesellschaft. L'operazione avvenne con uno scambio alla pari delle azioni e si ottenne la nuova societ\u00e0 la cui sede legale era a Berlino mentre la direzione era a Stoccarda.\nStoria.\nDalla fondazione al 1933.\nNel 1883 Gottlieb Daimler brevetta il \"Gasmotor mit Gl\u00fchrohrz\u00fcndung\" cos\u00ec come \"Regulierung der Geschwindigkeit des Motors durch Steuerung des Auslassventils\". Il 29 gennaio 1886 con Carl Friedrich Benz nasce l'automobile, un triciclo con motore a benzina e accensione elettrica.\nNel giugno 1919 nello stabilimento di Stoccarda avviene il primo esempio di \"Werks-Zeitung\". Dopo la pubblicazione del sociologo Eugen Rosenstock-Huessy, con l'opera \"\u00dcber die geistige Sanierung des Daimlerwerks\" pubblicata in 19 edizioni in 14 mesi dal 25 agosto 1920 a seguito di uno sciopero di un gruppo di lavoratori comunisti.\nNegli anni venti del XX secolo, la lotta tra costruttori di autoveicoli era aspra. L'allora CEO della Deutsche Bank, Emil Georg von Stau\u00df, fu la reg\u00eca della fusione tra Benz e Daimler, in una nuova societ\u00e0. Anche Wilhelm Kissel e Hans Nibel (rispettivamente presidente e direttore tecnico della \"Benz\u00a0&amp;\u00a0Cie.\") collaborarono molto attivamente con von Stau\u00df alla fusione fra le due aziende, tanto da essere inclusi loro stessi fra le personalit\u00e0 che traghettarono le due aziende verso la reciproca unione. La fusione fra \"Benz\u00a0&amp;\u00a0Cie.\" e \"Daimler-Motoren-Gesellschaft\" avviene il 28.\u00a0giugno 1926 dando vita alla Daimler-Benz AG con sede a Berlino. Da allora la presidenza dell'azienda vede coinvolta la Deutsche Bank, fino al 1998, anno della fusione DaimlerChrysler.\nUna delle prime decisioni fu quella in merito al marchio che avrebbe dovuto essere utilizzato per la produzione di veicoli, quello che divenne famoso come Mercedes-Benz e il cui logo rappresentava la stella a tre punte, segno distintivo della Daimler, circondato dalla corona d'alloro della Benz e dalle parole Mercedes-Benz sempre sulla corona esterna. Tra l'altro il nome in questione era stato utilizzato gi\u00e0 nel 1924 per la creazione di una prima rete di vendita in comune tra le due aziende.\nGi\u00e0 l'anno successivo alla fusione venne presentata la prima serie di autocarri che rappresent\u00f2 il primo esempio di mezzo pesante prodotto in serie ed equipaggiato di motore Diesel. La produzione dei vari veicoli era distribuito sulle varie fabbriche del gruppo tra cui Mannheim, Gaggenau, Marienfelde, oltre naturalmente a Stoccarda.\nWilhelm Friedle, fino al 1935 direttore di stabilimento a Sindelfingen, introduce la catena di montaggio in Daimler-Benz.\nL'espansione continu\u00f2 fino allo scoppio della seconda guerra mondiale durante la quale la produzione venne riconvertita a scopi militari e diventarono prioritarie la costruzione di veicoli da trasporto e motori aeronautici. Durante il conflitto le varie fabbriche vennero pesantemente danneggiate e la produzione pot\u00e9 ricominciare a pieno ritmo solamente all'inizio degli anni cinquanta.\nDaimler-Benz al tempo del Nazismo.\nDopo il \"Machtergreifung\" lo NSDAP ingaggi\u00f2 le aziende nazionali (Wirtschaft im nationalsozialistischen Deutschen Reich) per il potenziamento bellico, il riarmo. Daimler-Benz svilupp\u00f2 e produsse veicoli militari navi, e motori specifici come quelli aeronautici. Le sedi erano tre fabbriche Daimler-Motoren-Gesellschaft a Stuttgart-Untert\u00fcrkheim, Sindelfingen e Berlin-Marienfelde, oltre alla sede Benz\u00a0&amp;\u00a0Cie a Mannheim e Gaggenau cos\u00ec come la nuova fabbrica del 1938 a K\u00f6nigsberg in Prussia. La \"Automobilwerke Ludwigsfelde\" nel 1936 diventa sede per la produzione di motori aeronautici \"Daimler-Benz Motoren GmbH\"; la Flugmotorenwerke Ostmark diventa nel 1941 della \"Junkers Flugzeug- und Motorenwerke\". Altre sedi furono Colmar nel 1940, Reichshof nel 1941 e nel 1942 Neupaka. Presso Backnang venne creato uno stabilimento per propulsioni d'aereo.\nNel 1932 l'azienda era il terzo costruttore di veicoli dopo Adam Opel AG e Auto Union in Germania. In quell'anno contava 9.148 dipendenti, nel 1928 erano 14.281. Fino al 1944 il numero di dipendenti sal\u00ec fino a 74.198; 6,6 % prigionieri di guerra e 37 % lavoratori stranieri. Nel 1941 lavorarono 150 persone di campi di concentramento. Nel 1944 arrivarono a essere 5.648. Tante furono donne, dato l'alto numero di uomini al fronte. Il fatturato era di 65 milioni di Reichsmark nel 1932, raggiunse i 942 milioni nel 1943. Pi\u00f9 di un terzo del fatturato proveniva dai motori aeronautici nel 1943.\nAlla fine della seconda guerra mondiale gli stabilimenti di K\u00f6nigsberg e Genshagen furono lasciati. Cos\u00ec come Colmar, Neupaka, Reichshof e Ostmark. Lo stabilimento a Untert\u00fcrkheim venne bombardato il 5 settembre 1944 dagli alleati. A Sindelfingen vennero bombardate le lavorazioni con le presse e a Mannheim ci fu un terzo bombardamento.\nDopo la guerra.\nGli anni successivi videro una grande diversificazione delle attivit\u00e0 anche ai settori non prettamente automobilistici con acquisti di rilievo soprattutto nel settore dell'aeronautica. L'espansione \u00e8 anche facilmente rappresentabile con le cifre relative all'occupazione: nel 1962 i dipendenti erano circa 90.000, dieci anni dopo la cifra era salita a quasi 150.000.\nNel 1951 le celle di sicurezza vennero introdotte sui veicoli, nel 1981 gli Airbag e le cintura di sicurezza. Nel 1962 la Daimler-Benz\u00a0AG contava 90.000 dipendenti e fatturava 4,4\u00a0miliardi\u00a0DM.\nNegli anni'80 ci fu l'acquisizione, sotto Edzard Reuter, di Dornier GmbH, MTU Motoren- und Turbinen-Union, Fokker e della AEG. Come divisioni vennero create \u201eDeutsche Aerospace AG\u201c (DASA), \u201eDeutsche Airbus GmbH\u201c e \u201eDaimler-Benz Inter Services\u201c (debis).\nCon la Carl Geringhoff GmbH svilupparono la prima mietitrebbiatrice europea, sulla base di un Unimog, \u201eRA-E 953\u201c.\nNel 1986 festeggia il 100\u00ba anniversario dalla fondazione Daimler \u201e100 Jahre Automobil\u201c. Venne prodotto un film del costo di 20 milioni di DM, dal titolo \u201eKlimbim\u201c, regista Michael Pfleghar sulla storia dell'automobile, ma non fu un successo.\nNel 1989 il gruppo con AEG contava 368.200\u00a0dipendenti.\nNell'era Reuter venne creata la nuova sede a Stuttgart-M\u00f6hringen di 120.000 m\u00b2 di 300 milioni di \u20ac e circa 3.000 dipendenti al suo interno.\nI CEO successivi come J\u00fcrgen Schrempp nel 1995 realizzarono il sogno di Reuters di creare una \u201eintegrierten Technologiekonzerns\u201c. Cos\u00ec assieme a Fokker, AEG, Adtranz e Dornier si cre\u00f2 la DASA. \nUna parte della AEG unita alla ABB cre\u00f2 ABB Daimler Benz Transportation, ovvero Adtranz.\nNel 1998 Daimler-Benz AG ha acquistato il produttore statunitense di automobili Chrysler Corporation, diventando DaimlerChrysler AG. Il 17 novembre 1998 nasce la societ\u00e0 dalla fusione \"Daimler-Benz\" e \"Chrysler\" DaimlerChrysler AG. La Daimler-Benz AG dopo un mese verr\u00e0 assorbita dalla DaimlerChrysler AG, il 21 dicembre 1998.\nLa sede nuova di M\u00f6hringen verr\u00e0 definita da Schrempp \u201eBullshit Castle\u201c, e il CEO successivo Dieter Zetsche nel 2006 ne ordiner\u00e0 l'abbandono per la vecchia sede a Untert\u00fcrkheim. La nuova sede diviene \u201eDaimler City\u201c.\nQuando il gruppo Chrysler \u00e8 stato ceduto a Cerberus Capital Management e rinominato Chrysler LLC nel mese di agosto 2007, il nome della societ\u00e0 madre \u00e8 stato modificato due mesi dopo in Daimler AG.\nAcquisizioni.\nDopo la guerra vi furono acquisizioni di:\nUna quota societaria della BMW AG risale al 1959.\nPresidenza.\nCome Aktiengesellschaft ebbe un presidente e un consiglio di amministrazione."}
{"id": "213789", "revid": "767487", "url": "https://it.wikipedia.org/wiki?curid=213789", "title": "Staind", "text": "Gli Staind sono un gruppo musicale post-grunge statunitense, formatosi a Springfield nel 1993. Hanno raggiunto grande notoriet\u00e0 grazie ai loro album pluripremiati nelle classifiche di vendita, in particolare \"Dysfunction\" e \"Break the Cycle\", le cui vendite li hanno portati a vincere rispettivamente 2 e 5 dischi di platino. Hanno venduto oltre 15 milioni di copie. Dal 2012 sono praticamente fermi, il cantante e leader Aaron Lewis si dedica a dischi country e hanno suonato solo per particolari eventi nel 2014 e 2017. Nonostante ci\u00f2 la band non \u00e8 ufficialmente sciolta.\nStoria.\nGli inizi.\nGli Staind si sono formati all'inizio del 1993 a Springfield, Massachusetts. Dopo essersi esibiti per circa un anno e mezzo in locali di poca importanza gli Staind riescono a realizzare un album di debutto pubblicato da loro stessi dal nome \"Tormented\" e quindi indipendente dalle case discografiche.\n\"Tormented\".\n\"Tormented\", l'album di debutto della band, viene pubblicato nel novembre del 1996. L'album appare influenzato dalle sonorit\u00e0 dei Pantera e dei Sepultura e infatti \u00e8 spesso considerato come il lavoro dai tratti pi\u00f9 crudi e pesanti degli Staind. Era difficile da trovare in quanto furono prodotte e vendute solo 4.000 copie e quindi da allora in poi gli Staind hanno messo in vendita l'album sul loro sito ufficiale in modo tale da soddisfare le domande dei fan. Diventato di nuovo introvabile da qualche anno, \u00e8 da poco diventato di nuovo disponibile con l'acquisto in pre-order del Premium Pack del nuovo album in uscita il 13 settembre 2011. Nota l'attenzione per la copertina di questo album, che fu causa del diverbio tra il gruppo e Fred Durst, poich\u00e9 accese non poche controversie, essendo su di essa rappresentate una Bibbia attraversata da un coltello e una Barbie crocifissa.\n\"Dysfunction\".\nGli Staind iniziarono tuttavia a riscuotere successo nell'ottobre del 1997 per aver aperto uno show dei Limp Bizkit a Hartford nel Connecticut. Nonostante il precedente diverbio, Fred Durst fu molto colpito dalla \"performance\" \"live\" degli Staind, tanto che quella stessa notte firmarono il primo contratto per la Flip Records. Essi raggiunsero la fama con \"Dysfunction\" pubblicato nel 1999. Sebbene si presume che il successo della band dipenda dal frontman dei Limp Bizkit, Aaron Lewis ha dichiarato in alcune interviste che gli Staind non ebbero mai una grande amicizia n\u00e9 con Fred Durst n\u00e9 con il suo gruppo, aggiungendo che la sua band lavor\u00f2 solo su quattro canzoni con Fred Durst e che il resto dell'album fu registrato in maniera autonoma. \"Dysfunction\" ha venduto oltre 2.000.000 di copie solo negli Stati Uniti. Il disco fu molto criticato ma un gran numero di fan della band nondimeno lo considera come il loro lavoro migliore. Dalle nove tracce (pi\u00f9 una traccia segreta) dell'album furono estratti tre singoli, ciascuno dei quali fu moderatamente trasmesso in radio. Il pi\u00f9 famoso \u00e8 \"Mudshovel\", traccia che appare anche in \"Tormented\" con il nome di \"Mudshuvel\" in una versione dal sound pi\u00f9 graffiante, ma che ottenne il successo solo in questa seconda release.\n\"Break the Cycle\".\nLa band in seguito partecip\u00f2 con i \"Limp Bizkit\" al \"Family Values Tour\" nell'estate 2000, che prepar\u00f2 il lancio del loro \"hit-album\" \"Break the Cycle\". Aaron Lewis e Fred Durst suonarono insieme in occasione di un concerto la canzone \"Outside\" davanti alle centinaia di accendini del pubblico ed il video di questa \"performance\" fu trasmesso pi\u00f9 di ogni video ufficiale della band. \"Break the Cycle\" esce il 22 maggio 2001 ed esordisce direttamente al n. 1 della classifica americana con oltre copie vendute, portando la band al successo anche in Europa (l'album ha venduto oltre 8 milioni di copie). Il singolo \"It's Been Awhile\" \u00e8 il primo singolo e a tutt'oggi il brano che li ha resi famosi. Secondo singolo \u00e8 \"Outside\", nella versione elettrica (ma anche nella versione acustica di Lewis/Durst) seguito da \"Fade\", \"For You\" ed \"Epiphany\". Un anno pi\u00f9 tardi esce il DVD \"MTV Unplugged\" in cui la band ripropone i propri successi in versione acustica.\n\"14 Shades of Grey\".\nNel 2003 gli Staind intrapresero un tour mondiale per promuovere il loro album\" 14 Shades of Grey\", che arriv\u00f2 come il precedente al numero uno negli USA grazie ai singoli \"Price to Play\" e \"So Far Away\" e che mette in risalto una maggiore melodicit\u00e0 e armonicit\u00e0 nei suoni e ottimismo nei testi (come si evidenzia in \"Zoe Jane\" dedicata dal frontman Aaron Lewis alla propria figlia). Destino volle che la piccola sia nata il giorno della morte di Layne Staley (voce degli Alice in Chains), uno dei miti di Aaron Lewis, al quale ha dedicato il brano \"Layne\" nello stesso album. Durante quel tour gli Staind parteciparono anche al Reading Festival, dove furono costretti a suonare solo strumenti acustici a causa di problemi tecnici.\n\"Chapter V\".\n\"Chapter V\", \u00e8 stato distribuito il 9 agosto 2005, e anche questa volta la band di Springfield \u00e8 riuscita a svettare nelle charts d'oltremanica. Gli Staind sono apparsi allo \"Howard Stern Show\" il 10 agosto 2005 per promuovere il loro ultimo album. Hanno suonato versioni acustiche del singolo \"Right Here\" e la canzone \"This is Beetle\". La loro performance di questa canzone \u00e8 immensamente popolare tra i loro fan, ed inoltre \u00e8 disponibile un videoclip in bianco e nero realizzato da Kevin Lofton, il grafico del sito di Howard Stern. Una versione speciale dell'album, \"Chapter V Limited Edition\" \u00e8 uscita il 15 novembre 2005, contenente 5 bonus-track e un DVD, il tutto in un book con foto, testi di tutte le canzoni e note scritte dalla band.\n\"The Singles 1996-2006\".\nIl 2006 \u00e8 tempo di bilanci per gli Staind, che pubblicano (il 14 novembre) la raccolta \"\" in due edizioni: una americana esclusiva per BestBuy con due tracce bonus e una normale senza di esse. Il lavoro \u00e8 anche contraddistinto dalla presenza di cover live di canzoni molto famose come Sober (Tool), Nutshell (Alice in Chains) e Comfortably Numb (Pink Floyd). Lo stesso giorno esce anche un DVD con i loro video pi\u00f9 belli.\n\"The Illusion of Progress\".\n\"The Illusion of Progress\", il sesto album di inediti degli Staind, \u00e8 uscito negli Stati Uniti il 19 agosto 2008 mentre in Italia l'8 settembre. Il primo singolo, nelle radio a partire dal 24 giugno, si intitola \"Believe\". I supporti previsti sono CD standard edition, CD limited edition (con 3 bonus tracks: \"It's been awhile\", \"Devil\" e \"Schizophrenic conversations\", tutte in versione live acustica), CD Limited edition fan pack, contenente il CD con le bonus tracks, una maglia, il download del singolo Believe e l'iscrizione per un anno al Fan club, e LP. The Illusion of Progress ha debuttato al n. 3 nella Billboard 200 e al n. 1 nella Top Digital Album, per un totale di 91.800 copie. Ad oggi ha venduto 370.000 copie negli USA. Nella versione digitale di iTunes, per le copie preordinate, erano inclusi gli inediti The Truth e Something Like Me, registrati ai tempi di \"Chapter V\". Secondo singolo estratto dall'album \u00e8 stato in novembre \"All I Want\", il cui video riprende quello di \"Believe\" mentre per il mercato europeo \u00e8 uscito a gennaio 2009 \"The Way I Am\".\n\"Staind\".\nUn comunicato del sito ufficiale annuncia che in un'intervista a Mike Mushok \u00e8 stato rivelato il titolo del nuovo album: \"Seven\", titolo cambiato successivamente in \"Staind\". Il primo singolo, \"Not Again\", \u00e8 uscito il 12 luglio 2011 ed ha avuto subito un ottimo airplay nelle radio rock, raggiungendo finora la seconda posizione nella Hot Mainstream Rock Tracks. A giugno sono stati distribuiti altri due inediti: \"The Bottom\", che compare sulla colonna sonora di Transformers 3, The Dark Side of the Moon, e \"Eyes Wide Open\", mentre ad agosto un altro inedito, \"Paper Wings\". L'album \u00e8 uscito negli store americani il 13 settembre 2011 (il 19 in Italia) in edizione standard e deluxe (comprendente un documentario sulla tumultuosa produzione e realizzazione del disco).\nLa rottura con Jon Wysocki.\nA sorpresa in un comunicato pubblicato sul sito ufficiale della band nel maggio 2011, si apprende che il batterista Jon Wysocki ha lasciato la formazione; a sostituirlo per gli impegni della stagione estiva sar\u00e0 Will Hunt (ex batterista degli Evanescence). Per\u00f2 a sostituirlo, in via definitiva, nelle date autunnali e che seguiranno l'uscita del nuovo album sar\u00e0 Sal Giancarelli, il tecnico della batteria di Wysocki, apparso anche nel video ufficiale del primo singolo \"Not Again\", ed entrato a tutti gli effetti nella formazione. Dal 2011 Jon Wysocki entra a far parte dei Soil.\n\"Live from Mohegan Sun\".\nIl 10 luglio 2012 esce \"Live from Mohegan Sun\", che a tutti gli effetti rappresenta il primo live album della band, al quale il 14 agosto si unir\u00e0 il formato DVD e blu-ray dello stesso concerto, registrato in HD in occasione dell'esibizione della band tenutasi il 25 novembre 2011 a Uncasville, in Connecticut, alla Mohegan Sun Arena, palco di sicuro successo per la band."}
{"id": "213791", "revid": "287204", "url": "https://it.wikipedia.org/wiki?curid=213791", "title": "Aulo Cecina", "text": "Biografia.\nPer ottenere il perdono di Cesare, scrisse un altro lavoro intitolato \"Querelae\", che invi\u00f2 a Cicerone per una revisione. Tra le lettere di Cicerone ce ne \u00e8 una piuttosto lunga scritta da Cecina a Cicerone e tre di Cicerone a Cecina. (Suet. \"Caesar\" 75; Cic. \"ad Fam\". VI 5-8).\nNel 47 Cecina era in Asia e fu raccomandato da Cicerone al proconsole Publio Servilio, il governatore della provincia (\"ad Fam.\" XIII 66): di l\u00e0 pass\u00f2 in Sicilia e fu ancora raccomandato da Cicerone a Furfanio, governatore della Sicilia (\"ad Fam.\" VI 9). Dalla Sicilia pass\u00f2 in Africa e, alla sconfitta dei Pompeiani l\u00e0 avvenuta nello stesso anno, il 46, si arrese a Cesare, che gli risparmi\u00f2 la vita. (Aulo Irzio: \"Bellum Africanum\" 8-9)\nCecina fu l'autore di un'opera intitolata \"Etrusca Disciplina\", citata da Plinio il vecchio come una delle autorit\u00e0 usate per il suo secondo libro; provengono probabilmente da questo lavoro le citazioni di Seneca (\"Naturales quaestiones\" 39) su alcune osservazioni di Cecina sui differenti generi di lampi. Cicerone ci dice (\"ad Fam.\" VI 3) che Cecina fu istruito da suo padre nella conoscenza dell'Etrusco e parla di lui come uomo di talento e in possesso di doti oratorie. Seneca (\"Naturales quaestiones\" 56) dice che sarebbe stato famoso per l'eloquenza se non fosse stato messo in ombra dalla personalit\u00e0 di Cicerone. Deve essere lo stesso Cecina il cui lavoro \"Disciplina Etrusca\" \u00e8 citato negli \"Scholia Vergilii Veronensia\", a proposito dell\"'Eneide\" (X 198, ed. Mai)."}
{"id": "213814", "revid": "59912", "url": "https://it.wikipedia.org/wiki?curid=213814", "title": "Mister Mxyzptlk", "text": "Mister Mxyzptlk (pronuncia: ) \u00e8 un personaggio dei fumetti creato da Jerry Siegel e Joe Shuster nel 1944, pubblicato dalla DC Comics.\n\u00c8 uno dei nemici acerrimi di Superman; si tratta di un potentissimo folletto proveniente dalla quinta dimensione che ordisce spesso dispetti agli abitanti di Metropolis. L'unica possibilit\u00e0 per sconfiggerlo consiste nell'indurlo a pronunciare il suo nome al contrario, facendolo tornare nella sua dimensione. Appare per la prima volta nel numero 30 di \"Superman\" (prima serie, 1944). Per Superman c'\u00e8 un solo modo per rispedirlo nella sua dimensione, riuscire a fargli pronunciare il suo nome al contrario: KLTPZYXM - (G.N., 30-9-2020).\nNella storia del 1986 \"Che cosa \u00e8 successo all'Uomo del Domani?\", Mister Mxyzptlk rivela un inedito lato oscuro: afferma di aver passato un millennio dedicandosi alle burle, annoiato dalla propria immortalit\u00e0, e ora si dedicher\u00e0 per un altro millennio alla malvagit\u00e0. Alla fine della storia viene di fatto ucciso da Superman che si suicida, apparentemente, con la kryptonite dorata perch\u00e9 non ritiene di potersi arrogare il diritto di uccidere qualcuno.\nNegli ultimi tempi ha riportato nella nostra dimensione Bizzarro.\nI suoi poteri sono virtualmente illimitati: derivano dalla strana scienza della sua dimensione, che \u00e8 talmente avanzata da apparire e risultare a tutti gli effetti magia, una disciplina che \u00e8 uno dei pochi punti deboli di Superman. Normalmente Mr. Mxyzptlk usa tale scienza per cambiare forma a piacimento a se stesso o agli oggetti o per distorcere la realt\u00e0.\nAltri media.\nMister Mxyzptlk compare in un episodio della quarta stagione di \"Lois &amp; Clark - Le nuove avventure di Superman\", dove costringe gli abitanti di Metropolis a rivivere all'infinito lo stesso periodo di poche ore.\nLa versione nel telefilm \"Superboy\" \u00e8 decisamente fedele a quella cartacea: infatti \u00e8 un folletto che crea pericoli per divertirsi.\nIl personaggio appare anche nella serie di telefilm \"Smallville\", dove per\u00f2 \u00e8 un essere umano (seppur dotato di poteri particolari) e non un folletto, di nome Mikhail; inoltre non proviene dalla quinta dimensione, ma dai Balcani.\nNella serie animata \"Superman\" ha un aspetto leggermente diverso, ma poteri e scopi uguali: anche qui bisogna fargli rappresentare il suo nome al contrario, durante prove esilaranti. In questa serie ha anche una compagna, che per\u00f2 appare solo nella Quinta Dimensione: l'affascinante Ms. Gsptlsnz.\nTelevisione.\nNella serie TV \"Supergirl\" appare alla fine del dodicesimo episodio della seconda stagione ed \u00e8 il protagonista-antagonista del tredicesimo episodio interpretato da Peter Gadiot. Si presenta come essere umano, di giovane et\u00e0 e dotato di poteri magici, e dichiara il proprio amore a Kara."}
{"id": "213820", "revid": "117307771", "url": "https://it.wikipedia.org/wiki?curid=213820", "title": "EIA RS-485", "text": "EIA RS-485 (acronimo di \"Electronic Industries Alliance Recommended Standard 485\", pi\u00f9 semplicemente come RS-485), equivalente allo standard Europeo CCITT V11, \u00e8 una specifica ISO/OSI a livello fisico di una connessione seriale a due fili, half-duplex e multipunto. Lo standard specifica un sistema di gestione del segnale in forma differenziale: la differenza tra la tensione presente sui due fili costituisce il dato in transito. Una polarit\u00e0 indica un livello logico 1, quella inversa indica il livello logico 0. La differenza di potenziale deve essere di almeno 0,2 V per un'operazione valida, ma qualsiasi tensione compresa tra +12 V e \u22127 V permette il corretto funzionamento del ricevitore.\nLa EIA RS-485 specifica soltanto le caratteristiche elettriche del trasmettitore e del ricevitore. Non indica n\u00e9 raccomanda alcun protocollo per la trasmissione dei dati. EIA RS-485 permette la configurazione di reti locali a basso costo e comunicazioni multipunto. Permette una velocit\u00e0 di trasmissione molto elevata (35\u00a0Mbit/s fino a 10\u00a0m e 100\u00a0kbit/s a 1.200\u00a0m). Dal momento che utilizza un sistema di segnalazione con una tensione non trascurabile, con una linea bilanciata tramite l'impiego di un doppino (come avviene nella EIA RS-422), si possono raggiungere distanze relativamente notevoli (fino a poco pi\u00f9 di 1.200\u00a0m).\nRispetto alla EIA RS-422, che ha un singolo circuito di pilotaggio, che non pu\u00f2 essere spento, il trasmettitore per la EIA-485 viene messo in modalit\u00e0 di trasmissione in modo esplicito, applicando un segnale (CS). \nEIA RS-485, come l'EIA RS-422 pu\u00f2 essere resa full-duplex utilizzando quattro fili (due doppini), ma dal momento che EIA-485 \u00e8 una specifica di tipo multipunto, ci\u00f2 non \u00e8 necessario in molti casi. EIA-485 e EIA-422 possono risultare compatibili entro certi limiti: in caso di connessioni multipunto in cui viene usato, ad esempio, un protocollo di tipo polling/selecting il trasmettitore master e il suo relativo ricevitore possono essere di tipo EIA RS422 mentre tutte le periferiche slave devono essere con un'interfaccia di tipo EIA RS-485.\nLe interfacce SCSI-2 e SCSI-3 ad esempio utilizzano queste specifiche per implementare il loro livello fisico.\nEIA RS-485 \u00e8 usata spesso con alcuni UART piuttosto comuni per implementare dei sistemi di comunicazione dati nelle cabine degli aerei commerciali. \u00c8 anche utilizzata con i controllori logici programmabili (PLC), ad esempio nelle aziende e nelle fabbriche per protocolli di comunicazione di tipo proprietario. Dal momento che \u00e8 differenziale, resiste alle interferenze di natura elettromagnetica provenienti dai motori e dalle stazioni di saldatura.\nQuesto standard viene al momento gestito dalla TIA ed \u00e8 nominato TIA-485-A, \"Electrical Characteristics of Generators and Receivers for Use in Balanced Digital Multipoint Systems (ANSI/TIA/EIA-485-A-98) (R2003)\", che indica che lo standard \u00e8 stato riconfermato senza modifiche tecniche nel 2003."}
{"id": "213821", "revid": "186563", "url": "https://it.wikipedia.org/wiki?curid=213821", "title": "RS-485", "text": ""}
{"id": "213822", "revid": "123700770", "url": "https://it.wikipedia.org/wiki?curid=213822", "title": "Samuel Taylor Coleridge", "text": "\u00c8 considerato insieme all'amico e poeta William Wordsworth tra i fondatori del Romanticismo inglese, in particolare per la cura e la pubblicazione, nel 1798, del volume \"Ballate liriche\" (\"Lyrical Ballads\"). Tra le sue opere pi\u00f9 celebri si ricordano il poema narrativo \"La ballata del vecchio marinaio\" (\"The Rime of the Ancient Mariner\"), e l'opera in prosa \"Biographia Literaria\".\nBiografia.\nGiovinezza.\nSamuel Taylor Coleridge nacque il 21 ottobre 1772 a Ottery St Mary, piccolo villaggio tra le colline del Devon. Il padre di Samuel, il Reverendo John Coleridge (1718\u20131781), era un rispettatissimo vicario e Anne Bowden (1726\u20131809). Coleridge nella sua fanciullezza non traeva godimento \u00abdagli sport per i maschi\u00bb; al contrario, la letteratura era gi\u00e0 una consolazione e una passione, tanto che lo scrittore racconter\u00e0 di aver passato giornate a leggere \u00abininterrottamente\u00bb. Suo padre mor\u00ec quando aveva solo nove anni, l'anno successivo, il 28 marzo 1782, ottenne un posto gratuito presso la scuola del Christ's Hospital, a Londra. Qui, sotto la guida di Boyer, il giovinetto inizi\u00f2 a leggere i grandi classici e a comporre i primi versi in greco, latino e inglese. Nonostante l'avversione di Coleridge per i normali piaceri della giovent\u00f9, furono in molti a rimanere affascinati dal suo carisma, primo fra tutti un giovane Charles Lamb, che fu legato da Samuel da un saldo vincolo di amicizia: il Lamb avrebbe poi ricordato l'amico in due saggi, \"Recollections of Christ's Hospital\" e \"Christ's Hospital 35 years ago\".\nColeridge ci descrive minuziosamente gli anni trascorsi al Christ's Hospital nella sua \"Biographia Literaria\", dando molto rilievo alla figura del suo insegnante, Boyer:\nNonostante la sua severit\u00e0, Boyer ammirava moltissimo la fervente intelligenza dell'allievo, che gi\u00e0 a sedici anni divorava libri di medicina, metafisica e poesia: la sua fame di letture lo fece venire a contatto anche con il \"Dictionnaire philosophique\" di Voltaire e con il neoplatonismo.\nUscito dal Christ's Hospital, Coleridge vinse una borsa di studio per il Jesus College, a Cambridge, dove entr\u00f2 nel settembre 1791. Qui vinse un premio per un'ode saffica che scrisse per denunciare la tratta degli schiavi; ciononostante, il giovane Samuel mal tollerava l'ambiente accademico, tanto che - nonostante la fama di eloquente scrittore di cui godeva tra i camerati - decise di lasciare l'universit\u00e0 nel dicembre 1793, entrando tra i Dragoni del Re sotto il falso nome di \u00abSilas Tomkyn Comberbacke\u00bb. Questo accesso di sconforto, oltre agli studi inconcludenti, \u00e8 forse dovuto anche all'amore non corrisposto per Mary Evans, di cui si infatu\u00f2 nel 1788. Coleridge era tuttavia inadatto alla carriera militare: una volta esonerato (con l'aiuto economico dei fratelli) fece ritorno a Cambridge, sempre al Jesus College, dove per\u00f2 non riusc\u00ec a prendere nessun diploma.\nNel Somerset.\nAll'universit\u00e0 Coleridge promosse delle istanze politiche all'epoca considerate radicali, abbracciando anche l'ideologia del poeta Robert Southey, che conobbe a Oxford. Con Southey, Samuel si interess\u00f2 all'idea di fondare un'utopica societ\u00e0: la \u00abpantisocrazia\u00bb, secondo cui \u00abdodici gentiluomini di buona educazione e di princip\u00ee liberali avrebbero dovuto imbarcarsi con dodici dame\u00bb, per fondare una comunit\u00e0 ideale nelle selvagge foreste della Pennsylvania, e poi (meno ambiziosamente) nel Galles. Per finanziare il loro progetto, Coleridge e Southey iniziarono a tenere una serie di conferenze nell'Inghilterra occidentale, tentando anche il giornalismo (tanto che Coleridge scrisse alcuni sonetti politici per il \"Morning Chronicle\"). A porre fine a questa repubblica visionaria vi fu tuttavia la rinuncia da parte di Southey, che accanton\u00f2 definitivamente il progetto; ne sorse un dissenso che, pur essendo di breve durata, compromise definitivamente la loro amicizia. Nonostante il dissidio con Southey, piaga che non fu mai totalmente risanata, Coleridge fin\u00ec per sposarne la cognata, Sarah Fricker, con la quale si un\u00ec in matrimonio nell'ottobre del 1795, e da cui ebbe quattro figli: Sara, Hartley, Derwent e Berkeley (quest'ultimo morto piccolo nel 1799).\nCon Fricker, Coleridge and\u00f2 ad abitare a Clevedon prima e a Bristol poi, dove un editore gi\u00e0 si era offerto per comprare alcuni suoi componimenti. Qui, per guadagnarsi da vivere, il poeta fond\u00f2 un giornale cristiano-radicale, \"The Watchman\" (Il Guardiano), di effimera durata, tanto che fu chiuso dopo dieci numeri (marzo-maggio 1796). Disilluso da questo e altri fallimenti (vennero meno anche i tentativi di divenire precettore e di dirigere il \"Morning Chronicle\"), Coleridge decise di trasferirsi a Nether Stowey, nel Somerset, in una villa rustica che oggi porta il suo nome (il Coleridge Cottage).\nDopo il trasferimento di Coleridge, ebbero inizio degli anni che furono fecondissimi non solo per la sua vita, ma per l'intera storia della letteratura inglese. Fu proprio a Racedown (Dorsetshire), nel giugno 1797, che inizi\u00f2 a frequentare William Wordsworth e la sorella Dorothy, gi\u00e0 incontrati due anni prima a Bristol. Il rapporto fra Samuel e William si intensific\u00f2 quando i Wordsworth si trasferirono a Alfoxden, a cinque chilometri da Nether Stowey, dove i due poeti vissero in contatto quasi quotidiano. Non \u00e8 esagerato affermare che, grazie a questo sodalizio, i due raggiunsero il pieno della propria maturazione poetica: entrambi, infatti, coltivavano la stessa idea ontologica di poesia, tesa a ricercarne l'origine. Insieme progettarono di rivoluzionare la poetica dell'epoca, facendola avvicinare di pi\u00f9 alla natura: sotto questi influssi nacquero le \"Ballate liriche\" (\"Lyrical Ballads\"), raccolta di poesie scritte da entrambi. Coleridge contribu\u00ec alla stesura di questo volume con le poesie \"The Nightingale\", con una scena del dramma \"Osorio\" ma soprattutto con \"La ballata del vecchio marinaio\", felicissimo poemetto che divenne poi il manifesto del Romanticismo inglese. Frattanto, il poeta era impegnato anche nella redazione di \"Kubla Khan\" e della prima parte di \"Christabel\", con altri lavori gi\u00e0 conclusi ed inviati al \"Morning Post\" (come \"Fears in Solitude\" e la \"Ode to France\").\nLa Germania e il Lake District.\nColeridge nel 1798 si trasfer\u00ec nello Shropshire. A Shrewsbury conobbe William Hazlitt, che rimase incantato dal suo carisma: \u00abNon sarei potuto essere pi\u00f9 felice se avessi udito la musica delle sfere\u00bb, scrisse pi\u00f9 tardi nel suo saggio \"La mia prima conoscenza con i poeti\" (\"My First Acquaintance with Poets\") \u00abPoesia e Filosofia si erano incontrate insieme. Verit\u00e0 e Genio si erano abbracciati, sotto l'occhio e con la sanzione della religione\u00bb. In effetti, le \u00abimmagini variopinte\u00bb e le \u00aballusioni pittoresche\u00bb di Hazlitt furono profondamente influenzate da Coleridge, che espresse un sincero interesse per le sue idee filosofiche in germe, e quindi le incoraggi\u00f2 apertamente. Le loro strade si divisero quando, nel 1798, John e Josiah Wedgewood offrirono a Coleridge uno stipendio di 150 sterline l'anno (circa 13.000 sterline al giorno d'oggi, al netto dell'inflazione), a condizione che rinunciasse alle proprie ambizioni politiche.\nNell'autunno del 1798, Coleridge part\u00ec con Wordsworth per la Germania. Appena arrivati sul suolo teutonico i due si divisero: Coleridge si diresse verso Gottinga, dove inizi\u00f2 a studiare la filosofia e la filologia tedesca. Gli uomini di pensiero prediletti erano Gotthold Lessing ma soprattutto Immanuel Kant, il cui pensiero trascendentale e critico influenz\u00f2 non poco l'operato di Coleridge in quegli anni. Il giugno successivo fece ritorno in Somerset, per poi stabilirsi con Wordsworth a Londra; nella capitale, il poeta tradusse in lingua inglese la trilogia del \"Wallenstein\" di Schiller, proseguendo nel frattempo la propria carriera giornalistica presso il \"Morning Post\". Sebbene eccellesse come cronista, Coleridge trovava questo mestiere dozzinale, se non addirittura noioso; questo astio verso il giornalismo, unito al desiderio di compagnia del Wordsworth, lo indussero a trasferirsi con la famiglia a Keswick, nel Lake District, a circa 13 miglia dalla residenza dell'amico a Grasmere.\nQuesta permanenza si rivel\u00f2 sommamente nociva: l'umidit\u00e0 del clima, la crescente dipendenza dall'oppio e i vari dissidi coniugali fecero precipitare Coleridge in un profondo stato di infelicit\u00e0, che si desume nella sua \"Dejection: An Ode\", dove emerge la pateticit\u00e0 in cui versava lo spirito del poeta. Infatti, dopo aver fatto un bagno nel fiume senza poi fare asciugare gli abiti, Coleridge si ammal\u00f2 di una febbre reumatica, che gli caus\u00f2 da allora forti dolori reumatici; per questo cominci\u00f2 a fare un uso pesante di oppiacei come il laudano dal 1800 in poi, prima sporadico, poi cronico.\nL'abuso di droghe e \"The Friend\".\nRitenendo che fosse proprio il clima inglese a nuocere alla sua salute, Coleridge intraprese un viaggio dalla durata di tre anni (1804-1806) che lo port\u00f2 a Malta, in Sicilia, a Napoli e a Roma. Il poeta, infatti, nutriva la speranza che il clima pi\u00f9 mite del Sud Europa potesse giovare alla sua salute: questa, tuttavia, non miglior\u00f2, mentre la dipendenza dall'oppio non fece che peggiorare. Thomas de Quincey, nella sua \"Recollections of the Lakes and the Lake Poets\", ci ricorda anzi che fu proprio in questo periodo che ebbe inizio la sua tossicodipendenza; il salto dall'uso sporadico a quello abituale dell'oppio, apparentemente, avvenne proprio per porre rimedio all'ormai perduto vigore, che tanto fece distinguere il Coleridge nella sua giovent\u00f9.\nLa dipendenza dall'oppio fu a dir poco funesta alla vita di Coleridge. Nel 1808 il poeta si separ\u00f2 di comune accordo con la moglie Sarah, che inizi\u00f2 a ritenere insopportabile. Nel 1810, invece, Coleridge travis\u00f2 fatalmente i suggerimenti di Wordsworth rivolti a Basil Montagu, presso il quale Samuel aveva intenzione di stabilirsi; Wordsworth, in realt\u00e0, era in buona fede, e voleva solo mettere il Montagu al corrente della tossicodipendenza dell'inquilino. Dall'interpretazione errata del Coleridge sorse un'aspra disputa, che allontan\u00f2 definitivamente i due amici: i due si pentirono ben presto del litigio, ma nonostante il rammarico le loro relazioni non ripresero mai pi\u00f9 l'antica intimit\u00e0.\nMalgrado questi funesti avvenimenti, Coleridge trov\u00f2 la forza per progettare un altro periodico: \"The Friend\", un settimanale che scriveva a Grasmere e pubblicava a Penrith. Come tuttavia gi\u00e0 accadde, il giornale and\u00f2 incontro a un lungo elenco di iatture, che sfociarono inevitabilmente nella sua sospensione, avvenuta nel marzo 1810. Ciononostante, il periodico cont\u00f2 27 numeri, ed influenz\u00f2 anche il pensiero di molti scrittori al di fuori dell'Inghilterra, primo fra tutti Ralph Waldo Emerson.\nUltimi anni a Londra.\nFra il 1810 e il 1820 Coleridge tenne un corso di conferenze a Londra e Bristol, incentrato prevalentemente su Shakespeare e Milton. Gran parte della reputazione letteraria di Coleridge si fonda sulle conferenze del biennio 1810-11, che ottennero un immenso successo: addirittura, la lettura dell'\"Amleto\" del 2 gennaio 1812 fu considerata in assoluto la pi\u00f9 incisiva mai tenuta. Nella storia della drammaturgia mondiale, infatti, l\"'Amleto\" godette spesso di cattiva fama, anche a causa delle feroci critiche di Voltaire e Samuel Johnson; se il culto del capolavoro shakesperiano si ravviv\u00f2, fu proprio grazie a Coleridge. A testimoniare il successo che le conferenze riscossero nella Londra letteraria vi fu in primis Lord Byron, che presenzi\u00f2 con gioia all'intero ciclo. Coleridge andava spesso a trovare William Godwin, padre di Mary Wollstonecraft Shelley e campione dell'individualismo anarchico; da lui conobbe i pi\u00f9 giovani autori della seconda generazione romantica inglese , ricevendone grande lode: con Percy Shelley, John Keats. Mary Shelley racconta che Coleridge recit\u00f2 a lei e alla sorellastra Claire Clairmont la \"Ballata del vecchio marinaio\", integralmente con pathos memorabile.\nNel 1816, a s\u00e9guito d'un suggerimento di Byron, Coleridge dette alle stampe \"Kubla Khan\", \"Christabel\" e \"The Pains of Sleep\". Nello stesso anno, causa l'inesorabile decadimento fisico, il poeta si stabil\u00ec a Highgate, sobborgo a nord di Londra, presso il farmacista James Gillman e la moglie. Le cure di Gillman ne guarirono del tutto la dipendenza dall'oppio.Frattanto, nella dimora di Highgate (che in seguito divent\u00f2 una vera e propria m\u00e8ta di pellegrinaggio letterario, visitata anche da Carlyle ed Emerson), Coleridge termin\u00f2 la sua massima opera in prosa: la \"Biographia Literaria\" (iniziata nel 1815 e terminata nel 1817), strutturata in due volumi contenenti complessivamente 23 capitoli. La materia della \"Biographia Literaria\" \u00e8 in prevalenza autobiografica, con ulteriori dissertazioni su vari argomenti, che spaziano dalla critica letteraria alla sociologia: \u00e8 il pi\u00f9 significativo trattato di estetica romantica. Coleridge intendeva inserire la \"Biographia Literaria\" all'interno di un vasto progetto filosofico ma oramai le sue energie creative di stavano esaurendo e fece in tempo a pubblicare solo il volume di \"Aids to Reflection\" (1825) e, nel 1830, l'opuscolo \"On the Constitution of Church and State\".\nGli ultimi anni e mesi di vita passarono tra le sue solite sofferenze fisiche e disturbi polmonari, che venivano per\u00f2 alleviate da un folto gruppo di giovani ardenti, interessatissimi alle dissertazioni di Coleridge sulla poesia, sulla filosofia e sulla religione; questi furono fondamentali per diffondere il pensiero del poeta nel XIX secolo. Infine, il 25 luglio 1834 Coleridge spir\u00f2 a 61 anni nella sua casa a Highgate, stroncato da un attacco cardiaco dovuto a circostanze ignote, ma probabilmente riconducibili alla sua tossicodipendenza o a cardiopatia reumatica seguita alla malattia che lo avevo colpito anni prima.\nPoetica.\n\"La ballata del vecchio marinaio\", \"Christabel\", e \"Kubla Khan\".\nLa reputazione di Coleridge come poeta si basa principalmente su tre opere: \"La ballata del vecchio marinaio\", \"Christabel\", e \"Kubla Khan\".\n\"La ballata del vecchio marinaio\", come gi\u00e0 accennato, rappresenta il contributo pi\u00f9 significativo di Coleridge alle \"Ballate liriche\", pubblicate nell'anno 1798 con la collaborazione di Wordsworth. Si tratta di una ballata, divisa in sette parti e strutturata prevalentemente in quartine con schema metrico ABCB; ad essere narrate sono le vicende di un marinaio, vittima di un funesto maleficio dovuto all'uccisione immotivata di un albatro. \u00c8 proprio con questa suggestiva metafora che Coleridge ci parla di colpa, redenzione e sofferenza, facendo assurgere queste condizioni ad un piano religioso: l'assassinio dell'\u00abuccello pio e di buon augurio\u00bb, da Coleridge paragonato a \u00abun'anima cristiana\u00bb, simboleggia un peccato contro la Natura, e quindi contro Dio. Dal punto di vista letterario, la ballata sembra alludere alla vita ed allo scopo dell'artista: colui che, dopo esser stato allontanato dalla ricerca della Verit\u00e0, viene salvato dal potere dell'immaginazione, e torna per narrare la storia ai propri simili.\n\"Christabel\" \u00e8 un poemetto romantico dal sapore prevalentemente gotico, composto tra il 1798 e il 1800. Nel racconto, rimasto incompiuto, si parla di una bellissima vampira: Christabel, figura ambigua e noumenica con cui Coleridge riflette sugli effetti del male. A essere esaminato, tuttavia, \u00e8 un male indeterminato, sfumato, dalle origini misteriose; questa interpretazione si riallaccia alle istanze romantiche di cui era imbevuta la poetica di Coleridge, in cui \u00abframmentariet\u00e0 e incompiutezza sono [...] non soltanto tipici, ma anche necessari perch\u00e9 [...] il poeta romantico tende all'assoluto, e poich\u00e9 l'Assoluto \u00e8 inattingibile, ogni tentativo di compiutezza \u00e8 destinato a fallire\u00bb.\n\"Kubla Khan\" \u00e8 invece un frammento lirico, scritto nel 1797 al risveglio di un sonno pomeridiano causato dalla consumazione di oppio o sonniferi. In questa \u00abfantasia metaletteraria e, al tempo stesso, letteratura\u00bb Coleridge descrive Xanadu, citt\u00e0 dove si ergeva un fastoso palazzo imperiale, dimora del condottiero Kublai Khan. Questo impeto creativo, volto a descrivere la sua visione onirica, venne interrotto solo a causa dell'improvviso arrivo di \u00abuna persona di Porlock\u00bb, che gli fece dimenticare il resto dei versi (in effetti, il poemetto \u00e8 incompiuto).\nLe \u00abpoesie di conversazione\u00bb.\nGli otto poemi succitati sono stati raggruppati sotto l'effigie di \u00abpoesie di conversazione\u00bb (o \u00abdi meditazione\u00bb), in inglese \"Conversation poems\". Il termine venne coniato nel 1928 da George McLean Harper, che decise di estendere il sottotitolo di \"The Nightingale: A Conversation Poem\" (1798) anche alle altre sette poesie; in effetti, ciascuno di questi poemi rappresenta una profonda immersione nelle meditazioni di Coleridge sulla vita. Le poesie di conversazione hanno ricevuto una calorosa accoglienza dalla critica, che ha lodato il loro stile meditativo, ma anche la loro \u00abgrazia domestica\u00bb e \u00abdimessa comunicativa\u00bb che rivelano la \u00abpacata schiettezza\u00bb dello stile di Coleridge.\nLo stesso Harper ammise che gli otto componimenti rappresentavano una forma di \"blank verse\" \u00abmolto pi\u00f9 armoniosa e agiata di quella di Milton, o di qualsiasi altro poeta precedente a Milton\u00bb. Pure Robert Koelzer, nel 2006, ebbe modo di notare la fluidit\u00e0 delle poesie di conversazione, che \u00abmantengono un registro linguistico medio, facendo uso di un linguaggio simbolico in grado di essere interpretato come privo di simboli, stridente: un linguaggio che si lascia intendere come una \"mera chiacchierata\", piuttosto che come una \"canzone\" euforica\u00bb.\nIn tal senso, gli ultimi dieci versi di \"Frost at Midnight\" sono stati eletti da Harper come il \u00abmigliore esempio del particolare tipo di \"blank verse\" scelto da Coleridge, che pur sembrando naturale quanto la prosa, \u00e8 squisitamente artistico come il sonetto pi\u00f9 intricato\u00bb.\nCritica letteraria.\n\"Biographia Literaria\".\nIn aggiunta alla sua opera in versi, la bibliografia di Coleridge comprende anche un'imponente opera in prosa: si tratta della \"Biographia Literaria\", una serie di dissertazioni sulla letteratura pubblicata nel 1817. Infatti, la materia della \"Biographia\" \u00e8 sia autobiografica, con schizzi biografici dell'autore, sia soprattutto critica, con numerosi saggi di erudizione letteraria e filosofica, incentrati su autori come Aristotele, Immanuel Kant, Schelling, opportunamente confrontati con la poetica corrente, soprattutto quella di William Wordsworth. Il carattere frammentario dell'operato di Coleridge, in effetti, fa s\u00ec che il poeta si limiti a ripercorrere il tracciato gi\u00e0 imposto da altri uomini di pensiero, rinunciando a creare una propria identit\u00e0 filosofica: si pensi che, in realt\u00e0, la \"Biographia Literaria\" avrebbe dovuto far parte di un grandioso progetto filosofico che Coleridge accarezzava da tempo, ma che mai realizz\u00f2.\nColeridge e le influenze gotiche.\nColeridge fu categorico nel definire le proprie istanze letterarie, nella seguente recensione de \"Il monaco\" di Matthew Gregory Lewis:\nSi tratta tuttavia, di una recensione incoerente, in quanto tutte le opere maggiori di Coleridge (\"La ballata del vecchio marinaio\", \"Christabel\" e \"Kubla Khan\") rappresentano una vera e propria esplosione di seduzioni gotiche, che giocano addirittura un ruolo centrale in una delle sue tragedie di maggiore successo commerciale, \"Il Rimorso\" (\"Remorse\"). Vari furono i letterati influenzati dalla temperie gotica dell'opera di Coleridge: prima fra tutti, Mary Shelley, che nel suo \"Frankenstein\" cit\u00f2 \"La ballata del vecchio marinaio\" ben due volte. Vennero sottoposti a questi influssi gotici anche Bram Stoker, nella redazione del \"Dracula\", e Edgar Allan Poe."}
{"id": "213823", "revid": "186563", "url": "https://it.wikipedia.org/wiki?curid=213823", "title": "RS485", "text": ""}
{"id": "213824", "revid": "762947", "url": "https://it.wikipedia.org/wiki?curid=213824", "title": "Nicola Martinucci", "text": "Biografia.\nIntraprende lo studio del canto con Marcello del Monaco, proseguendo successivamente con Corti e Ostini.\nNel 1966 vince il concorso indetto dall'Associazione Lirica Concertistica Italiana, grazie al quale debutta ne \"Il trovatore\".\nDopo una gavetta di quasi dieci anni, nel 1980 si afferma sul panorama lirico mondiale, come nuova voce di tenore eroico, in \"Aida\" all'Arena di Verona. Da quel momento sar\u00e0 presente ogni anno, sino al 2006, nella programmazione areniana in opere come \"Aida\", \"Turandot\", \"Andrea Chenier\", \"Tosca\", \"La forza del destino\", \"Pagliacci\".\nInaugura pi\u00f9 volte negli anni ottanta la stagione del Teatro alla Scala, dove canta \"Turandot\", \"Andrea Chenier\", \"Il tabarro\", \"I Lombardi alla prima crociata\", \"Tosca\", \"Manon Lescaut\", \"La Fanciulla del West\", \"Adriana Lecouvrer\". Rimasta negli annali la sua \"Turandot\" diretta da Georges Pr\u00eatre nel 2001. \nSi esibisce inoltre al Teatro dell'Opera di Roma, Teatro Comunale di Firenze, Metropolitan, Royal Opera House di Londra, Staatsoper di Vienna, Opernhaus di Zurigo, Deutsche Oper di Berlino.\nSi cimenta anche in opere moderne, come \"Salvatore Giuliano\" di Lorenzo Ferrero, composta da una sua idea, e \"La lupa\" di Tutino.\nSi ritira dalle scene dopo circa quarantacinque anni di carriera cantando nel 2009 Turandot a Seoul Art Center.\nDal 2010 si dedica all'insegnamento con master class in tutto il mondo."}
{"id": "213825", "revid": "23", "url": "https://it.wikipedia.org/wiki?curid=213825", "title": "L'astronave atomica del dott. Quatermass", "text": ""}
{"id": "213827", "revid": "457616", "url": "https://it.wikipedia.org/wiki?curid=213827", "title": "Eric Berne", "text": "Biografia.\nEric Berne era figlio di David Hiller Bernstein, medico generico, e Sarah Gordon Bernstein, scrittrice ed editrice. La sua famiglia, di origine ebraica, immigr\u00f2 dalla Polonia e dalla Russia. Entrambi i genitori si erano laureati alla McGill University, ed Eric raccont\u00f2 pi\u00f9 volte delle impressioni raccolte da bambino accompagnando il padre nelle sue visite ai pazienti. Il padre mor\u00ec di tubercolosi all'et\u00e0 di soli 38 anni. La madre da allora in poi si guadagn\u00f2 da vivere con la sua professione di editrice e scrittrice. Fu lei ad incoraggiare il figlio a seguire le orme del padre. Eric si laure\u00f2 e specializz\u00f2 in chirurgia alla Facolt\u00e0 di Medicina della McGill University nel 1935.\nBerne \u00e8 noto in America e in Europa come colui che ha dato origine e sviluppo all'Analisi Transazionale, una teoria della personalit\u00e0 che, tra l'altro, ha contribuito in maniera fondamentale allo sviluppo della terapia di gruppo. Si pu\u00f2 quindi collegare il contributo di Berne direttamente al lavoro di associazioni come l'Alcolisti Anonimi, o di associazioni di volontariato come Telefono amico. Egli stesso si impegn\u00f2 nel recupero psicologico dei veterani del Vietnam e della Seconda guerra mondiale come psichiatra militare. \u00c8 noto negli ambienti della cosiddetta controcultura per essere stato analista e consulente della cantante statunitense Joan Baez. Ritenne opportuno dare al linguaggio tecnico dell'AT e all'intera teoria un aspetto familiare e leggibile ed esalt\u00f2 l'idea che terapeuta e \"paziente\" collaborino su un piano paritario in base a un pieno e trasparente mutuo consenso.\nPrima della guerra.\nEric Berne cominci\u00f2 l'apprendistato presso l'Ospedale di Engelwood, nel New Jersey. Nel 1936 inizi\u00f2 il tirocinio presso la Clinica psichiatrica della Facolt\u00e0 di Medicina dell'Universit\u00e0 Yale, dove lavor\u00f2 per due anni. Tra il 1938 e il 1939 Berne divenne cittadino statunitense; decise cos\u00ec di abbreviare il suo nome da Eric Leonard Bernstein a Eric Berne. Il suo primo incarico fu di assistente in psichiatria clinica al Mount Zion Hospital di New York, posizione che mantenne fino al 1943, quando si arruol\u00f2 nell'esercito come ufficiale medico.\nNel 1940 Berne apr\u00ec uno studio privato a Norwalk, nel Connecticut. Qui incontr\u00f2 e spos\u00f2 la sua prima moglie, Elinor, da cui ebbe due figli, Ellen e Peter. Nel periodo 1940 - 1943 fece il pendolare tra la sua abitazione privata a Westport e il suo studio privato a New York. Nel 1941 inizi\u00f2 il suo tirocinio come psicoanalista al New York Psychoanalytic Institute, con Paul Federn. Da lui deriver\u00e0 in parte la \"Teoria degli Stati dell'Io\".\nSeconda guerra mondiale.\nTra il 1943 e il 1945 Berne ricopr\u00ec incarichi per l\"US Medical Corps\", con gradi da Capitano a Maggiore. Lavor\u00f2 in questa fase a Spokane (Washington), Fort Ord (California) e a Bingham City (Utah). Negli ultimi due anni fu attivo presso il presidio psichiatrico del \"Bushnell Army Hospital\" di Ogden, nello Utah, dove pratic\u00f2 la terapia di gruppo. Congedato dall'Esercito nel 1945 e ottenuto il divorzio, si trasfer\u00ec nel 1946 in una ridente cittadina californiana, Carmel. Quell'anno complet\u00f2 \"The Mind in Action\", pubblicato da \"Simon and Schuster\" a New York. Riprese il suo tirocinio in psicoanalisi presso il \"San Francisco Psychoanalytic Institute\". Nel 1947 complet\u00f2 gli studi con Erik Erikson, con cui lavor\u00f2 per due anni.\nIn California fino alla rottura con la psicoanalisi.\nDurante il periodo trascorso al fianco di Erikson, Berne incontr\u00f2 Dorothy de Mass Way. Nel 1949 si sposarono e andarono ad abitare a Carmel. La famiglia ebbe due figli, a cui si aggiungono altri tre che Dorothy aveva avuto da una precedente relazione.\nEric amava il ruolo paterno; al massimo lo si pu\u00f2 accusare di eccessivo permissivismo. Era un genitore affettuoso, piuttosto che autoritario. \nFino al divorzio consensuale con Dorothy, nel 1964, scrisse nella casa coniugale in un piccolo studio oltre il giardino.\nIn questo periodo: nel 1950 diventa assistente psichiatra al \"Mount Zion Hospital\" di San Francisco, e collabora come consulente con l'Ufficio medico dell'Esercito americano; nel 1951 inizia anche un incarico da assistente presso la \"Veterans Administration and Mental Hygiene Clinic\" di San Francisco. Infine apre uno studio privato sia a Carmel che a San Francisco.\nFino ai primi sei articoli pubblicati da Berne sul ruolo dell'intuizione nella diagnosi, Berne aspirava ancora a lavorare nella psicoanalisi. Gi\u00e0 allora per\u00f2 \"sfid\u00f2 nei suoi scritti il concetto di \"inconscio\"\". Nel 1941 al New York Psychoanalytic Institute e al San Francisco Psychoanalytic Institute, Berne aveva l'obiettivo di diventare uno psicanalista. Nel 1956 per\u00f2 la sua candidatura fu bocciata, con il suggerimento di fare altri quattro anni di analisi personale prima di ritentare a chiedere il riconoscimento.\nBerne fu invece galvanizzato dal respingimento, che rilanci\u00f2 la sua ambizione di estendere la psicoanalisi. Inizi\u00f2 quindi a tentare un approccio originale alla psicoterapia. Nel 1957 si present\u00f2 al Congresso regionale della Associazione Americana di Psicoterapia di Gruppo (AGPA) di Los Angeles. L'articolo usc\u00ec nell'edizione del 1958 dell\"American Journal of Psychotherapy\".\nCon questo articolo l'analisi transazionale, cio\u00e8 il metodo di Berne per la diagnosi e la cura, fa il suo ingresso nella letteratura della psicoterapia. I punti chiave sono l'analisi strutturale, basata sugli stati dell'Io, e la teoria dei giochi (\"Games\") e del copione (\"Script\"). Berne individua ben presto la terapia di gruppo come ambito principe per le tecniche da lui proposte. Punti forti: la rapidit\u00e0 nell'ottenere miglioramenti stabili, il minore costo e quindi la maggiore accessibilit\u00e0 al trattamento. Questi nuovi strumenti vengono subito adottati nella lotta contro mali sociali come l'abuso di alcol.\nIn seguito anche venditori, educatori, assistenti sociali e volontari contribuiranno a diffondere la conoscenza e l'uso di questi strumenti nel mondo. Di pari passo verranno create Societ\u00e0 di Analisi Transazionale, con lo scopo di garantire la certificazione dei professionisti e dei metodi e lo sviluppo (che nel tempo \u00e8 stato profondo) delle teorie iniziali di Berne.\nLe opere.\nLa mente in azione (The mind in action).\nNel 1947 viene pubblicato il primo libro di Berne \"The mind in acton\", riveduto nel 1957 con il titolo di \"A layman\u2019s guide to psychiatry and psychoanalysis\" (Guida per il profano alla psichiatria e alla psicoanalisi): \u201cPossono le persone essere fondamentalmente diverse l\u2019una dall\u2019altra? E si possono giudicare dalle loro apparenze? Perch\u00e9 sogniamo? Come reagisce il bambino al comportamento dei genitori? Possono le emozioni causare malattie fisiche? Che cosa \u00e8 l\u2019inconscio?\u201d. In questo testo, Berne indaga e offre possibili risposte a queste ed altre domande, poste frequentemente dalle persone comuni. Il suo approccio introduttivo alla psichiatria e alla psicoanalisi \u00e8 diretto ai profani e, perci\u00f2, esposto in termini sufficientemente semplici e comprensibili. \nIntuizione e stati dell'Io (Intuition and ego states).\nIl volume \"Intuition and Ego States\" \u00e8 pubblicato postumo nel 1977 e raccoglie gli articoli di Berne scritti tra il 1949 e il 1962, dove introduce passo passo la sua nuova teoria, l\u2019Analisi Transazionale. La versione italiana Intuizione e Stati dell\u2019Io \u00e8 a cura di Michele Novellino e la sua pubblicazione risale al 1992. Vediamo una sintesi degli otto articoli in essa contenuti, collocati in un arco temporale che va dai tempi in cui Berne era in analisi con Erik Erikson fino al distacco dalla psicoanalisi ortodossa e alla nascita ufficiale nel 1958 dell\u2019Analisi Transazionale quale nuovo metodo di terapia di gruppo.\nIl primo, \"La natura dell'Intuizione\" esce nel 1949 su \"The Psychiatric Quarterly\" ed \u00e8 evidente come l'autore ancora ragioni in termini psicodinamici. Per Berne l'intuizione \u00e8 la conoscenza basata sull'esperienza acquisita, attraverso il contatto sensoriale con il soggetto, senza che \u201cchi intuisce\u201d riesca a spiegare esattamente a s\u00e9 stesso o agli altri come \u00e8 pervenuto alle sue conclusioni. In termini psicologici si definisce intuizione la conoscenza basata sull'esperienza acquisita mediante funzioni inconsce o preconosce preverbali, attraverso il contatto sensoriale con il soggetto.\nL'autore inizia questi studi sull'intuizione mentre \u00e8 ancora sotto le armi; per descriverne la natura evidenzia quattro tipi di \u201cgiudizi\u201d (intesi come un'immagine della realt\u00e0 che influisce sul comportamento e i sentimenti nei confronti della realt\u00e0 stessa):\nNell'articolo Berne spiega che l'intuizione \u00e8 favorita da un atteggiamento mentale (disposizione intuitiva), i cui requisiti chiave sono la vigilanza e la recettivit\u00e0, mentre \u00e8 ostacolata dalla partecipazione diretta dell'Io percettivo.\nL'intuizione si ottiene pi\u00f9 facilmente con la pratica e non dipende dalla quantit\u00e0 di esperienza. Precisa l'autore: \u00abLe cose vengono disposte automaticamente sotto il livello di coscienza, i fattori percepiti in modo subconscio vengono separati, prendono posto automaticamente e sono integrati nell'impressione finale, che infine viene verbalizzata con qualche incertezza\u00bb.\nSi evincono due processi: la percezione subconscia e la verbalizzazione conscia. Si pensa che i fattori intuibili siano di due tipi:\nSembra che per comprendere l'intuizione si debba smettere di eccedere con l'esame di realt\u00e0, perch\u00e9 l'intuizione \u00e8 un processo creativo. Un altro concetto espresso da Berne, di possibile origine sistemica, in questo articolo \u00e8 il paradosso terapeutico come strumento psicologico.\nIl ruolo dell'intuizione nella diagnosi.\nNel 1952, con il secondo articolo, pubblicato su \"The International Record of Medicine\", Berne tratta della natura della diagnosi e sottolinea che il primo strumento \u00e8 la qualit\u00e0 intuitiva dell'osservatore, facendo anche notare che questo \u00e8 il processo per cui tutti si formano continuamente giudizi sugli altri in tutti gli ambiti della vita.\nUn fattore costante della diagnosi, anche intuitiva, \u00e8 che si basa sulla comprensione che si ha delle comunicazioni del paziente. Pi\u00f9 dirette sono le comunicazioni e maggiormente precisa sar\u00e0 la diagnosi. Berne sottolinea che spiegare le ragioni su cui si basa la diagnosi \u00e8 solo un processo secondario aggiuntivo, che giustifica ci\u00f2 che in parte si conosce per altra via, ossia attraverso un processo cognitivo preconscio ed inconscio. Il processo subconscio non crea realmente la diagnosi, ma un giudizio preverbale che successivamente viene espresso in terminologia diagnostica. L'autore rileva che un dilettante diventa un professionista quando i suoi processi di analisi scendono sotto il livello di coscienza e funzionano con modalit\u00e0 integrative invece che aggiuntive.\nAppare in questo articolo il concetto di energia, che poi sar\u00e0 ripreso successivamente.\nLe leggi della comunicazione.\nSiamo al terzo articolo, pubblicato in \"The Psychiatric Quarterly\" nel 1953 dal titolo: \"Natura della Comunicazione\". Berne studia i messaggi comunicativi da un'ottica sistemica, separando cio\u00e8 la comunicazione manifesta da quella latente (livello sociale e psicologico). L'autore parla di rumore per riferirsi al messaggio che la persona comunica non volendo, e di informazione per indicare ci\u00f2 che la persona desidera comunicare.\nI concetti ricordano quelli di linguaggio analogico e numerico usati rispettivamente per veicolare informazioni sul contenuto e sul tipo di relazione tra i comunicanti. Berne usa questi concetti per far notare che quello che in genere viene definito rumore in una comunicazione diventa la vera informazione per il terapeuta interessato allo stato psichico del soggetto emittente. In ogni caso due persone, per capirsi, devono essere d'accordo su cosa devono considerare rumore e cosa \u00e8 invece informazione.\nLa comunicazione analogica \u00e8 generalmente pi\u00f9 incisiva di quella numerica. Quasi sempre il ricevente \u00e8 pi\u00f9 interessato a capire come l'emittente definisce la relazione - e quindi il ricevente stesso, piuttosto che sapere il contenuto del messaggio. Questo aspetto si acuisce con l'aggravarsi della patologia.\nBerne riprende poi il concetto di energia psichica e afferma che \u00abla comunicazione viene compresa quando cambia la distribuzione delle cariche energetiche psichiche nell'organismo ricevente\u00bb. La carica energetica \u00e8 la somma della carica di energia psichica esercitata su un'immagine psichica e dell'attribuzione di sentimenti e significati a tale immagine.\nIn questo articolo l'autore parla anche delle risposte latenti del terapeuta al paziente, ovvero del transfert e del controtransfert. La capacit\u00e0 del terapeuta deve essere quella di depurare la comunicazione latente dei pensieri causati dal controtransfert.\n\u00c8 da prendere in considerazione anche la relazione tra risposta latente ed intuizione. Berne a questo proposito dice che \u00abla risposta latente ad una comunicazione \u00e8 la conoscenza intuitiva del ricevente\u00bb. Ovvero la risposta latente \u00e8 determinata dalla conoscenza intuitiva.\nLe immagini primarie.\nIn \"Immagini primarie e Giudizio primario\", il quarto e forse pi\u00f9 importante articolo della serie, l'autore coniuga l'aspetto intrapsichico con quello interpersonale. Vengono definiti alcuni concetti basilari:\nL'intuizione \u00e8 quindi una forma particolare di diagnosi (giudizio che riguarda l'emittente da parte del ricevente), che si basa su processi inconsci come i giudizi primari, i quali a loro volta si basano sulle immagini primarie.\nL'autore afferma che i bambini formano le loro diagnosi in base alla comunicazione latente e non manifesta. In genere le immagini e i giudizi primari vengono filtrati e raggiungono la coscienza in forma \"civilizzata\". Berne dice che i ricordi possono assumere la forma di immagini primarie e che il contenuto rimosso pu\u00f2 consistere in un complesso di idee e sentimenti incorporati in una serie di immagini fortemente energizzate.\nNel soggetto nevrotico queste immagini suscitano angoscia e, se non vengono controllate completamente, si devono mettere in atto speciali meccanismi psichici per fronteggiare l'emergenza.\nNelle \"personalit\u00e0 borderline\" le immagini diventano coscienti ma, tramite meccanismi di difesa, si separano dall'investimento di carica. Per cui i giudizi che si formano non hanno potere sul comportamento nell'immediato.\nIn alcuni schizofrenici il controllo non avviene affatto e le immagini diventano coscienti e pienamente energizzate, portando con s\u00e9 giudizi primari caratterizzati da notevole forza e urgenza. Il soggetto, se si sente sopraffatto, pu\u00f2 espellere questi fenomeni mascherandoli come allucinazioni, riducendo cos\u00ec l'intensit\u00e0 della sua lotta.\nNel colloquio clinico il terapeuta si lascia andare nell'atteggiamento liberamente fluttuante per carpire l'immagine primaria del paziente, il quale a sua volta cerca le proprie paure e bisogni (comunicazioni latenti) nello psichiatra. Berne sottolinea che l'intuizione \u00e8 pi\u00f9 efficace nei colloqui iniziali (bastano addirittura i primi 10 minuti), diminuendo poi con il coinvolgimento e la conoscenza. I giudizi primari possono essere alterati dal controtransfert (il terapeuta ha lo stesso punto di vista del paziente o usa il paziente per soddisfare i suoi bisogni).\nLa Teoria degli Stati dell'Io.\nIl quinto articolo, \"L'Immagine dell'Io\", pubblicato nel 1957 in \"The Psychiatric Quarterly\", spiega il concetto di Stato dell'Io. Partendo soprattutto dagli studi di Federn, Weiss e Penfield, ma anche dalla corrente della Psicologia dell'Io, Berne prende il preesistente concetto di Stato dell'Io e lo sviluppa in quanto realt\u00e0 fenomenica e comportamentale. L'autore riconosce che alcune immagini dell'Io (impressioni intuitive congruenti) sono specifiche percezioni dello stato dell'Io arcaico, attivo nel paziente in relazione.\nIn questo scritto l'Io arcaico equivale al \"Bambino\" mentre l'Io maturo all\"Adulto\". Il concetto di \"Genitore\" sar\u00e0 sviluppato in seguito. Comunque lo stato arcaico dell'Io \u00e8, in questo momento per Berne, la \"summa\" di un serbatoio di immagini primarie e giudizi primari interconnessi, attivati selettivamente come risposta al comportamento delle persone incontrate.\nIl terapeuta si costruisce un'immagine primaria, ma lavora sull'immagine dell'Io. L'immagine dell'Io si coglie attraverso la prontezza intuitiva del terapeuta, ma pu\u00f2 essere sostituita sia dal modello dell'Io (descrittivo) che dal simbolo dell'Io (simbolico).\nNell'articolo \"Stati dell'Io in psicoterapia\" (1957), pubblicato da \"The American Journal of psychotherapy\", Berne riprende i precedenti articoli e li struttura in un corpo unico.\nGli Stati dell\u2019Io vengono qui definiti in modo pi\u00f9 completo, nei loro aspetti emotivo, cognitivo e comportamentale. Berne introduce lo Stato dell\u2019Io Genitore, ma anche i processi terapeutici della decontaminazione e della deconfusione, che portano come risultato un senso di maggiore armonia interiore. Sul piano teorico, differenzia pi\u00f9 chiaramente Super-Io, Io e Es di Freud dagli Stati dell\u2019Io Genitore, Adulto e Bambino, entrando nel merito di un ulteriore livello di analisi strutturale dello Stato dell\u2019Io Genitore (che contiene a sua volta Genitore, Adulto e Bambino del proprio genitore) e dello Stato dell\u2019Io Bambino (con Genitore, Adulto e Bambino del proprio bambino). Dopo aver portato l\u2019esempio di un caso clinico nel quale utilizza la tecnica dell\u2019analisi strutturale degli Stati dell\u2019Io, evidenzia i risultati del trattamento con questo metodo di ventitr\u00e9 pazienti prepsicotici, psicotici e postpsicotici, dove per il 78% ci fu un miglioramento costante e stabile; mentre con quarantadue pazienti non psicotici, il miglioramento fu soltanto nel 67% dei casi e i rimanenti rimasero nelle precedenti condizioni. Berne pone inoltre un\u2019attenzione particolare al linguaggio, definendo non costruttivo l\u2019utilizzo del termine \"infantile\" per parlare del Bambino: \"\u201c\u00c8 preferibile trattare il Bambino secondo i migliori principi pediatrici, senza dominare, diffamare o minacciare. Analogamente, per ragioni semantiche, i termini \u2018maturo\u2019 e \u2018immaturo\u2019 dovrebbero essere evitati in quanto fuorvianti.\u201d\" (Berne, 1992; pag. 137).\nLa nascita ufficiale dell\u2019Analisi Transazionale.\nNell\u2019articolo \"Analisi transazionale: un metodo nuovo ed efficace di terapia di gruppo\" (1958), pubblicato nel \"The American Journal of Psychotherapy\", Berne offre un compendio del nuovo corpo teorico dell\u2019AT, evidenziandone la natura interpersonale e l\u2019approccio clinico. Le delucidazioni teoriche sono affiancate da esempi clinici sulle basi dell\u2019Analisi Transazionale: Analisi strutturale, Analisi transazionale semplice, Analisi dei giochi, Analisi del copione. Infine, mette in luce come l\u2019analisi strutturale e l\u2019analisi transazionale possano rappresentare un approccio di autoanalisi pi\u00f9 accessibile rispetto all\u2019autoanalisi nella psicoanalisi ortodossa.\nNell\u2019ultimo articolo \"La psicodinamica dell\u2019intuizione\" (1962), pubblicato nel \"The Psychiatric Quarterly\", Berne sembra chiudere un po\u2019 il cerchio, integrando le conoscenze sull\u2019intuizione con il suo studio degli stati dell\u2019Io, mettendo cos\u00ec le basi della teoria del conflitto intrapsichico. L\u2019intuizione, come fenomeno archeopsichico, pu\u00f2 diminuire in efficacia per l\u2019interferenza dell\u2019attivit\u00e0 neopsichica e esteropsichica, del pensiero logico e del pensiero \u2018etico\u2019.\nAnalisi transazionale e psicoterapia: un sistema di psichiatria sociale e individuale (Transactional analysis in psychotherapy).\nNel 1961 viene pubblicato il libro di Berne \"Analisi transazionale e psicoterapia: un sistema di psichiatria sociale e individuale.\"\nIn questo testo, Berne presenta in modo puntuale la struttura del nuovo modello psicoterapeutico dell\u2019Analisi transazionale, \u201cun sistema unificato di psichiatria individuale e sociale\u201d, pensato principalmente come terapia di gruppo. \nNella parte introduttiva, definisce lo \"stato dell\u2019Io\" come un sistema compatto di sentimenti che motivano l\u2019insieme dei modelli comportamentali di un soggetto. Berne fa riferimento agli studi di Penfield sulla riproduzione vivida e \u201cattuale\u201d del vissuto passato del paziente, in conseguenza alla stimolazione di determinate aree cerebrali, pur conservando la coscienza di trovarsi nella stanza dell\u2019esperimento. Riporta i commenti dello psicoanalista Kubie rispetto a tali esperimenti: \u201c\"il soggetto \u00e8 insieme osservatore e osservato\"\u201d e la definizione di stato dell\u2019Io di Weiss, esponente importante della scuola della Psicologia dell\u2019Io di Federn. \u201c\"Weiss sottolinea esattamente quanto Penfield aveva dimostrato: che stati dell\u2019Io di et\u00e0 precedenti si mantengono in un\u2019esistenza potenziale all\u2019interno della personalit\u00e0.\"\u201d (Berne, 1971; pp. 10-11).\nIl libro \"Analisi transazionale e psicoterapia\" \u00e8 suddiviso in quattro parti: psichiatria individuale e analisi strutturale, psichiatria sociale e analisi transazionale, psicoterapia e frontiere dell\u2019Analisi transazionale.\nLa struttura e la dinamica delle organizzazioni e dei gruppi (The structure and dynamics of organizations and groups).\nNel 1963 viene pubblicato il libro di Berne \"La struttura e la dinamica delle organizzazioni e dei gruppi,\" la sua prima opera sui gruppi, che trover\u00e0 la traduzione italiana a cura di Michele Novellino, solo nel 2018 con la pubblicazione della casa editrice Franco Angeli.\nIl libro \u00e8 suddiviso in quattro parti che trattano i seguenti temi:\nA che gioco giochiamo (Games people play).\nNel 1964 viene pubblicato il libro di Berne \"A che gioco giochiamo\". Nella prima parte, dopo aver ripreso l\u2019analisi strutturale della personalit\u00e0, i tipi di transazioni e le forme di strutturazione del tempo, Berne approfondisce l\u2019analisi dei giochi, la loro genesi, le funzioni che svolgono e la loro classificazione a seconda di diversi tipi di criteri. La seconda parte \u00e8 un\u2019antologia dei giochi: i giochi della vita (es. l\u2019alcolizzato, prendetemi a calci, ti ho beccato\u2026 ); i giochi coniugali (spalle al muro, il tribunale, tutta colpa tua\u2026); i giochi di societ\u00e0 (perch\u00e9 non\u2026 s\u00ec ma, non \u00e8 terribile, il goffo pasticcione\u2026); i giochi sessuali (vedetevela tra voi, violenza carnale, burrasca\u2026); giochi della malavita (guardie e ladri, peliamo quel pollo\u2026); i giochi dello studio medico (sto solo cercando di aiutarti, la contadina, psichiatria, lo stupido\u2026); i giochi \u201cbuoni\u201d (la vacanza di lavoro, il cavaliere, lieto di essere utile\u2026). La terza parte intitolata \u201cAl di l\u00e0 dei giochi\u201d tratta sia dell\u2019importanza dei giochi sia dell\u2019obiettivo della conquista dell\u2019autonomia, vale a dire del vivere liberi dai giochi, recuperando le tre capacit\u00e0 fondamentali: consapevolezza, spontaneit\u00e0 e intimit\u00e0.\nPrincipi di terapia di gruppo (Principles of group treatment).\nNel 1966 viene pubblicato il libro di Berne \"Principi di terapia di gruppo\", un vero e proprio trattato sistematico dove l\u2019analisi transazionale viene applicata ai gruppi, aprendo anche lo stimolo per il confronto con altre forme di terapia, dalla psicoanalisi, alla terapia gestaltica, lo psicodramma, l\u2019analisi esistenziale, e cos\u00ec via.\nLa prima parte del libro si occupa dei principi di base: come si prepara il gruppo, le considerazioni sul terapeuta e sul vice terapeuta, la selezione dei pazienti, le istruzioni e l\u2019importanza della preparazione della prima seduta. Un intero capitoletto \u00e8 dedicato a \u201ci primi tre minuti\u201d e poi Berne si occupa della responsabilit\u00e0 del terapeuta, i diversi metodi di trattamento, le dinamiche di gruppo, l\u2019insegnamento, l\u2019ambito della ricerca e delle pubblicazioni.\nLa seconda parte entra nel vivo dell\u2019analisi transazionale: i principi generali, le tecniche di base (le otto operazioni terapeutiche: interrogazione, specificazione, confronto, spiegazione, illustrazione, conferma, interpretazione, cristallizzazione), la teoria della personalit\u00e0, il rapporto tra analisi transazionale e altre forme di trattamento, i giochi clinici (Sto solo cercando di aiutarti, Psichiatria, Goffo pasticcione) e i giochi organizzativi.\nFare l'amore (Sex in human loving).\nNel 1970 viene pubblicato il libro di Berne \"Fare l\u2019amore\", basato su una serie di lezioni di psicologia del sesso promosse da Jake Gimbel all\u2019Universit\u00e0 di California nel 1966. Berne si sofferma nella sua introduzione sul linguaggio, sulle parole fredde e asciutte, calde e umide, sulle parole oscene e sull\u2019educazione sessuale. La prima parte del libro \u00e8 dedicata al perch\u00e9 il sesso \u00e8 necessario, alla descrizione degli organi sessuali, dell\u2019atto sessuale, allo sfruttamento degli organi sessuali. La seconda parte prende in esame le diverse forme di relazioni umane, i giochi sessuali, sesso e benessere (le diverse fami, compresa la fame di contatto e di sesso, il sesso e l\u2019etica, l\u2019estetica, l\u2019intimit\u00e0, il matrimonio\u2026). La terza parte raccoglie domande e risposte, aforismi e ammonimenti finali.\n\u201cCiao!\u201d... E poi? La psicologia del destino umano (What do you say after you say hello?).\nNel 1972 viene pubblicato postumo il libro di Berne \u201c\"Ciao!\u201d... E poi?\" \"La psicologia del destino umano\", che parte proprio dalle domande: \"Cosa dici dopo aver salutato?\" E\u2026 \"come saluti?\" In questo testo, Berne affronta il tema importante della programmazione parentale e di come essa influisca sul destino umano. Il tema centrale \u00e8 quello del copione, inteso nella sua accezione limitante, quale ostacolo principale allo sviluppo autonomo e libero dell\u2019individuo. Berne analizza l\u2019apparato del copione, il suo sviluppo a partire dall\u2019infanzia, la revisione nell\u2019et\u00e0 adolescenziale e le possibilit\u00e0 che abbiamo di liberarcene. Individua varie tipologie di copione, descrive alcuni copioni tipici e il modulo di matrice di copione ideato da Claude Steiner.\nLa mia infanzia a Montreal (A Montreal childhood).\nNel 2010 viene pubblicato l\u2019inedito di Berne \"La mia infanzia a Montreal\". Il figlio Terry Berne, scoperti gli scritti del padre intitolati \u201cLa vecchia casa di pietra\u201d, ha deciso di pubblicarli. Questo testo ci permette cos\u00ec di ripercorrere la crescita di Eric Berne, nei primi decenni del ventesimo secolo, inserita nello sfondo culturale e sociale di quegli anni in Canada."}
{"id": "213829", "revid": "2145227", "url": "https://it.wikipedia.org/wiki?curid=213829", "title": "Giovanni della Croce", "text": "I suoi scritti furono pubblicati per la prima volta nel 1618. Fu beatificato nel 1675 da Clemente X, proclamato santo da Benedetto XIII nel 1726 e dichiarato dottore della Chiesa da Pio XI nel 1926. La sua memoria liturgica \u00e8 celebrata il 14 dicembre o il 24 novembre.\nLa Chiesa cattolica lo ha definito \"doctor mysticus\" (\"dottore mistico, maestro della mistica\"), mentre la Chiesa anglicana lo venera come un \"maestro della fede\".\nBiografia.\nNacque a Fontiveros vicino ad Avila, un borgo della Vecchia Castiglia spagnola, nel 1542. Il padre Gonzalo de Yepes, nobile toledano, fu cacciato di casa e diseredato per aver sposato una povera tessitrice di seta, Catalina \u00c1lvarez.\nOrfano di padre gi\u00e0 in tenera et\u00e0, si trov\u00f2 a doversi spostare di citt\u00e0 in citt\u00e0 con la laboriosa e attiva madre per il loro sostentamento economico, dovendo quindi studiare e lavorare in luoghi sempre diversi.\nEgli manifest\u00f2 fin da piccolo inclinazione alla carit\u00e0 verso i poveri e ancora di pi\u00f9 verso la preghiera contemplativa.\nNel periodo tra il 1551 e il 1559 ebbe una formazione culturale ed artigiana nel \"Colegio de los doctrinos\" di Medina del Campo (oggi nella provincia di Valladolid), dove si era trasferito con la madre. \nSuccessivamente fu falegname, sarto, pittore e intagliatore; quindi accolito della Chiesa della Maddalena, commesso e aiutante infermiere nell'Ospedale della Concezione.\nNel 1563 entr\u00f2 nell'Ordine Carmelitano chiedendo di vivere senza attenuazioni la rigida e antica regola carmelitana non pi\u00f9 attuata. Tra il 1564 e il 1568 complet\u00f2 gli studi teologici e filosofici all'Universit\u00e0 di Salamanca.\nNel 1567 fu ordinato sacerdote e tra settembre e ottobre dello stesso anno incontr\u00f2 Teresa d'Avila che, anch'essa carmelitana, stava attuando una riforma del Carmelo con l'autorizzazione del Priore Generale dell'Ordine, padre Rossi. Conquistato dalle sue idee riformatrici ne appoggi\u00f2 in pieno il progetto in vista dell'inizio della riforma dell'ordine dei Carmelitani; a sua volta santa Teresa lo prese in grande considerazione, chiamandolo il suo \"piccolo Seneca\", con scherzoso ma affettuoso riferimento alla sua corporatura esile, e definendolo \"padre della sua anima\".\nIl 9 agosto 1568, dopo numerosi colloqui con Teresa d'\u00c1vila, part\u00ec per Valladolid dove fond\u00f2 il primo convento di Carmelitane Scalze. Qui rimase fino ad ottobre, informandosi dettagliatamente sulla nuova vita riformata; all'inizio di ottobre and\u00f2 a Duruelo (Segovia), dove adatt\u00f2 un cascinale a primo convento di Carmelitani Scalzi; il 28 novembre, prima domenica d'Avvento, vi inaugur\u00f2 la vita riformata; in tale occasione assunse il nome di Giovanni della Croce. All'interno dell'ordine riformato tra il 1572 e il 1577 svolse attivit\u00e0 di guida spirituale nel monastero dell'Incarnazione di \u00c1vila.\nTra le varie sofferenze, fisiche e spirituali, che ebbe a sperimentare a seguito della sua adesione alla riforma, spicca in particolare l'arresto e la carcerazione, il 2 dicembre 1577, nella prigione del convento dei Carmelitani Calzati di Toledo, per un incidente nel monastero di \u00c1vila di cui venne ritenuto erroneamente responsabile. Rimase rinchiuso per pi\u00f9 di otto mesi, sottoposto a maltrattamenti e torture fisiche, psicologiche e spirituali, trovando peraltro l'ispirazione per comporre alcuni dei suoi poemi mistici pi\u00f9 noti e riusc\u00ec alla fine a fuggire, tra le 2 e le 3 del mattino del 17 agosto 1578, in modo assai avventuroso.\nRiprese gradualmente dopo il carcere diversi incarichi importanti nell'ordine carmelitano riformato che aveva acquisito progressivamente autonomia. \nNel 1584 termin\u00f2 a Granada la prima redazione del \"Cantico Spirituale\", mentre in questi anni scrisse e perfezion\u00f2 i suoi principali trattati spirituali.\nNell'ultimo periodo della sua vita venne abbandonato dalla maggior parte dei suoi seguaci.\nNel 1591 fu dimesso dagli incarichi direttivi nell'ordine e ammalato, il 28 settembre si rec\u00f2 ad \u00dabeda (Ja\u00e9n), dove trascorse gli ultimi mesi di vita.\nQui mor\u00ec alle ore 24 della notte tra il venerd\u00ec 13 e il sabato 14 dicembre 1591 all'et\u00e0 di 49 anni.\nDal 1593 i suoi resti incorrotti riposano a Segovia.\nPensiero.\nFu poeta e teologo, autore di svariati trattati teologici riguardanti soprattutto la preghiera e il \u00abcammino spirituale dell'anima verso Dio e in Dio\u00bb.\nLa sua opera sintetizza la tradizione spirituale cristiana precedente. La sua dottrina vuole che l'uomo, attraverso il passaggio nelle tre fasi (\u00abpurgativa, illuminativa e unitiva\u00bb) si liberi progressivamente da ogni attaccamento e da ogni senso del possesso per essere del tutto puro e libero di unirsi alla divinit\u00e0 (\u00abluce tenebrosa e tenebra luminosa\u00bb). Porta il paragone per cui, se si fissa di fronte e senza schermo il sole, per la troppa luminosit\u00e0 l'occhio avr\u00e0 l'impressione di vedere una macchia nera.\nUn suo detto era: \u00abDio umilia grandemente l'anima per innalzarla poi molto\u00bb.\nPoesie.\nGiovanni della Croce \u00e8 considerato uno dei maggiori poeti in lingua spagnola. Ci\u00f2 che meglio definisce la sua poesia \u00e8 l'intensit\u00e0 espressiva, grazie all'adattamento e all'equilibrio di ognuna delle immagini da lui adoperate. A ci\u00f2 contribuisce anche la sua tendenza ad abbandonare il registro discorsivo, eliminando espressioni \"neutre\" per cercare costantemente una giustapposizione tra elementi poetici di grande plasticit\u00e0.\nSebbene l'intero \"corpus\" delle sue poesie ammonti a non pi\u00f9 di 2500 versi, due di esse\u00a0\u2013 il \"Cantico spirituale\" e la \"Notte oscura dell'anima\" \u2013 sono considerate tra le migliori poesie in lingua spagnola, sia dal punto di vista formale e stilistico, che per l'immaginazione ed il simbolismo.\nIl \"Cantico spirituale\" \u00e8 un'egloga in cui la \"sposa\" (che rappresenta l'anima) ricerca lo \"sposo\" (che rappresenta Ges\u00f9 Cristo), ed \u00e8 angosciata per averlo perso; entrambi sono pieni di gioia una volta che si sono ritrovati e riuniti.\nIl componimento potrebbe essere visto come una libera versione in lingua spagnola del \"Cantico dei cantici\" in un'epoca in cui era proibito tradurre il testo della Bibbia in lingua volgare.\nLa \"Notte oscura dell'anima\" (da cui l'omonimo concetto spirituale \nprende il nome) narra il viaggio dell'anima dalla propria sede corporea verso l'unione con Dio. Esso avviene durante la \"notte\", che rappresenta le \"avversit\u00e0\" e gli \"ostacoli\" che ella incontra nello staccarsi dal \"mondo sensibile\" per raggiungere la \"luce\" dell'unione con il Creatore. Vi sono diversi gradi in questa notte, che sono raccontati e descritti in strofe successive.\nTrattati.\nGiovanni scrisse anche tre trattati di teologia mistica, due dei quali relativi alle due poesie sopra citate, (il \"Cantico spirituale\" e la \"Notte oscura dell'anima\") commentando e spiegando il significato del testo poetico verso per verso, perfino parola per parola. Effettivamente egli non segue lo schema delle composizioni alla lettera, ma scrive liberamente sul soggetto di cui sta parlando.\nIl terzo trattato, la \"Salita del Monte Carmelo\", \u00e8 uno studio pi\u00f9 sistematico dello sforzo ascetico dell'anima in ricerca dell'unione perfetta con Dio e degli eventi \"mistici\" che accadono durante le varie fasi del cammino: introdotto da una poesia, il testo ha un forte significato teologico e letterario, dove il Monte rappresenta la meta della liberazione dell'anima da ogni peso che la separa da Dio e dal bene assoluto.\nQueste tre opere, insieme ai suoi \"Pensieri sull'amore e sulla pace\" e agli scritti di Teresa d'Avila, sono considerate tra le pi\u00f9 importanti opere mistiche in lingua spagnola, ed hanno influenzato molti scrittori spirituali successivi, tra cui T. S. Eliot, Teresa di Lisieux, Edith Stein (divenuta carmelitana col nome di Teresa Benedetta della Croce), e Thomas Merton. I suoi scritti hanno influenzato profondamente la mistica cristiana ed anche filosofi come Jacques Maritain, teologi come Hans Urs von Balthasar, pacifisti come Dorothy Day, Daniel Berrigan, Philip Berrigan e Allen Ginsberg. Papa Giovanni Paolo II fu fortemente influenzato in giovent\u00f9 dagli scritti di S.Giovanni della Croce, fino a valutare un eventuale ingresso nell'ordine carmelitano.\nLetteratura e musica.\nIl poeta T. S. Eliot ha ripreso ed attentamente parafrasato il pensiero di Giovanni della Croce, in particolare il concetto di \u00abNotte Oscura\u00bb dell'anima e la dottrina del \"Nada y Todo\" (\"Nulla e Tutto\"), da Giovanni esposta nello schizzo eseguito per illustrare l'ascesa al \"Monte della Perfezione\", oltre che nella \"Salita del Monte Carmelo\":\nnel terzo tempo di \"East-Coker\" (1940), il secondo dei \"Quattro quartetti\":\nEliot inoltre premette una citazione del santo al testo della sua prima opera teatrale \"Sweeney Agonistes\" (1926):\nAlla spiritualit\u00e0 ed alle opere di Giovanni della Croce si \u00e8 ispirata la cantautrice Giuni Russo nell'ultimo periodo della sua produzione artistica, con canzoni come \"La sua figura\".\nLoreena McKennitt si \u00e8 ispirata alla \"Notte oscura dell'anima\" per la sua \"The Dark Night of the Soul\", nell'album The Mask and Mirror (1994).\nAlla figura di Giovanni della Croce \u00e8 dedicato l'omonimo poema sinfonico per organo in 5 movimenti, opera in forma ciclica scritta nel 2005 dalla compositrice contemporanea Carlotta Ferrari.\nGli Ulver nella loro opera Messe I.X-VI.X (2013), fanno riferimento alla \"Notte oscura dell'anima\" nel brano \"Noche oscura del alma\".\nFILM La noche oscura \u00e8 un film del 1989 diretto da Carlos Saura dedicato alla vita del Santo."}
{"id": "213830", "revid": "600229", "url": "https://it.wikipedia.org/wiki?curid=213830", "title": "Composizioni musicali", "text": ""}
{"id": "213848", "revid": "2225", "url": "https://it.wikipedia.org/wiki?curid=213848", "title": "Monsieur de Sainte-Colombe", "text": ""}
{"id": "213855", "revid": "712828", "url": "https://it.wikipedia.org/wiki?curid=213855", "title": "Ooroo", "text": ""}
{"id": "213857", "revid": "767487", "url": "https://it.wikipedia.org/wiki?curid=213857", "title": "Geometria convessa", "text": "La geometria convessa \u00e8 un ramo della geometria che studia gli insiemi convessi, principalmente in spazi euclidei.\nLa storia della convessit\u00e0 presenta alcuni filoni che si ritrovano anche in ambiti diversi, come nell'analisi funzionale, nel calcolo delle variazioni, nell'analisi convessa e nell'analisi complessa (in una o pi\u00f9 variabili), ma anche nella teoria dei grafi e la cristallografia.\nStoria.\nI primi contributi provengono dalla matematica ellenistica, ma il suo studio sistematico inizia intorno al 1900. Negli Elementi di Euclide si trovano molte nozioni. I poliedri erano noti anche ai pitagorici e agli etruschi. Importanti i contributi di Archimede. A questo periodo aureo risalgono anche i primi studi sul problema isoperimetrico; i pi\u00f9 importanti sembrano dovuti a Zenodoro.\nKeplero ha riscoperto i solidi archimedei, ma nella Basilica di San Marco si trovano figure precedenti, forse dovute a Paolo Uccello. Notevoli ma a lungo sconosciuti i risultati d Piero della Francesca. Louis Poinsot ha completato il loro studio. Catalan ha esaminato tutti i solidi isoedri. Il catalogo di questi poliedri \u00e8 stato esteso da Donald Coxeter.\nAltri contributi di Cartesio, Eulero e Adrien-Marie Legendre."}
{"id": "213859", "revid": "298055", "url": "https://it.wikipedia.org/wiki?curid=213859", "title": "Fernando Fusco", "text": "Carriera.\nFin dalla prima infanzia accanito appassionato del fumetto, Fernando Fusco debutta nel settore nel 1948, a diciannove anni, con degli episodi di \"Jeff Cooper\", nei quali il suo stile \u00e8 fortemente influenzato dai grandi autori americani dell'epoca.\nDopo aver brevemente collaborato con la redazione del settimanale \"Il Vittorioso\" e come illustratore della rivista di francese La Petite Biblioth\u00e8que Fran\u00e7aise edita dalla libreria editrice Paci \"La Tifernate\" - G. Paci editore, vive e lavora per tredici anni in Francia a Versailles, (dal 1957 al 1970). Di questo periodo sono la collaborazione per gli editori \"\u00c9ditions Mondiales\" di Cino del Duca, \"\u00c9ditions Montsouris\" e per l'agenzia Mondial Press. Per il primo realizza l'eroica serie scientifica \"Scott Darnal\", per il secondo \"Cendrine\" e \"Esperanza\" e per la terza una serie di strisce per alcuni quotidiani nazionali, come \"Paris Jour\" . Inoltre per \"Sag\u00e9ditions\" disegna l'adattamento a fumetti di serie televisive come Bonanza e Tarzan.\nPer la Intermonde Agency, con lo pseudonimo di Rifer, adatta il piccolo romanzo di Victor Hugo, L'homme qui rit. Sempre per la stessa agenzia realizza quindi Salambo, tratto dal romanzo di Gustave Flaubert. \nDal 1960 Fusco appare su \"La Sage\", edito dalle \"Sag\u00e9ditions\", disegnando serie western come ad esempio \"Aigle Noir\", che \u00e8 l'adattamento di una serie televisiva di grande successo della stagione 1955-1956 della CBS. La fruttuosa collaborazione con la casa editrice francese prosegue con \"Willie West\", \"Plume de Falco\" o la riscrittura per il fumetto di altre serie televisive come Rin Tin Tin e Le cheval de Fer.\nIl nome dell'artista ligure \u00e8 presente anche su \"Lisette\", rivista delle \"\u00c9ditions Montsouris\", del 1965. Contemporaneamente collabora con la Temple Art Agency lavorando per il mercato inglese, illustrando storie quasi esclusivamente sentimentali.\nGi\u00e0 prima del suo rientro in Italia, avvenuto nel 1970, collabora con Intrepido, edito dalla Casa Editrice Universo nel 1968. Su testi di Luigi Grecchi esegue i disegni per \"Lone Wolf\" e \"I due dell'Apocalisse\".\nDal 1973 entra a far parte dello staff dei disegnatori di Tex, per il quale ha disegnato decine di storie. Il suo debutto \u00e8 nell'albo \"L'idolo di smeraldo\" (n. 168) dell'ottobre 1974. Fusco si \u00e8 dedicato esclusivamente a questo personaggio fino al 2010, quando decide di abbandonare la testata per dedicarsi alla pittura. La sua ultima storia di Tex \u00e8 stata \" La banda dei messicani\", uscita in edicola nell\"'Almanacco del West\" nel febbraio 2010, su testi di Claudio Nizzi.\nFusco ha realizzato complessivamente per il personaggio di Tex ben 6.980 tavole, proponendosi come il quarto disegnatore pi\u00f9 prolifico della testata, dopo Ticci, Letteri e Galleppini.\nLo stile.\nLa sua versione di Tex, una delle pi\u00f9 popolari e apprezzate dai lettori e dai suoi colleghi, \u00e8 caratterizzata da un tratto molto raffinato e semplice allo stesso tempo (talvolta con dei risvolti umoristici), da un'impronta stilistica estremamente personale e da un'espressivit\u00e0 vigorosa e possente. \nDi Fusco sono caratteristiche le rappresentazioni dei cavalli, di cui \u00e8 considerato uno specialista."}
{"id": "213869", "revid": "729019", "url": "https://it.wikipedia.org/wiki?curid=213869", "title": "Swallow Sidecar SS1", "text": "La SS1 \u00e8 stata la prima automobile prodotta dalla casa automobilistica inglese Swallow Sidecar presso lo stabilimento di Coventry. In seguito, nel 1933, la ditta assumer\u00e0 la denominazione di SS Cars Ltd fino al 1945 anno in cui adott\u00f2 l'attuale denominazione Jaguar.\nIl contesto.\nLa \"SS1\" venne prodotta dal 1932 al 1936. Dall'inizio della produzione al 1934 la vettura era dotata di sue motorizzazioni: un 6 cilindri in linea a valvole laterali di 2.054 cm\u00b3 che erogava 48 cavalli (36 KW) oppure con 2.552\u00a0cm\u00b3 da 62 cavalli (46\u00a0kW). In seguito, dal 1934 al 1936, furono adottati dei nuovi propulsori alimentati sempre a benzina da 2.143\u00a0cm\u00b3 (capace di 53 cavalli ovvero 39\u00a0kW) e da 2.663\u00a0cm\u00b3 (68 cavalli per 51\u00a0kW). I motori erano prodotti dalla Standard Motor Company.L'auto era apprezzata pi\u00f9 per la sua linea e per il basso prezzo di listino che per le sue modeste prestazioni. La velocit\u00e0 massima era infatti pari a 121\u00a0km/h (75 mph). Nel 1932 la vettura costava 310 sterline e ne furono realizzate circa 4.200 esemplari.\nInizialmente era disponibile nella sola versione spider 4 posti ma nel 1933 venne lanciata la versione \"Tourer\". Nel 1934 il telaio venne modificato per avere una carreggiata e un avantreno pi\u00f9 larghi. Il cambio manuale a 4 rapporti venne dotato di sincronizzatore. Nel 1935 venne aggiunta alla gamma la coup\u00e9 \"Airline\"."}
{"id": "213871", "revid": "74801", "url": "https://it.wikipedia.org/wiki?curid=213871", "title": "Henry Lawson", "text": "Lawson ed il suo contemporaneo Banjo Patterson sono gli scrittori australiani pi\u00f9 conosciuti del periodo coloniale.\nVita.\nSua madre fu Louisa Lawson (1848-1920), un'importante figura nella lotta per il suffragio femminile ed editrice e proprietaria del giornale \"The Dawn\", che fu parzialmente responsabile del fatto che l'Australia fu uno dei primi stati a raggiungere il suffragio femminile. Suo padre fu Niels Larsen, un pescatore Norvegese che s'instaur\u00f2 in Australia. Dopo la nascita di Henry, il congnome delle famiglia venne inglesizzato, e Niels divenne Peter Lawson.\nQuando aveva sette anni, Henry ebbe un'infezione all'orecchio, che lo rese parzialmente sordo, e quando raggiunse i quattordici anni rimase sordo completamente.\nLa maggior parte dei suoi lavori si concentrano sulla steppa australiana, come il desolato \"Past Carin\", ed \u00e8 considerato da alcuni il primo ad offrire una visione accurata della vita in Australia com'era in quel tempo. Bisogna comunque dire che anche a quel tempo la maggior parte degli Australiani viveva nelle citt\u00e0, come Lawson stesso; la steppa che Lawson racconta ospitava solo una piccola minoranza.\nHenry non ebbe una vita semplice, dopo aver lasciato la scuola a causa della malattia, lavor\u00f2 prima con il padre nell'edilizia, poi come pittore. Nel frattempo frequentava una scuola serale per poter completare la sua formazione.\nFinalmente nel 1888 venne pubblicata la sua prima storia \"His Father's Mate\".\nI genitori, nonostante la situazione difficile e la separazione, ebbero grande influenza su Henry. Si dice che dalla madre abbia imparato l'arte di scrivere, mentre dal padre il senso d'umanit\u00e0.\nSi spos\u00f2 nel 1896 ma si separ\u00f2 dopo il soggiorno a Londra (1900-1902).\nOrmai adulto, lo scrittore, alcolista, fu probabilmente la celebrit\u00e0 pi\u00f9 conosciuta in Australia. Allo stesso tempo, per\u00f2, mendicava spesso lungo le strade di Sydney, particolarmente a Circular Quay. Fu arrestato e portato nella prigione di Darlinghurst per ubriachezza e mancato pagamento degli alimenti, espose le sue esperienze in \"One Hundred and Three\" (103) - il numero della sua cella - che venne pubblicato nel 1908. Lawson soprannomina la prigione \"Starvinghurst Gaol\" a causa delle misere razioni che venivano date ai detenuti (ingl. \"starving\": morire di fame).\nAlla sua morte ebbe un funerale di stato, presenziato dal primo ministro W. M. Hughes e da suo cognato Jack Lang (politico Australiano), il primo ministro dello Stato del Nuovo Galles del Sud, e da migliaia di cittadini.\nHenry Lawson venne rappresentato sulle banconote da 10 Dollari Australiani emesse nel 1966, quando la valuta decimale fu introdotta per la prima volta in Australia. Questa banconota venne sostituita nel 1993 quando furono introdotte le banconote in polimero. Lawson venne ritratto con lo sfondo della citt\u00e0 di Gulgong nel Nuovo Galles del Sud. \nApprofondimenti.\nHenry Lawson nel Dizionario Biografico Australiano"}
{"id": "213875", "revid": "1724975", "url": "https://it.wikipedia.org/wiki?curid=213875", "title": "Spotlight (software)", "text": "Spotlight \u00e8 una funzione di ricerca in tempo reale (desktop search) sviluppata dalla Apple e introdotta con Mac OS X Tiger. Usando un motore di ricerca basato sui metadati salvati in appositi file nascosti (.DS Store), Spotlight \u00e8 progettato per ricercare una vasta gamma di elementi sul file system.\nSpotlight costruisce un database di parole chiave dai metadati dei file sul disco rigido dell'utente, inizialmente quando Mac OS X 10.4 Tiger viene installato, ma anche in background quando il contenuto dei file viene cambiato. Le ricerche possono essere personalizzate con date di creazione, di modifica, dimensione e molti altri attributi dei file, per esempio tramite la lettura dei dati EXIF all'interno delle immagini \u00e8 in grado di trovare i file in cui sia stata applicata la correzione degli occhi rossi.\nNel 2009, con l'uscita della versione 3.0 di iOS, la funzione di ricerca Spotlight \u00e8 stata inserita anche nell'iPhone nell'iPod touch e infine nell'iPad.\nDocumenti gestiti nativamente.\nSpotlight presenta, per gli sviluppatori, una API (\"Application Program Interface\") che permette la creazione di plug-ins; quindi, se un programmatore lo desidera, pu\u00f2 fare in modo che i file generati dal proprio programma vengano indicizzati dal sistema di ricerca.\nImplementazione nella GUI.\nLa combinazione di tasti \u2318-spazio apre il menu di Spotlight nella barra dei menu di macOS mostrata nello screenshot e la combinazione di tasti \u2318-\u2325 (Alt)-Spazio apre una finestra di Spotlight. Queste finestre sono accessibili ovunque, tranne quando si esegue un'applicazione a pieno schermo. Le finestre di Spotlight non fanno parte di alcuna applicazione, neanche del Finder come si potrebbe credere, in modo tale che esse non vengono visualizzate nel commutatore di applicazioni visibile premendo \u2318-Tab.\nLe ricerche di Spotlight possono essere salvate e rappresentate nella GUI come Smart folder. Nel Finder, premendo \u2318-F, appare una finestra di ricerca basata sui criteri che \u00e8 differente dalle finestre di Spotlight. Solo dalla finestra di ricerca del Finder possono essere create le Smart Folder.\nFunzioni.\nSpotlight presenta le seguenti funzioni:"}
{"id": "213878", "revid": "1605525", "url": "https://it.wikipedia.org/wiki?curid=213878", "title": "Tutte le mattine del mondo (romanzo)", "text": "Tutte le mattine del mondo \"(Tous les matins du monde)\" \u00e8 un romanzo di Pascal Quignard del 1991, trasposto per il cinema nello stesso anno dal regista Alain Corneau.\nLa trama.\nLa trama, presenta Sainte Colombe che, dopo la morte prematura della moglie, conduce una vita di assoluto ritiro nelle sue propriet\u00e0, totalmente dedito alla musica e alla meditazione, assieme alle due giovani figlie, cui concede come unico centro di attenzione l'educazione nell'arte della viola. Il giovane Marais, attratto dalla fama di insuperato maestro di Sainte Colombe, riesce a vincerne la scontrosit\u00e0 e a farsi accettare come allievo, anche grazie all'intercessione della figlia maggiore che se ne \u00e8 innamorata. Dopo aver ricevuto dall'anziano maestro i primi segreti dell'arte musicale, convinto di essersi gi\u00e0 sufficientemente formato, Marais accetta un incarico a corte, scatenando le ire del maestro, che lo allontana. Per un certo tempo Marais continua di nascosto a frequentare la casa del maestro, per incontrarsi con la figlia maggiore, divenuta nel frattempo la sua amante; questa lo conduce in segreto sotto il capanno nel bosco in cui il padre si ritira per comporre e suonare, e continua a trasmettergli i segreti tecnici e compositivi di cui \u00e8 a conoscenza. Dopo breve tempo, in modo crudo e improvviso, Marais la abbandona, lasciandola incinta. La ragazza entra allora in una lenta e progressiva spirale di depressione e abbandono che la porta prima a perdere il figlio e poi a morire in circostanze drammatiche, non prima di aver chiesto e ottenuto di rivedere per un'ultima volta il suo antico amore, divenuto nel frattempo ricco e famoso. Segnato da questo incontro, ormai nella sua piena maturit\u00e0 artistica, Marais, dopo lunghi anni di fama e successo, si render\u00e0 conto della vacuit\u00e0 della esperienza artistica di corte, e ritorner\u00e0 dall'antico maestro per attingere un'ultima lezione, quella che riguarda il segreto reale e pi\u00f9 profondo della sapienza arcana di Sainte Colombe: la musica \u00e8 fatta per parlare di ci\u00f2 che la parola non pu\u00f2 esprimere e, se coltivata in modo assoluto, consente l'incontro con ci\u00f2 che \u00e8 pi\u00f9 profondo nell'uomo, ci\u00f2 che \u00e8 perduto e anche ci\u00f2 che \u00e8 morto, o non \u00e8 mai nato. Nel suo capanno, isolato dal mondo, Sainte Colombe suona una sua composizione, \"Les Pleurs\" (\"Le lacrime\"), il brano che quando eseguito con profonda verit\u00e0 ed emozione gli consente di incontrare ancora la moglie, udirne il respiro, e assaporare con lei ancora, come un tempo, cialde e vino rosso.\nIl messaggio.\nIl romanzo e il film, di notevole valore artistico, vivono pi\u00f9 che sull'intreccio narrativo, sull'\"incanto di un'atmosfera perduta\", fatta di suoni, silenzi, luci che non possono essere colte nel rumore del mondo. Grande metafora sul valore assoluto e non strumentale dell'arte, \"Tutte le mattine del mondo\" ha il merito di aver riconsegnato al pubblico una figura realmente esistita, ma che i secoli e il suo stesso stile di vita ci avevano nascosto.\nLe musiche di Sainte Colombe, dopo secoli di abbandono, sono oggi disponibili in numerose registrazioni, tra cui spiccano quelle eseguite da Jordi Savall, che ha curato anche la colonna sonora del film."}
{"id": "213880", "revid": "1318658", "url": "https://it.wikipedia.org/wiki?curid=213880", "title": "Radiazione fotosinteticamente attiva", "text": "La radiazione fotosinteticamente attiva o photosynthetically active radiation (PAR), in inglese, \u00e8 una misura dell'energia della radiazione solare intercettata dalla clorofilla \"a\" e \"b\" nelle piante. \u00c8, in pratica, una misura dell'energia effettivamente disponibile per la fotosintesi, che \u00e8 minore dell'energia totale proveniente dal Sole, perch\u00e9 lo spettro di assorbimento della clorofilla non \u00e8 molto esteso.\nLa PAR \u00e8 considerata pari al 41% della radiazione solare totale. Si concentra nelle bande del blu e del rosso, con punte massime a 430 e 680 nm di lunghezza d'onda corrispondente alla radiazione visibile.\nAll'interno del PAR esistono sottobande con radiazioni:\nLa colorazione delle piante \u00e8 tale proprio in virt\u00f9 del fatto che il verde \u00e8 colore complementare al rosso, e quindi \u00e8 in grado di catturare queste bande dello spettro elettromagnetico."}
{"id": "213882", "revid": "2102801", "url": "https://it.wikipedia.org/wiki?curid=213882", "title": "Monsieur de Sainte Colombe", "text": "Sono scarsissimi anche i cenni biografici di cui disponiamo, dovuti ad una manciata di riferimenti sparsi in fonti e documenti contemporanei: \u00e8 probabile che l'attivit\u00e0 di concertista di Sainte-Colombe si sia svolta a livello poco pi\u00f9 che familiare (forse rifiutando anche un invito del re di Francia ad esibirsi a corte) e che egli non abbia mai dato alle stampe le proprie composizioni. \nCiononostante, tra i contemporanei Sainte-Colombe fu considerato, oltre che uno straordinario compositore, il pi\u00f9 grande esecutore di musica per viola da gamba, strumento allora particolarmente in voga nelle corti europee; tra l'altro si ritiene che egli stesso abbia contribuito al perfezionamento tecnico dello strumento, estendendone le possibilit\u00e0 espressive con modifiche dell'incordatura (inserimento della settima corda di tonalit\u00e0 grave). \nLa riscoperta.\nLa sua musica ci era sconosciuta fino al 1966, quando a Ginevra fu rinvenuto il manoscritto dei suoi 65 \"Concerts \u00e0 deux violes esgales\", per due bassi di viola e viola sola. Altri due manoscritti sono poi stati rinvenuti ad Edimburgo. L'organico per cui Sainte-Colombe ha composto corrisponde in modo perfetto alla notizia biografica (Titon du Tillet, 1732), secondo la quale egli avrebbe personalmente istruito alla musica le sue due figlie Fran\u00e7oise e Brigitte, che poi lo avrebbero accompagnato nella sua attivit\u00e0 concertistica, svoltasi probabilmente in una ristretta cerchia di amici e di nobilt\u00e0 locale. Secondo altre fonti e ricostruzioni, egli avrebbe istruito alla musica anche un figlio naturale, definito come \"Sainte Colombe figlio\" (\"Sainte Colombe le fils\"), nato probabilmente attorno al 1660 e morto nel secondo decennio del XVIII secolo, a noi noto per la sua attivit\u00e0 in Inghilterra e per alcune composizioni pervenuteci, tra cui un \"Tombeau\" (omaggio funebre) per Monsieur de Sainte Colombe, composto pare nel 1701, opera che proverebbe il rapporto personale tra i due Sainte-Colombe. \nLa considerazione di cui Monsieur de Sainte-Colombe godette tra i contemporanei \u00e8 testimoniata anche dal fatto che tra i suoi allievi vengono annoverati, oltre ai figli, alcuni tra i pi\u00f9 grandi talenti musicali del tempo, ossia Danoville, Jean Desfontaines, Marin Marais, Pierre M\u00e9liton e Jean Rousseau, il quale ha affermato che Sainte-Colombe sarebbe il perfezionatore dell'arte della viola da gamba.\nQuesta figura di musicista, dopo secoli di oblio, \u00e8 tornata all'attenzione del pubblico grazie alle numerose incisioni realizzate soprattutto da Jordi Savall, e grazie ai romanzi di Pascal Quignard, tra i quali, in particolare, \"Tutte le mattine del mondo\" del 1987, dal quale il regista Alain Corneau ha tratto, nel 1991, l'omonimo film, con Jean-Pierre Marielle nel ruolo di Monsieur de Sainte-Colombe e G\u00e9rard Depardieu nel ruolo dell'allievo Marin Marais. \nSecondo elementi storici e musicologici solo in parte verificabili, ma sviluppati dalla trama del romanzo, Marais sarebbe debitore a Sainte-Colombe del perfezionamento musicale che lo condusse ad essere \"ordinaire de la musique de la Chambre du Roi pour la viole\", oltre che uno dei pi\u00f9 noti violisti e compositori francesi del suo tempo. Di certo, anche Marin Marais compose un \"Tombeau pour Monsieur de Sainte Colombe\", inserito nel suo \"2\u00e8me livre de Pi\u00e8ces de viole\".\nIn tempi recenti Jonathan Dunford ha studiato documenti di archivio relativi a un matrimonio del 1669, a Parigi, tra Fran\u00e7oise de Sainte-Colombe e un borghese parigino; la firma del padre della sposa richiamerebbe molto la grafia dei manoscritti di Sainte-Colombe: se cos\u00ec fosse, il suo nome sarebbe Jean, la sua residenza sarebbe stata a Parigi nel quartiere di Saint-Germain (popolato allora da numerosi musicisti) e la sua morte risalirebbe, sulla base di documenti fiscali rinvenuti nell'archivio nazionale parigino, probabilmente a prima del 1696, data in cui il suo nome non compare tra i musicisti soggetti al fisco cittadino.\nLa musica.\nLa musica di Sainte-Colombe si esprime in toni profondamente meditativi e malinconici, con una \"sirena grave\", spesso ombrosa e crepuscolare, ma di straordinario respiro, fascino e intensit\u00e0. La qualit\u00e0 della sua musica, con ogni probabilit\u00e0 incompiuta e non destinata al pubblico, \u00e8 oggi largamente riconosciuta, a dispetto del silenzio e dell'incertezza che continua a circondare l'esistenza personale di Sainte-Colombe. \nPer conoscere la sua musica, sono oggi disponibili in commercio numerose registrazioni, tra le quali spiccano quelle di Jordi Savall e Wieland Kuijken."}
{"id": "213884", "revid": "1718925", "url": "https://it.wikipedia.org/wiki?curid=213884", "title": "Societ\u00e0 per azioni", "text": "La societ\u00e0 per azioni (sigla italiana S.p.A., inglese Ltd. e Inc., francese, spagnola e portoghese S.A., tedesca AG e olandese N.V.) \u00e8 una societ\u00e0 di capitali (cio\u00e8 una forma giuridica assunta da un'impresa) dotata di personalit\u00e0 giuridica e una autonomia patrimoniale perfetta, nella quale le partecipazioni dei soci sono rappresentate da titoli trasferibili, le cosiddette azioni suddivise in pi\u00f9 tipi, e nella quale la gestione \u00e8 delegata a un organo di gestione come ad esempio un consiglio di amministrazione (CDA).\nLe societ\u00e0 per azioni sono normate dal diritto commerciale (facente parte del diritto privato) e la sua branca che si occupa nello specifico delle societ\u00e0 per azioni (e non di societ\u00e0 di capitali di altro tipo) \u00e8 il diritto societario; in inglese \u00e8 detto \"corporate law\" o \"company law\". La corporate law norma (anche) questa forma giuridica che ha l'obiettivo di rendere efficienti le transazioni economiche con un abbattimento dei costi di coordinazione tra i membri (viene fornita dal diritto una organizzazione di default) e una mitigazione dei rischi (da come si nota dalle loro cinque caratteristiche base e dalle soluzioni escogitate per risolvere il problema principal-agent/il problema di agency, tale per cui un membro della societ\u00e0 per azioni pu\u00f2 agire in modo opportunistico verso altri membri societari o terze parti come le banche o ostacolare il business).\nLe societ\u00e0 per azioni, che possono essere sia private sia partecipate a maggioranza dallo Stato, esistono tipicamente per svolgere attivit\u00e0 di business e investimenti. Lo studio e trattazione delle societ\u00e0 per azioni si intreccia con il mondo della finanza, per esempio quando si parla di borsa (stock exchange) e di come funzionano le azioni (shares) e le obbligazioni (bonds), e con etica del business quando si parla della responsabilit\u00e0 sociale d'impresa (corporate social responsibility CSR).\nLe cinque caratteristiche base della S.p.A. e alcuni concetti base di finanza.\nEsistono due modi per definire una societ\u00e0 per azioni: tramite una definizione univoca o tramite alcune caratteristiche universali reperite attraverso il diritto commerciale comparato. Riguardo alla prima, la definizione di cosa sia una qualunque societ\u00e0 come forma giuridica (inclusa quella per azioni, in inglese britannico \"company\" e in inglese statunitense \"corporation\") \u00e8 abbastanza problematica. Una definizione diffusa \u00e8 quella di societ\u00e0 come \"bundle/nexus of contracts\", cio\u00e8 una rete di contratti sia espliciti (e.g. tra soci fondatori, con creditori come le banche e i fornitori, con gli investitori, con i lavoratori assunti, ecc.) sia impliciti (e.g. l'impegno di ottemperare a tutti gli obblighi imposti dallo Stato in materia di fisco e rispetto di standard). Pertanto, la sua esistenza si basa su/declina attraverso dei contratti e coloro che hanno rapporti e interessi con essa (stakeholders) hanno rapporti di natura contrattuale; in altre parole, la societ\u00e0 \u00e8 la controparte contrattuale.\nIn tutto il mondo, il modo di organizzare un business detto \"societ\u00e0 (di capitali) per azioni\" ha cinque caratteristiche sempre presenti e tali per cui questa forma giuridica e prevista per legge in tutto il mondo \u00e8 riconoscibile (per necessit\u00e0, si introducono anche alcuni concetti base di finanza, come il funzionamento delle azioni e delle borse):\nAttivit\u00e0 delle societ\u00e0 per azioni.\nNegli Stati Uniti la societ\u00e0 per azioni pu\u00f2 svolgere attivit\u00e0 sia economica (\"business corporation\") sia senza scopo di lucro (\"non-profit corporation\"); lo stesso accade in alcuni ordinamenti di civil law (ad esempio, in Germania, Austria e Svizzera). Negli altri ordinamenti di \"civil law\" e di \"common law\", invece, la societ\u00e0 per azioni \u00e8 destinata allo svolgimento di attivit\u00e0 economiche ed \u00e8, quindi, nettamente distinta dalle persone giuridiche destinate allo svolgimento di attivit\u00e0 senza fine di lucro.\nLa societ\u00e0 per azioni \u00e8 la forma tipica con la quale viene esercitata la grande impresa: infatti, la responsabilit\u00e0 limitata, la frazionabilit\u00e0 dell'investimento e la possibilit\u00e0 di liquidare lo stesso con relativa facilit\u00e0 tramite la vendita delle azioni (soprattutto quando sono quotate in borsa) rappresentano un considerevole incentivo a investire nella societ\u00e0, acquistandone azioni e consentono quindi di raccogliere ingenti capitali di rischio per finanziare attivit\u00e0 imprenditoriali di rilevanti dimensioni. Non a caso, in tutto il mondo la quasi totalit\u00e0 delle grandi imprese nazionali e multinazionali hanno questa forma giuridica.\nAnche molte imprese pubbliche hanno natura giuridica di societ\u00e0 per azioni, che sono cio\u00e8 controllate da una o pi\u00f9 amministrazioni pubbliche (societ\u00e0 a partecipazione pubblica); in certi casi queste societ\u00e0 sono disciplinate da norme speciali, che derogano la disciplina generale delle societ\u00e0 private. A volte sono addirittura attribuite a una societ\u00e0 per azioni funzioni amministrative, sicch\u00e9 la societ\u00e0 stessa si pu\u00f2 considerare come una vera e propria amministrazione pubblica.\nLo scopo finale della corporate law (e anche delle societ\u00e0 nel diritto) \u00e8 tuttavia controverso: secondo una visione prettamente neoliberista, lo scopo delle societ\u00e0 e della legge \u00e8 quello di servire agli interessi di tutta la societ\u00e0, siccome la societ\u00e0 intera \u00e8 uno stakeholder/portatore d'interessi. Questa visione si sposa con la filosofia della responsabilit\u00e0 sociale d'impresa, tale per cui le persone e l'ambiente vengono rispettati e si lascia in eredit\u00e0 un mondo migliore; in pi\u00f9, vengono anche inclusi stakeholder come i lavoratori, i creditori e fornitori, che meritano delle tutele ai loro interessi e al loro welfare. Secondo un'altra visione, la corporate law e le societ\u00e0 hanno il fine ultimo di massimizzare i profitti della societ\u00e0 nel diritto, e quindi di massimizzare il ritorno sull'investimento (return on investment) degli azionisti sottoforma di distribuzione di un dividendo (e/o di un aumento del valore di un'azione o obbligazione); quest'ultima ha il solo ruolo di realizzare profitti, siccome altri ruoli (e.g. rispettare l'ambiente) non sono di sua competenza e non le sono connaturati. Una terza visione conciliante spiega che il welfare sociale aggregato si pu\u00f2 raggiungere se in partenza si massimizzano i profitti degli azionisti (e dunque se si persegue lo shareholder value, il \"valore per gli azionisti\", cio\u00e8 il valore tale per cui le corporation esistono per creare e massimizzare profitti).\nFonti del diritto delle S.p.A. e il ruolo della legge; la scelta della giurisdizione.\nFonti primarie e secondarie e i contratti.\nLe fonti del diritto (sources) che normano e illustrano le societ\u00e0 per azioni si trovano negli ordinamenti giuridici delle varie nazioni del mondo (fonti primarie) e sia negli statuti (charter) delle singole societ\u00e0 che nelle regole di quotazione delle borse (stock exchange rules) in cui eventualmente esse sono quotate (queste fonti sono secondarie e si integrano a quelle primarie). Il corporation's charter/statuto societario viene anche detto \"articoli di associazione\" (articles of association) o \"costituzione\" in senso lato (constitution). Lo statuto societario spiega i termini base delle relazioni tra gli shareholder/azionisti di maggioranza e minoranza della societ\u00e0 e tra shareholder e manager (oltre al nome della societ\u00e0 e all'oggetto sociale, cio\u00e8 il suo scopo/missione). Lo statuto, in modo esplicito o implicito/per scontato, pu\u00f2 diventare parte di un qualunque contratto tra la societ\u00e0 e gli impiegati o creditori, tale per cui accettano per esempio il modo preciso in cui \u00e8 organizzata.\nL'importanza del diritto comparato (in tal caso, diritto commerciale comparato) nello studio delle societ\u00e0 per azioni si comprende nel momento in cui non esiste un unico codice di leggi mondiale che le norma, anche se le hanno alcuni tratti in comune. Per esempio, le leggi che governano le SARL (societ\u00e0 anonime a responsabilit\u00e0 limitata) non sono le stesse delle GmbH tedesche, della Corporation statunitense e della Spa italiana.\nOltre alle fonti primarie e agli statuti delle societ\u00e0 e delle borse, si aggiunge il diritto fallimentare (bankruptcy law/insolvency law), che norma la prassi fallimentare e l'eventuale liquidazione, e il diritto tributario (tax law), che spiega quali tasse e che ammontare devono pagare le societ\u00e0 allo Stato. A essi si aggiunge il corpus di leggi che normano le transizioni delle securities, ovvero le leggi sui titoli mobiliari (securities law), che possono normare anche aspetti di trasparenza informativa (information disclosure) e della gestione delle acquisizioni e fusioni (Mergers &amp; Acquisitions).\nAltre fonti ancora possono essere singole leggi e simili (e.g. UK's City Code on Takeovers and Mergers) o singoli precedenti giuridici.\nAltre leggi riguardano non la forma della societ\u00e0 per azioni, ma il suo business, per esempio le leggi che impongono un controllo sull'inquinamento in nome della CSR (responsabilit\u00e0 sociale d'impresa/Corporate Social Responsibility) o che impongono i certificati sanitari, fitosanitari, di fumigazione e di conformit\u00e0 nel momento in cui si esportano prodotti particolari (e.g. alimentari, vegetali, chimici e farmaceutici, prodotti esportati nel Paesi islamici o in Israele...). La legge dei contratti, come dice il nome stesso, \u00e8 anch'essa collegata ma norma in primis la composizione dei contratti, non la forma della societ\u00e0 per azioni.\nIl ruolo della legge e i tipi di provisione.\nIl diritto societario, facente parte del diritto commerciale, come gi\u00e0 accennato regola le societ\u00e0 per azioni, ma in teoria la societ\u00e0 potrebbe essere regolata semplicemente dallo statuto e da contratti. In pratica, ci\u00f2 non \u00e8 fattibile o conveniente siccome alcune leggi societarie impongono degli standard minimi da seguire, ovvero degli elementi mandatori, dei \"paletti\". Per esempio, una societ\u00e0 per azioni \u00e8 obbligata con una certa cadenza a dichiarare informazioni intorno ai suoi asset e al suo cash flow nel foglio di bilancio/bilancio d'esercizio (balance sheet) per una questione di trasparenza informativa/information disclosure. Senza quest'obbligo imposto, le societ\u00e0 per azioni potrebbero sfruttare a loro vantaggio l'asimmetria informativa (information asymmetry) per esempio nei confronti dei potenziali creditori come le banche o nei confronti dei nuovi azionisti e obbligazionisti, ma simili lacune vistose (anche inserite con intento di dolo) nei contratti sono colmate proprio dalle norme mandatorie. Le norme legali hanno dunque una loro utilit\u00e0 ed efficacia, pure se variano nel tempo e diventano obsolete a causa di riforme o di nuovi precedenti giuridici (queste riforme possono anche scaturire a seguito di scandali o crisi che coinvolgono le societ\u00e0 per azioni: si pensi per esempio alla bancarotta della Enron e della Theranos, al crack Parmalat e alla crisi finanziaria internazionale del 2008 o \"Grande Recessione\"). In pi\u00f9, le leggi di diritto societario hanno un'utilit\u00e0 anche nella misura in cui offrono delle norme di default che diventano automaticamente adottate a meno che si pattuisca diversamente nello statuto societario, pertanto ha la comodit\u00e0 di offrire gi\u00e0 una forma standard a cui si possono effettuare sostituzioni ed emendamenti (in caso contrario, si adotta tacitamente o esplicitamente, cio\u00e8 si conferma); se invece si opta per la modifica, il vantaggio risiede nel fatto che le parti possono trovare una soluzione creativa nel caso in cui lo standard di default diventi obsoleto (in caso di disposizioni mandatorie, bisognerebbe invece attendere che la legge cambi o che spunti un precedente giuridico). Come terza e ultima utilit\u00e0, facilita la scelta laddove, nella terza casistica, offre un men\u00f9 di opzioni e alternative (due o pi\u00f9 disposizioni possibili) da cui pescare la caratteristica migliore in base al caso. Nel caso in cui le alternative possibili sono solo due (disposizione di default e provisione secondaria), si sceglie la seconda se si fa opting out rispetto alla prima.\nIn generale, alcune disposizioni legali sono dunque mandatorie, mentre altre sono regole di default, la legge ha una sua utilit\u00e0 e si affianca ai contratti (in primis allo statuto sociale, che peraltro non prevede soluzioni per tutti i possibili sviluppi futuri: \u00e8 a prescindere un contratto incompleto. La legge fornisce soluzioni ad alcuni sviluppi possibili).\nLa scelta della giurisdizione e la concorrenza.\nIn conclusione, si ricorda che la scelta dell'ordinamento giuridico (civil law/basata su leggi scritte; common law/basata sulla dottrina del precedente giuridico; uno dei due sistemi ibridato con la Shari'a, ovvero la legge islamica) e la scelta della giurisdizione sono a discrezione del/i fondatore/i nella misura in cui possono scegliere in che Paese stabilire la sede legale e fiscale della societ\u00e0 di capitali (place of incorporation), a prescindere che una sua sede concreta e/o operativa sia in un diverso Paese o da dove si trovino fisicamente i suoi asset. Per esempio, una societ\u00e0 pu\u00f2 essere fondata in Inghilterra, negli Stati Uniti, in Francia, in Germania, in Italia, in Giappone, ecc. La scelta di un ordinamento e giurisdizione rispetto a un'altra deriva da vari fattori, in primis dalle leggi stesse che offrono e da quanto sono appetibili in contesto. In pi\u00f9, negli Stati Uniti, ogni singolo Stato federale ha le sue leggi; lo Stato in cui sono fondate pi\u00f9 di met\u00e0 delle grandi corporation statunitensi \u00e8 il Delaware, seguito dallo Stato di New York e dalla California, in cui si trova la Silicon Valley (la legge contrattuale, sulla propriet\u00e0 e il diritto tributario e fallimentari sono invece normati da standard perlopi\u00f9 omogenei, cio\u00e8 validi per tutti e 50 gli Stati). Nell'Unione europea, la libert\u00e0 di fondare una societ\u00e0 per azioni in qualunque suo Stato membro \u00e8 sancito dalla Convenzione di Schengen (1990), che non si riferisce solo alla libera circolazione di capitali, merci e persone fisiche, ma anche di persone giuridiche. La scelta della sede legale della compagnia deriva anche, talvolta, dal regime fiscale locale: se \u00e8 favorevole per le imprese, i soci fondatori sono incentivati ad aprire la sede in quel luogo. In alcuni casi limite, il posto viene scelto perch\u00e9 ha delle norme blande in termini di information disclosure e quindi pu\u00f2 fungere da paradiso fiscale (tax haven) o da posto adatto a fondare societ\u00e0 schermo per commettere crimini (e.g. distrarre beni, evadere il fisco, riciclare denaro, truffare investitori...): si pensi per esempio ad alcune isole nel Pacifico. Svariati paradisi fiscali sono comunque registrati in liste apposite nazionali e sovranazionali e le societ\u00e0 fondate in questi paradisi per esempio sono soggette a controlli maggiori e a maggiori obblighi di information disclosure.\nPer fare un esempio concreto di scelta dell'ordinamento giuridico (o di come si imposta una societ\u00e0 e la sua corporate governance/governo d'impresa), negli Stati Uniti esistono molte pi\u00f9 corporation con azionariato diffuso rispetto all'Italia, che invece ha un sistema economico basato su una maggioranza di PMI (piccole e medie imprese, incluse anche le micro-imprese) con azionariato ristretto e che possono essere a trazione familiare; siccome in pi\u00f9 hanno l'azionariato ristretto, non \u00e8 difficile reperire in esse un socio di maggioranza (che, in Paesi come l'Inghilterra, pu\u00f2 anche essere un fondo pensione o una compagnia assicurativa, mentre in Germania pu\u00f2 anche essere una banca commerciale; oggi si aggiungono anche gli hedge fund, cio\u00e8 i fondi speculativi, e le compagnie di private equity). Questa differenza fondamentale, presente anche tra Giappone e Italia, giustifica alcune differenze nelle leggi sulle societ\u00e0 per azioni, siccome non sono identiche tra Italia e i 50 Stati degli Stati Uniti (in particolare il Delaware, nel quale sono fondate la maggior parte delle grandi corporation).\nSiccome ogni Stato \u00e8 interessato ad attirare la sede fiscale di pi\u00f9 societ\u00e0 possibili, nasce il rischio che uno Stato renda le proprie leggi in materia societaria e tributaria/fiscale vantaggiose oltre una ragionevole misura, tale cio\u00e8 per cui nasce una competizione sleale o corsa al ribasso (race to the bottom, il contrario di una race to the top).\nIl discorso sul ruolo della legge si pu\u00f2 estendere al fine ultimo della corporate law e dell'esistenza e attivit\u00e0 delle societ\u00e0 di capitali, ovvero il dibattito intorno a tre fondamentali opinioni: quella secondo la quale esse servono a migliorare il welfare di tutta la societ\u00e0 o a incrementare i profitti degli azionisti o a ottenere il primo scopo di ampia portata attraverso il secondo.\nBreve elenco di alcuni ordinamenti giuridici.\nIn conclusione, alcuni ordinamenti giuridici delle societ\u00e0 per azioni nel mondo sono i seguenti (a cui si aggiungono eventuali emendamenti e revisioni siccome le vecchie versioni diventano obsolete):\nLa societ\u00e0 per azioni nell'ordinamento italiano.\nIn passato, la societ\u00e0 per azioni (S.p.a.) in Italia era disciplinata dal Codice del commercio del 1865 e poi da quello del 1883 sotto la denominazione di \"societ\u00e0 anonima\", di derivazione francese.\nLa disciplina vigente \u00e8 contenuta nel Codice civile del 1942, che ha adottato la denominazione attuale. All'interno del Codice, gli articoli che trattano le societ\u00e0 sono contenuti nel Libro V (\"Del lavoro\"), Titolo V (\"Delle societ\u00e0\", Artt. 2247-2510); quelli sulla societ\u00e0 per azioni nello specifico sono il 2325 e seguenti. Fino alla riforma del diritto societario del 2003, passarono indenni al vaglio del cambiamento istituzionale. I titoli successivi al quinto trattato le cooperative, le associazioni, l'azienda e i consorzi, mentre il Libro IV tratta aspetti di legge dei contratti (contract law) e di finanza (titoli di credito).\nOrigine storica e principali forze motrici di sviluppo storico.\nI primi cenni storici di societ\u00e0 per azioni risalgono al Medioevo. I mercanti genovesi, per ridurre i rischi dei viaggi per mare, iniziarono a suddividere il carico delle navi cariche di merci o in attesa di caricare merci in piccole quote uguali, chiamate \"parti\" o \"sorti\"; gli investitori (e.g. i mercanti che desideravano partecipare a un'impresa comune) non solo potevano finanziare ingenti spedizioni unendo capitali invece che basarsi sul capitale di un solo mercante, ma in pi\u00f9 potevano decidere di investirlo acquistando un numero di \"parti\" piccolo o grande a seconda del rischio (e del futuro profitto) che era disposto a correre. Dopo il ritorno della nave, l'utile/profitto sarebbe stato diviso tra i mercanti partecipanti in base alle \"parti\" acquistate (e cio\u00e8 secondo il principio plutocratico). Se tutto il viaggio non fosse arrivato a destinazione, la perdita sarebbe stata suddivisa tra i partecipanti finanziari all'impresa invece che cadere su un solo mercante; i singoli mercanti avevano poi il libero arbitro di aumentare il loro guadagno (e quindi il loro rischio e viceversa) in base a quanto investivano rispetto agli altri. Simili patti tra mercanti potevano essere messi per iscritto, per esempio nei documenti firmati dai notai, che nell'Alto Medioevo esistevano gi\u00e0. I genovesi avevano cos\u00ec inventato le \"azioni\", anticipando le attuali Societ\u00e0 per Azioni.\nLa nascita della societ\u00e0 per azioni e, pi\u00f9 in generale, delle societ\u00e0 di capitali (della quali la societ\u00e0 per azioni \u00e8 il prototipo), si fa risalire alle compagnie coloniali dei secoli XVII e XVIII. Le esplorazioni e gli insediamenti coloniali necessitavano di ingenti finanziamenti e comportavano altres\u00ec alti rischi per l'investimento effettuato. Per attrarre i finanziatori, i sovrani presero a concedere la separazione patrimoniale tra la societ\u00e0 ed i soci, cos\u00ec che questi ultimi non esponessero il loro intero patrimonio al rischio, ma solo il denaro investito nella compagnia. Da notare come sia essenziale sin dall'origine il momento del finanziamento dell'attivit\u00e0.\nIl Codice di commercio napoleonico del 1807 introdusse un tipo generalizzato di societ\u00e0 anonima, a cui i privati potevano ricorrere per ottenere, mediante il rispetto di determinate procedure, il beneficio dell'autonomia patrimoniale perfetta. La denominazione di societ\u00e0 anonima (\"soci\u00e9t\u00e9 anonyme)\" la si deve al fatto che le azioni non erano nominative e quindi tutelavano meglio la richiesta di anonimato del mercato al fine degli investimenti. La costituzione di una societ\u00e0 anonima, tuttavia, rimaneva sottoposta ad autorizzazione governativa, che veniva concessa solo per imprese che richiedessero di raccogliere capitali anche fra i non imprenditori. Di fatto le societ\u00e0 anonime nella prima met\u00e0 dell'Ottocento erano ancora poche.\nLe societ\u00e0 per azioni aumentarono considerevolmente di numero e divennero una forma diffusa di impresa solo a partire dalla met\u00e0 dell'Ottocento. La prima nazione in cui fu permesso di costituire una societ\u00e0 a responsabilit\u00e0 limitata senza particolari autorizzazioni fu la Gran Bretagna con il \"Joint Stock Companies Act\" del 1856. In Francia l'obbligo di autorizzazione governativa fu abolito nel 1867 e fu da tale data che il numero di societ\u00e0 anonime esplose. L'esempio francese fu seguito rapidamente anche negli altri paesi.\nNel corso della storia, si sono registrate delle forze che hanno plasmato in diverse direzioni gli ordinamenti nazionali delle societ\u00e0 di capitali, tale per cui non esiste una sola legge universale. Queste differenze sono anche alla base della scelta oculata dell'ordinamento nel momento in cui si fonda una societ\u00e0. Per esempio, alcuni pattern di corporate ownership come gi\u00e0 accennato hanno contribuito a differenziare le societ\u00e0: quelle statunitensi hanno un azionariato polverizzato ed \u00e8 tendenzialmente pi\u00f9 difficile trovare l'azionista di maggioranza, diversamente dalle societ\u00e0 nell'Europa Continentale (e.g. Italia).\nAltre differenze derivano dal modello di economia nazionale: nelle economie chiuse alla competizione internazionale, i competitori di una societ\u00e0 di capitali non sono societ\u00e0 estere, ma altre societ\u00e0 domestiche. Le economie pi\u00f9 aperte al resto del mondo e al libero commercio sono caratterizzate da societ\u00e0 che competono con il resto del mondo. Pertanto, nel secondo tipo di economia, le societ\u00e0 hanno bisogno di essere pi\u00f9 competitive in modo diverso dal primo. Per esempio, nelle economie aperte, le societ\u00e0 diventano pi\u00f9 competitive se si migliora e incrementa la loro capacit\u00e0 di raccogliere capitali dai mercati pubblici e la loro attrattiva. In economie tendenzialmente chiuse all'apporto di investitori stranieri e alla concorrenza straniera, le compagnie hanno invece bisogno di incrementare la loro capacit\u00e0 e/o possibilit\u00e0 di raccogliere capitali attraverso le banche, per esempio.\nUn'altra forza che, nella storia, ha plasmato i vari ordinamenti \u00e8 l'appartenenza o meno di un paese a un ente sovranazionale, tale per cui ha interessi non solo domestici. Per esempio, i paesi dell'Unione Europea, in quanto membri di un'unione, devono armonizzare alcuni aspetti della competizione, pur non arrivando a unificare la corporate law in un unico corpus di leggi europeo (anzi, alcune direttive della Commissione Europea, emanate in ottica top-down, non sono state adottate da alcuni stati). L'armonizzazione di alcuni aspetti deriva dalle direttive top-down della Commissione e, in altri casi, dalle decisioni bottom-up della Corte Europea di Giustizia rivolte alle corporation che operano sul territorio comunitario ma con sede legale all'estero. Per fare un altro esempio, le societ\u00e0 negli Stati Uniti hanno diversi ordinamenti l'una dall'altra, ma devono sottostare a una tax law largamente federale; in pi\u00f9, dopo lo scandalo Enron, alcuni aspetti di corporate governance sono passati dalla legislazione dei singoli stati alla legislazione del governo federale tramite il Sarbanes-Oxley Act (2002).\nIntroduzione ai problemi di agency e i loro raggruppamenti; i tre attori di enforcement.\nIntroduzione.\nLe leggi che riguardano le societ\u00e0 per azioni si occupano di elaborare strategie e soluzioni per evitare una problematica direttamente collegata alla societ\u00e0 per azioni, ovvero i problemi di potenziale opportunismo di un attore rispetto a un altro. Per la precisione, questi problemi vengono chiamati \"problemi di agency\" prendendo a prestito un termine dal campo dell'economia; l'agent \u00e8 colui che rischia di comportarsi in modo opportunistico nel suo agire, mentre il principal \u00e8 colui che \u00e8 alla merc\u00e9 delle azioni dell'agent e rischia di essere colpito dagli esiti negativi sempre dell'agent (per esempio, se un manager ruba denaro alla societ\u00e0 o lo investe per comprarsi un'auto di lusso, l'agent \u00e8 il manager a cui si delega la gestione e il decision-making e il principal \u00e8 l'insieme di azionisti). L'opportunismo sorge tipicamente in contesto di conflitto di interessi, di assenza di controlli e di asimmetria informativa e causa tre tipi di agency problems o principal-agent problems, tanti quanto sono le relazioni tra stakeholder in una societ\u00e0 per azioni: problemi di agency tra i top manager e gli azionisti di maggioranza/di controllo della societ\u00e0 (controlling shareholders), tra azionisti di maggioranza e di minoranza (non-controlling shareholders) e tra la societ\u00e0 e i creditori (banche, fornitori di materia prima, lavoratori, proprietari di edifici dati in affitto, societ\u00e0 a cui pagare i servizi di leasing, franchising, factoring, assicurativi, di consulenza, di ispezione o controllo sanitario della merce, di trasporto ecc. e dunque fornitori di servizi). I creditori in particolare vengono detti \"outsiders\" rispetto alla societ\u00e0 siccome sono stakeholder pi\u00f9 esterni, che non agiscono attivamente dentro la societ\u00e0 (eccetto il caso in cui non vi investano ingenti capitali) e che sono legati ad essa tramite contratti di vario tipo (e.g. contratto di compravendita, trasporto, immagazzinamento, fornitura, affitto/locazione, leasing, franchising, factoring, polizze assicurative ecc.). Agli outsiders si aggiungono i clienti/compratori, siccome anch'essi possono essere truffati dalla societ\u00e0 venditrice, e tra la categoria generica dei creditori si pu\u00f2 inserire a pieno titolo lo Stato siccome la societ\u00e0 pu\u00f2 evadere le tasse dovute occultando degli asset: la societ\u00e0 pu\u00f2 essere opportunistica anche verso lo Stato (che pu\u00f2 anche essere un acquirente o un socio investitore). Pertanto, i top manager, gli azionisti di maggioranza e la societ\u00e0 in generale possono essere \"agent\". Tuttavia, potenzialmente l'opportunismo (o semplice negligenza) pu\u00f2 riguardare ogni relazione contrattuale che si instaura e chiunque pu\u00f2 essere un agent, ma queste tre sono categorie classiche e sono un modo molto comodo per trattare i problemi di agency.\nLa soluzione immediata al problema \u00e8 quella di introdurre controlli e obblighi di information disclosure: per esempio, si pu\u00f2 impostare un organo collegiale di controllo e le borse di solito tramite le listing rules obbligano le societ\u00e0 quotate a produrre report finanziari trimestrali (quarterly financial reports, che includono il foglio di bilancio/balance sheet) a loro volta controllati dalle societ\u00e0 di audit. Queste due soluzioni si mutano in un ulteriore problema nel momento in cui si prende in considerazione i costi di agency, per esempio il costo di formare e mantenere un organo di controllo e produrre fogli di bilancio a cadenza ristretta. A questo si aggiunge che possono esistere pi\u00f9 modi di approcciare lo stesso problema, incluso il non affrontarlo. Per esempio, un manager che potenzialmente pu\u00f2 agire in modo opportunistico, come possibile soluzione, si pu\u00f2 non controllare: se verr\u00e0 colto in flagrante, la societ\u00e0 in cui lavora e il mercato del lavoro lo scarteranno in base ai suoi demeriti; se si comporter\u00e0 bene, la societ\u00e0 in cui lavora e il mercato del lavoro lo promuoveranno in base ai suoi meriti. Quest'ultima visione segue una logica liberista. Oppure, se lavora bene si pu\u00f2 riconfermare e premiare con bonus di qualche tipo (e.g. buonauscita/\"golden handshake\", aumenti di stipendio, carriera, premi aziendali, vacanze regalo...), tale per cui la soluzione arriva addirittura al punto di beneficiare il potenziale opportunista. Come quarta soluzione, il manager pu\u00f2 essere obbligato a diventare azionista della societ\u00e0 in cui lavora: se lavora bene, godr\u00e0 dei frutti del suo operato, ma se lavora male, ne otterr\u00e0 una perdita economica personale. Altre soluzioni non aumentano i costi di agency ma servono a risolvere il problema e contemporaneamente a diminuire o riassorbire i costi di agency. Per dare pi\u00f9 esempi concreti, i costi di agency derivano per esempio dall'istituzione di controllori, dalla produzione frequente di bilanci, dal controllo dei bilanci da parte delle societ\u00e0 di audit/revisione, dal ricorso alle agenzie di rating, dal rilascio di bonus e dagli interessi da pagare in base al rischio (si pensi ad esempio ai prestiti in banca o, per fare un esempio vagamente simile, all'ammontare del premio assicurativo di una polizza, ammesso che sia il prestito che la polizza vengano concessi).\nLa legge ha un suo ruolo nel proporre soluzioni per risolvere i problemi di agency e ridurre i costi che ne derivano, ovvero i costi di agency. La legge peraltro sostituisce l'iniziativa dei principal, siccome un'azione collettiva/scelta unanime non sempre \u00e8 raggiungibile o perch\u00e9 sorgerebbero dei costi di coordinazione tra i vari principal. per prendere l'azione collettiva. L'esistenza di strategie per mitigare i rischi di opportunismo si abbatte anche sui tassi d'interesse calcolati in base al rischio (e.g. si ripensi all'esempio del prestito in banca e all'esempio analogo del premio assicurativo).\nSia i problemi di agency che le strategie base sono classificabili. Se i problemi di agency si possono trattare in base a tre categorie/tipi di interazione, le strategie base sono classificabili in due macro-categorie: strategie ex-ante (a priori) e strategie ex-post (a posteriori). Come dice il nome stesso, alcune strategie sono preventive siccome tentano di bloccare un possibile evento di opportunismo o negligenza prima che esso avvenga; altre strategie invece si possono paragonare a delle cure e rimedi una volta che l'evento per cui sono state architettate si \u00e8 verificato ed \u00e8 stato individuato. I due macro-gruppi si intersecano con i tre tipi di problemi di agency, siccome ogni tipo ha strategie a priori e a posteriori: dall'intersezione, emergono dunque sei categorie pi\u00f9 precise di soluzioni per mitigare la vulnerabilit\u00e0 dei principal (dopodich\u00e9, ogni ordinamento offre la sua).\nUn'altra coppia di macro-categorie che raggruppa le soluzioni in base alla tipologia (e non al momento temporale in cui si praticano) \u00e8 la coppia \"strategie regolatorie\" e \"strategie di governance\" (regulatory strategies; governance strategies). Le prime servono a vincolare tassativamente l'agent a una relazione subalterna rispetto al principal. Le seconde invece servono a facilitare il controllo del principal sull'agent, senza tarare in modo particolare la relazione e sono efficaci se il controllo \u00e8 effettivamente implementato (enforcement), se la coordinazione tra i principal, che dunque sono anche controllori, \u00e8 efficace (la coordinazione stessa fa sorgere dei costi di coordinazione), se \u00e8 presente un buon apparato di information disclosure ecc. A loro volta, la coppia \"strategie regolatorie e di governance\", lungi dall'esserne separata, si interseca con la coppia \"strategie ex-ante e ex-post\" e ognuna si riferisce a uno dei tre problemi di agency. La coppia si trasforma in trio se le strategie di trusteeship e di reward si classificano a parte in una terza categoria, le strategie di incentivi (incentives strategies).\nDescrizione generica.\nLe strategie base, riferite ai tre problemi di agency, si possono trattare in un modello semplificato (nella realt\u00e0, la tassonomia pu\u00f2 diventare pi\u00f9 complessa e contenere sovrapposizioni):\nDalla tabella, si possono raggruppare in ex-ante VS ex-post (e.g. Rules &amp; Standards, Entry &amp; Exit, Selection &amp; Removal, Initiation &amp; Veto), regolatorie VS di governance, del rapporto di agency tra management e azionisti VS tra azionisti di maggioranza e minoranza VS tra societ\u00e0 e outsiders (creditori e clienti o addirittura la societ\u00e0 intera, se si pensa alla corporate social responsibility).\nIn conclusione, si ribadisce come questa classificazione e questi raggruppamenti siano utilizzati in primis per comodit\u00e0: non sono una gabbia concettuale e non tengono conto di sovrapposizioni e simili.\nEnforcement/messa in pratica.\nDopodich\u00e9, si ribadisce l'importanza dell'enforcement/messa in pratica delle strategie che, altrimenti, rimarrebbero provisioni su carta degli statuti o dei codici di leggi. In svariati casi che non riguardano le strategie di governance (di base, basta metterle per iscritto nello statuto), l'enforcement \u00e8 affidato a istituzioni come le corti. All'enforcement, che \u00e8 esterno e imposto all'agent, si unisce tuttavia la compliance, cio\u00e8 l'obbedienza dell'agent, che deriva dal suo agire (su imposizioni, su minacce di rimozioni o su incentivi) e non dall'intervento di corti e tribunali.\nL'enforcement, in base al tipo di attore che si occupa dell'enforcement, si pu\u00f2 raggruppare in enforcement da parte di pubblici ufficiali e agenzie/autorit\u00e0 pubbliche (sia locali che nazionali/federali), di privati che agiscono nel loro stesso interesse privato e di \"gatekeepers/guardiani\", ovvero di privati che agiscono nell'interesse pubblico (enforcement pubblico VS enforcement privato VS enforcement di gatekeeper). Un esempio di gatekeeper \u00e8 la societ\u00e0 di audit o l'aporto di contabili e avvocati per prevenire comportamenti fraudolenti. Se non riescono a prevenirli o li incentivano, sono esposti a loro volta a sanzioni o fallimenti (per esempio, la Arthur Andersen non scopr\u00ec le truffe contabili della Enron e, nel giro di un anno, fall\u00ec). Per esclusione, l'enforcement privato avviene tramite le denunce iniziate da parti private, come le class action/azioni collettive, a differenza dei pubblici ufficiali e agenzie/autorit\u00e0 pubbliche (e.g. la Securities and Exchange Commission \"SEC\" statunitense, che vigila per esempio sull'information disclosure delle societ\u00e0 per azioni statunitensi) e dei gatekeeper. L'apporto di privati avviene tramite il canale pubblico e legale, cio\u00e8 tramite processi, o anche tramite il canale del mercato, siccome le azioni opportunistiche che vengono allo scoperto possono incidere sulla reputazione/immagine della corporation (i danni sono ancora pi\u00f9 ingenti se essa \u00e8 un brand internazionale), sul valore delle azioni, che pu\u00f2 subire un brusco calo, e sull'attrattiva della corporation agli occhi dei nuovi investitori; nel caso limite, si arriva alla dichiarazione di fallimento seguita dalla liquidazione o all'acquisto e acquisizione da parte di un'altra societ\u00e0. Il caso eccezionale si ritrova nel caso in cui lo Stato \u00e8 un socio dentro a una corporation: in tal caso, se fa partire una causa legale, lo Stato \u00e8 l'attore pubblico per eccellenza. L'attore scelto per l'enforcement pu\u00f2 avere un impatto sull'enforcement stesso e su come viene percepito dagli stakeholder della societ\u00e0 per azioni.\nIn sintesi, le strategie per annullare (o perlomeno mitigare) i problemi di agency si accompagnano all'enforcement e ai vari obblighi di information disclosure riferiti alla societ\u00e0 per azioni stessa (e.g. fornire report finanziari ai potenziali investitori, a coloro che sono gi\u00e0 investitori, alle banche per capire se la corporation \u00e8 solvente o quanti asset ha o quanti debiti ha o che situazione di cash flow ha o che processi pendenti ha, fornire informazioni obbligatorie alle parti che vogliono intentare una causa legale, fornire informazioni a terze parti indipendenti e imparziali incluse le societ\u00e0 di audit ecc.) e ai potenziali soci o candidati manager; le informazioni possono riguardare sia il business che l'impostazione della societ\u00e0 (si pensi al fatto che lo statuto societario \u00e8 obbligatoriamente pubblico e liberamente consultabile).\nProblemi di agency tra manager e azionisti, corporate governance e nomina degli azionisti.\nI due modelli e la loro scelta.\nL'organizzazione degli organi collegiali e la distribuzione del potere/diritti forma la corporate governance di una societ\u00e0 per azioni. Essa \u00e8 messa per iscritto nello statuto sociale, che \u00e8 pubblicamente disponibile in base alle norme legali di information disclosure che riguardano anche i soci di maggioranza, le paghe dei top manager, i dettagli sulla composizione del consiglio di amministrazione (se presente) e i dati nel foglio di bilancio/balance sheet (e.g. asset, debiti, crediti, cash flow...). Simili informazioni servono a informare gli shareholder, i potenziali investitori e creditori e a valutare l'andamento della compagnia e l'operato dei senior manager.\nNel modello base di corporate governance, ovvero il sistema monistico (o modello one-tier/single-tier), \u00e8 presente un organo collegiale detto \"assemblea dei soci\" (shareholders' meeting) che si pu\u00f2 riunire fisicamente in un posto pattuito o che pu\u00f2 effettuare voti a distanza (e.g. voti spediti per posta) e che effettua riunioni di routine impostate nello statuto sociale/articoli di associazione (assemblea ordinaria) o d'emergenza a seguito di imprevisti positivi o negativi (assemblea straordinaria/assemblea in riunione straordinaria).\nDopodich\u00e9, come tipicamente avviene nelle societ\u00e0 per azioni con azionariato polverizzato, \u00e8 presente un CDA/consiglio di amministrazione in cui si riuniscono i top manager/senior manager/manager non operativi a cui viene delegata la gestione; essi possono avere dei ruoli specializzati e si differenziano dai manager operativi, che mettono in pratica ci\u00f2 che viene deciso nel CDA. In alternativa, in alcuni ordinamenti, si nomina un amministratore unico monocratico, e.g. il Direttore Generale, tale per cui l'organo da collegiale diventa organo monocratico (e non un organo collegiale o organo multi-membro, ovvero un multi-member board).\nNel secondo modello base (che in gran parte dei casi si pu\u00f2 scegliere liberamente di adottare o meno), ovvero il sistema dualistico (o modello two-tier), all'assemblea dei soci non si aggiunge il CDA o l'amministratore unico, ma un consiglio di sorveglianza/supervisory board eletto dai soci (\u00e8 un organo di controllo, come accenna il nome stesso) e che elegge un consiglio di gestione. Pertanto, tra l'assemblea dei soci e gli amministratori (riuniti nel consiglio di gestione) si frappone un terzo organo, il consiglio di sorveglianza. Il consiglio di sorveglianza sorveglia sull'operato degli amministratori membri del consiglio di gestione e pu\u00f2 eleggerli, rieleggerli o allontanarli previa giustificazione e per maggioranza (e.g. ordinamento tedesco). In alcuni ordinamenti (e.g. sempre l'ordinamento tedesco), il manager non rieletto o allontanato pu\u00f2 opporre resistenza se ha una giusta causa; se l'assemblea dei soci tramite voto gli d\u00e0 ragione, non pu\u00f2 essere allontanato: in tal modo si evitano gli allontanamenti ingiustificati o largamente arbitrari. In Germania e nei Paesi Bassi, il modello two-tier \u00e8 obbligatorio per le societ\u00e0 per azioni, mentre in Italia e Francia si pu\u00f2 scegliere in base ai propri interessi e esigenze. Se un tedesco o un olandese desidera il modello two-tier, pu\u00f2 optare per il modello detto \"Societas Europaea\" SE, che lascia la libera scelta; ogni paese dell'Unione Europea pu\u00f2 optare per la Societas Europaea.\nLa scelta fondamentale di un sistema di corporate governance nello statuto sociale deriva in primis da quanto potere di nomina e revoca degli amministratori (appointment rights, ovvero selection e removal) si vuole allocare nelle mani dei soci, partendo dal presupposto che la gestione gi\u00e0 in partenza viene delegata a degli amministratori. I soci, che sono i proprietari della societ\u00e0 per azioni (in particolare gli azionisti di maggioranza/di controllo, se presenti), hanno vari ruoli e diritti e, tra essi, possono avere un ruolo nella nomina, riconferma e allontanamento degli amministratori. Nel sistema monistico, l'elezione degli amministratori \u00e8 diretta, mentre nel sistema dualistico non lo \u00e8 pi\u00f9 (non \u00e8 nemmeno indiretta siccome i membri del consiglio di sorveglianza devono fare gli interessi di tutti i soci) siccome sono i membri del consiglio di sorveglianza a eleggere, rieleggere e allontanare gli amministratori.\nL'elezione, rielezione e rimozione degli amministratori, il loro mandato e il trusteeship.\nLa scelta diretta da parte dei soci degli amministratori del CDA (insieme alla rielezione e allontanamento) deriva sia dal fatto che i soci in generale possono avere questo diritto (tranne nell'ordinamento del Delaware, negli USA), sia perch\u00e9 i soci hanno la necessit\u00e0 di scegliere un amministratore che faccia i loro interessi o rieleggere i manager che hanno fatto i loro interessi e sono stati diligenti o allontanare i manager che sono stati opportunisti o negligenti. I voti degli azionisti, salvo i casi in cui si pu\u00f2 applicare il principio \"one share, one vote\" (un'azione, un voto), si basa sul principio plutocratico, cio\u00e8 su quanto capitale sociale abbiano fornito alla societ\u00e0. Dunque, i manager nominati e presenti nella lista di nomina (slate of nominees) sono nominati a maggioranza (majority voting rule) con o senza un quorum minimo (negli USA non \u00e8 previsto: una qualunque maggioranza \u00e8 sufficiente); in gran parte degli ordinamenti, un numero di soci (per la precisione, una percentuale di capitale sociale) pu\u00f2 rifiutare delle nomine (siccome la percentuale \u00e8 inferiore al 51%, si dice che \u00e8 una minoranza qualificata). Questa minoranza pu\u00f2, in casi di contestazione, proporre altri nomi di amministratori. Anche nell'ordinamento statunitense alcuni soci possono opporsi a una nomina (in tal caso, da parte del consiglio di sorveglianza), ma non pu\u00f2 proporre nomi. Nel modello two-tier, si preferisce optare per l'elezione degli amministratori da parte di un organo che, una volta eletto, agisce indipendentemente dai soci ed \u00e8 legalmente indipendente dal consiglio di gestione: il potere di elezione non \u00e8 pi\u00f9 in capo ai soci, ma ai sorveglianti/supervisori per assicurare una maggiore imparzialit\u00e0 nell'elezione, rielezione e rimozione. Il sistema two-tier ha comunque il difetto implicito di creare dei costi di agency siccome i membri del consiglio di supervisione vanno stipendiati per il loro lavoro. In pi\u00f9, si potrebbero sviluppare delle alleanze e coalizioni segrete e informali tra soci e supervisori e/o tra supervisori e manager tali per cui le scelte sono viziate da opportunismi siccome si fanno gli interessi degli \"alleati\". Il terzo difetto riguardante in particolare l'ordinamento tedesco \u00e8 la presenza obbligatoria di rappresentanti dei lavoratori nell'assemblea dei soci per co-determinare le scelte dei soci: in tal caso, il consiglio di sorveglianza non pu\u00f2 pi\u00f9 fare gli interessi di tutti i soci e dei soli soci, ma deve fare gli interessi anche dei lavoratori.\nQuanto alla rielezione (se mancata, si passa automaticamente all'allontanamento), \u00e8 implicito che la carica di senior manager abbia un termine: un mandato dura alcuni anni ed \u00e8 rinnovabile almeno due volte (Giappone) o per un numero di volte illimitato (Regno Unito). Dopodich\u00e9, ogni ordinamento specifica le tempistiche. Un mandato lungo isola il manager da maggioranze di soci momentanee (ovvero soci di minoranza che votano congiuntamente secondo una visione comune). In Francia e Germania, un mandato dura 5 o 6 anni. La rimozione comunque pu\u00f2 avvenire anche prima della fine del mandato e anche senza giustificazione da parte dei soci e questo diritto non \u00e8 eliminabile, \u00e8 cio\u00e8 \"non-waivable\" (Italia, Francia, Giappone, UK); in Germania, ci\u00f2 \u00e8 possibile con una maggioranza di default (ma emendabile) di 3/4 del capitale sociale, ragion per cui il diritto/potere di rimozione del manager \u00e8 pi\u00f9 debole (servirebbe una grande azione collettiva per rimuoverne uno, azione che risulta pi\u00f9 difficoltosa in contesti di azionariato polverizzato). Negli USA, la rimozione di un amministratore senza motivo \u00e8 l'opzione di default ed \u00e8 reversibile (\u00e8 un diritto \"waivable\", rinunciabile). Laddove un ordinamento d\u00e0 diritti robusti in tema ai soci, si dice che \u00e8 \"socio-centrico\" (shareholders-centric), altrimenti si dice \"consiglio-centrico\" (board-centric, e.g. Delaware); un simile nomignolo riguarda le giurisdizioni in cui il sistema dualistico \u00e8 obbligatorio, ovvero \"giurisdizione dualistica\" (two-tier jurisdiction) VS \"giurisdizione monistica\" (single-tier jurisdiction).\nNel consiglio di sorveglianza (e.g. ordinamento tedesco), si possono inserire non dei sorveglianti/controllori che fanno apposta gli interessi dei lavoratori e che possono essere membri di sindacati. In alternativa, si possono nominare dei manager che fanno apposta gli interessi degli azionisti di minoranza e/o amministratori che fanno gli interessi dei soci non-azionisti (e.g. gli obbligazionisti/bondholder) come tutela. La strategia di nominare simili manager ad hoc viene classificata nel trusteeship, tuttavia questo preciso manager non \u00e8 una terza parte indipendente e imparziale; di contro, ha delle responsabilit\u00e0 e dei poteri speciali e tutela il welfare di molti pi\u00f9 stakeholder della societ\u00e0. In Francia e Germania si possono inserire dei rappresentanti dei lavoratori tra i manager; in Francia, al massimo possono essere pari a 1/3 di tutti i membri (di fatto, non \u00e8 la maggioranza).\nLe azioni speciali senza diritto di voto e l'apporto degli statuti di borsa.\nNell'allocare e esercitare i diritti di voto dei soci in qualunque contesto (non solo in contesto di nomina, riconferma e revoca o veto sugli amministratori), bisogna comunque tenere in considerazione il tipo di azione che il socio possiede: le azioni ordinarie danno diritto di voto, mentre le azioni speciali (preferred shares) danno diritto di precedenza/prelazione nella distribuzione dei dividendi rispetto a tutti gli altri azionisti e, come contraltare, non danno il diritto di voto (in Italia sono dette \"azioni privilegiate\"). I titolari/detentori di azioni speciali hanno diritto di prelazione anche in sede di liquidazione se resta qualcosa per ripagare gli azionisti. Si ricorda che tutti i partecipanti hanno diritto a ricevere i loro profitti (obbligazionisti inclusi) per il divieto di patto leonino, ma c'\u00e8 un sistema gerarchico di precedenze; viceversa, l'esistenza di un ordine non significa in nessun modo che un partecipante non ha diritto assoluto di ricevere i profitti. La distribuzione di dividendi si pu\u00f2 pure sospendere, ma la sospensione non equivale a un divieto. Pertanto, quando si parla di voto, ci si riferisce ai titolari di azioni ordinarie, che in pi\u00f9 votano per principio plutocratico (in tutti gli ordinamenti, di default vale la regola \"one share, one vote\" ma si pu\u00f2 sostituire liberamente con il principio plutocratico, altrimenti un'azione vale un voto; se un singolo azionista su 1000 azioni esistenti ne ha comprate 132, il suo voto vale 132 su 1000 a meno che si usa il voting cap/limite di voto, che pone un limite a quanto vale il voto se si usa il sistema \"one share, one vote\". Germania, Italia e Giappone non accettano il voting cap. Un'azione pu\u00f2 anche permettere un voto limitato, cio\u00e8 tale per cui si pu\u00f2 votare in alcune occasioni ma non in altre. Altre ancora permettono il voto plurimo, tale per cui per esempio un'azione sola non vale 1 ma 3). Si parte anche dal presupposto che il voto degli azionisti aventi diritto non venga comprato (e.g. corrompere il socio di maggioranza per condizionare il suo voto).\nAlcune norme da seguire o consigliate in materia di corporate governance delle societ\u00e0 per azioni derivano dai regolamenti delle borse in caso le societ\u00e0 in questione siano quotate. Per esempio, il Tokyo Stock Exchange ha emanato delle linee guida consigliate e non obbligatorie ma le societ\u00e0 quotate ogni anno devono spiegare se seguono questi standard e, nel caso non li seguono, il motivo (modello \"comply-or-explain\"). I soci, in merito a altre questioni (e.g. modifiche dello statuto sociale, fusioni, liquidazioni, distribuzione dei dividendi), hanno sempre il diritto di voto, ragion per cui la scelta e revoca degli amministratori \u00e8 un caso particolare in cui \u00e8 presente flessibilit\u00e0 (e.g. se si opta per il sistema dualistico). L'iniziativa di simili decisioni di alto profilo sono sempre in capo ai soci tranne negli Stati Uniti.\nStrategia del reward.\nNominare, rieleggere o rimuovere un amministratore \u00e8 un diverso tipo di tutela e diritto rispetto al bloccare una sua azione, ma entrambi i diritti esercitati portano a una conclusione simile. Tuttavia, la percentuale di capitale sociale necessaria per simili azioni, se troppo bassa, rischia di rendere la societ\u00e0 ingovernabile. Per esempio, nello UK i soci possono bloccare qualunque azione decisa dal consiglio di amministrazione previa notifica, ma per bloccare un'azione tramite voto serve il 75% del capitale sociale, cio\u00e8 una maggioranza altissima e ottenibile solo se c'\u00e8 un consenso larghissimo. La strategia del reward (dare ricompense ai manager non opportunisti e non negligenti) \u00e8 diversa dall'allocazione del diritto di nomina e rimozione o di bloccare le iniziative dei manager, ma anche in questo caso la strategia porta a una conclusione simile, cio\u00e8 evitare un problema di agency, anche accollandosi il costo della premialit\u00e0. Gli ordinamenti spiegano come (e.g. stock options, azioni vincolate/restricted stocks) e quando ricompensare i manager; altri premi sono invece semplici premi aziendali a discrezione della singola azienda. Simili premi sono comunque soggetti a restrizioni: per esempio, il Sarbanes-Oxley Act del 2002 impone ai top manager di non farsi prestare denaro dalle banche per comprare azioni o esercitare le options. Uno dei reward, ovvero la buonauscita (golden handshake), \u00e8 problematica se per esempio viene offerta a un manager uscente da una societ\u00e0 che ha appena acquisito in modo ostile la societ\u00e0 del manager in questione: nell'erogazione della buonauscita, si pu\u00f2 avvisare un conflitto di interessi. Un caso celebre di questo tipo \u00e8 quello del CEO della Mannesmann, acquisita in modo ostile da Vodafone. Simili controversie riguardano anche la paga dei top manager, siccome a volte viene ritenuta eccessivamente alta (e.g. Stati Uniti e Svizzera) e pu\u00f2 creare dissapori con i soci e il mondo politico, dissapori che si acutizzano in periodi di ristrettezza economica (e.g. durante la crisi finanziaria internazionale del 2008). La visione sulla paga lauta dei top manager \u00e8 comunque divisa: un'opinione vuole che sia uno spreco di denaro o qualcosa di immeritato e causato da una mancanza di controlli e leggi ad hoc, mentre l'opinione opposta vuole che funzioni in modo analogo a un reward siccome un'alta paga in teoria dovrebbe fiaccare il desiderio di comportarsi da opportunista per arricchirsi di pi\u00f9, pu\u00f2 sostituire la strategia dei controlli ed \u00e8 una paga commisurata in primis al compito importante che ricoprono.\nLa responsabilit\u00e0 degli amministratori e gli amministratori azionisti.\nUn modo di rimuovere gli amministratori e rivalersi su di loro, anche perforando il velo sociale siccome ci si rivale direttamente su una persona fisica e sul suo patrimonio, \u00e8 quello di effettuare una denuncia se si ritiene che egli abbia commesso un crimine. Negli Stati Uniti, un amministratore non pu\u00f2 essere denunciato se con il capitale sociale (che \u00e8 capitale di rischio) tenta un'impresa di business e fallisce, causando una perdita alla societ\u00e0. Infatti, la possibilit\u00e0 di diventare un capro espiatorio lo porterebbe a impegnarsi in progetto a basso rischio e con basso rendimento; in pi\u00f9, la stessa natura del capitale sociale (che \u00e8 proprio capitale di rischio) verrebbe snaturata. Pertanto l'amministratore, secondo una visione neoliberista di fondo, \u00e8 libero di implementare imprese di business anche a rischio pi\u00f9 alto, quindi non possibilit\u00e0 di ricavi pi\u00f9 alti e si pu\u00f2 denunciare solo se si dimostra la negligenza (per esempio, il non avere calcolato bene il rischio a monte). La dimostrazione del mancato rispetto dello standard di \"reasonable care\" all'origine della \"gross negligence\" \u00e8 comunque complicata e gli amministratori colpevoli di ci\u00f2 sono rari e sono denunciati in contesti particolari, per esempio una fusione o la vendita dell'intera societ\u00e0. Gli amministratori sono da ritenere colpevoli pure se si dimostra il dolo, cio\u00e8 l'avere agito in modo criminoso e pianificato sapendo gi\u00e0 a monte il risultato delle proprie azioni e agendo comunque al fine di arrivare attivamente a quel risultato (e.g. causare apposta un danno alla societ\u00e0, che \u00e8 ben diverso dell'essere consapevoli del rischio di fallimento ma marciare comunque al fine di arrivare attivamente al caso opposto, che \u00e8 invece il successo); come terza casistica, si pu\u00f2 tentare di dimostrare il conflitto di interessi. In altri ordinamenti, ci sono livelli diversi di protezione degli amministratori, tenendo peraltro presente che a volte le denunce e le minacce legali possono essere strumentali o pretestuose, ma in tutti gli ordinamenti \u00e8 presente l'obbligo di diligenza/duty of care (e dunque la negligenza come mancato rispetto di uno standard individuato ex-post).\nI manager possono anche essere azionisti e, nei casi limite, possono acquistare societ\u00e0 in bancarotta e salvarle (management buyout MBO). In Francia, i top manager hanno l'obbligo di essere azionisti siccome si ritiene che questa caratteristica li renda meno negligenti: se causano perdite alla societ\u00e0, anche loro perdono in qualit\u00e0 di azionisti. Tuttavia, l'obbligo riguarda l'acquisto di almeno una sola azione, ragion per cui il provvedimento \u00e8 blando.\nVoto a distanza e contratti/patti parasociali.\nIntraprendere azioni collettive in societ\u00e0 per azioni con azionariato diffuso/polverizzato sarebbe impossibile, pertanto esercitare il diritto di voto pu\u00f2 essere difficoltoso sia perch\u00e9 un gran numero di azionisti sparsi nel mondo non si possono riunire fisicamente nello stesso posto, sia perch\u00e9 gli interessi possono non coincidere. Il primo problema viene risolto ricorrendo al meccanismo di voto postale/voto per corrispondenza (mail voting) e al voto tramite rappresentanti autorizzati (e quindi un voto per delega, \"proxy voting\"). Quanto alla possibilit\u00e0 di associarsi per votare una posizione comune o per assumere una condotta comune (e.g. non vendere le proprie azioni per un anno), l'associazione pu\u00f2 essere formalizzata con un contratto/patto parasociale rinnovabile e che prevede penali per chi non obbedisce a quanto pattuito. Ma l'azionariato polverizzato, se interessato a speculare e/o se compra azioni speciali, non \u00e8 interessato a votare. Un ulteriore problema deriva dal dislivello di preparazione da un azionista all'altro in campi cruciali come l'economia aziendale, la corporate finance e le borse, il diritto commerciale (in particolare quello societario) e il campo di business della singola societ\u00e0 di capitali (e.g. l'industria chimica farmaceutica). Una soluzione che va incontro a queste due considerazioni e che si usa negli Stati Uniti \u00e8 la possibilit\u00e0 di abolire il voto a distanza, siccome l'azionariato polverizzato e non necessariamente preparato in questi ambiti \u00e8 sparso nel mondo; anche lo UK non rende possibile il voto postale, ma entrambi gli ordinamenti permettono il voto per delega laddove l'azionista ha un genuino interesse a intervenire (fermo restando che se \u00e8 di minoranza estrema, e.g. 0,2% del capitale sociale, il suo voto quasi non conta).\nProblemi di agency tra azionisti di maggioranza/controllo e minoranza.\nCalibrazione del peso di voto e allocazione dei diritti/poteri.\nUna prima misura per tutelare gli azionisti di minoranza, che rischiano di avere meno diritti di quelli di maggioranza (pur avendo un diverso peso a livello decisionale secondo il modello plutocratico, devono avere gli stessi diritti) deriva dal dargli empowerment in contesto decisionale; in alternativa, si diminuisce il potere decisionale degli azionisti di maggioranza/di controllo senza alterare quello degli azionisti di minoranza. Per esempio, in contesto di nomina degli amministratori, gli azionisti di minoranza in alcuni ordinamenti hanno diritto di nominare un amministratore che fa i loro interessi; di contro, il numero di amministratori che favorisce i soci di minoranza non costituisce la maggioranza nel consiglio di amministrazione o consiglio di gestione. In alternativa, viene aumentato il peso del voto di un azionista di minoranza, in modo tale che un blocco di azionisti di minoranza, rappresentanti una parte modesta del capitale sociale, pu\u00f2 riuscire a eleggere un amministratore. Gli amministratori rappresentanti degli azionisti di minoranza si possono rendere pi\u00f9 cruciali e incisivi se gli si assegnano dei ruoli chiave o il potere di veto all'interno del CDA nell'ambito di alcune decisioni. Le norme che rendono obbligatorio un amministratore simile sono rare siccome \u00e8 opzionale: solo in Italia \u00e8 obbligatorio se le societ\u00e0 per azioni si quotano in borsa. Il voto cumulativo invece \u00e8 presente nell'ordinamento giapponese, francese, inglese e statunitense, ma solitamente non viene adottato. Quanto invece al meccanismo per diminuire il potere degli azionisti di maggioranza, il metodo pi\u00f9 noto \u00e8 il limite di voto/voting cap insieme a una diminuzione dei diritti di controllo degli azionisti di maggioranza, ma queste ultime due soluzioni sono le pi\u00f9 rare. Pertanto, il principio plutocratico (l'opposto di \"one share, one vote\") \u00e8 in realt\u00e0 flessibile siccome le percentuali di capitale sociale che un azionista rappresenta nell'assemblea dei soci si possono alterare e/o limitare. Nello UK, USA e Francia le societ\u00e0 per azioni possono usare il voting cap, che invece \u00e8 vietato in Italia e Germania se la societ\u00e0 \u00e8 quotata in borsa; anche nello UK e USA non si pu\u00f2 limitare il voto con il voting cap se le societ\u00e0 si quotano in borsa.\nAltri modi di limitare il voto degli azionisti di maggioranza e cedere pi\u00f9 diritti di controllo della societ\u00e0 agli azionisti di minoranza sono l'utilizzo di dual class equity structures, circular shareholdings (azionariato circolare) e delle pyramidal ownership structures (strutture di possesso piramidale), ma molte giurisdizioni ne rendono vietati alcuni e ne rendono possibili altri. Per esempio, l'Italia, la Germania e il Giappone vietano vietano le azioni con voto multiplo (shares with multiple votes) e limitano l'emissioni di azioni senza diritto di voto o con diritto di voto limitato al 50% delle azioni totali gi\u00e0 in circolazione (outstanding shares), ma tutte e tre le giurisdizioni permettono le strutture piramidali e la Francia permette il raddoppio del diritto di voto (doubling of the voting rights) agli azionisti che restano titolari delle loro azioni per due anni o pi\u00f9; se lo Stato \u00e8 azionista, il potere dello Stato viene dunque raddoppiato nell'assemblea dei soci e dunque in sede decisionale. Nello UK si possono utilizzare delle classi di azioni particolari che combinano il diritto di voto con il cash flow, ma le societ\u00e0 statunitensi quotate in borsa non possono ricapitalizzarsi (cio\u00e8 raccogliere ulteriore denaro, in questo contesto tramite l'emissioni di nuove azioni che vengono poi acquistate nel mercato) al punto da diluire il diritto di voto delle azioni gi\u00e0 in circolazione: infatti, un numero talmente alto di azioni potrebbe essere emesso e comprato da un gruppo di azionisti (anche completamente nuovi) al punto tale che spodestano.\nA queste misure, si aggiunge la possibilit\u00e0 in capo agli azionisti (in particolare, quelli di minoranza) di associarsi sulla base di una visione comune tramite il contratto/patto parasociale, ovvero un contratto rinnovabile firmato dagli azionisti tale per cui, per esempio, si dichiara di votare compattamente sempre a favore o a sfavore di una certa misura o di tenere le proprie azioni per alcuni anni. Non rispettare quanto pattuito equivale a commettere un'inadempienza contrattuale perseguibile e sanzionabile.\nLe tutele agli azionisti di minoranza sono in materia di diritto di nomina e rielezione dell'amministratore (appointment rights) ma anche di decisioni di altro tipo (decision rights): anche in tal caso la minoranza viene potenziata o la maggioranza viene diluita (empowerment VS dilution) tramite allocazione dei vari diritti. Per esempio, in alcuni ordinamenti, un singolo azionista o una piccola minoranza pu\u00f2 denunciare un amministratore o una terza parte a nome di tutta la corporation (quindi l'allocazione dei diritti deriva da come viene tarato il capitale sociale minimo per fare passare una decisione, in base sempre al principio plutocratico). I diritti in capo alla maggioranza si possono limitare o la soglia (threshold) di capitale per alcune scelte importanti si pu\u00f2 alzare apposta in modo eccessivo, tale per cui \u00e8 necessaria e richiesta una supermaggioranza (supermajority approval requirements). La tutela degli azionisti di minoranza avviene anche durante le fusioni (merger) siccome questo tipo di transazione importante (major transaction, alla tregua di acquisizioni, liquidazioni, cambiamenti della ragione sociale e del nome...) non tiene conto del parere degli azionisti di minoranza se si vota senza meccanismi di tutela. Pertanto, in alcuni ordinamenti europei, il 25% o poco pi\u00f9 del capitale sociale pu\u00f2 bloccare (blocking right) le transazioni importanti. In tal modo, si blocca anche il rischio di fare passare una decisione importante per una maggioranza stentata che supera una maggioranza vicina (bare majority VS near majority, per esempio 53% contro 47%). Un esempio di supermaggioranza per approvare le fusioni/merger si trova nell'ordinamento statunitense. Ma simili norme hanno effetto se la minoranza, a prescindere che abbia ricevuto un empowerment o che goda dei vantaggi di una diluizione, sia capace di coordinarsi, ben organizzata, ben informata, molto colta e decisa a intervenire attivamente. Se la minoranza non esercita il diritto di voto perch\u00e9 disinteressata o se effettua decisioni in ambiti nei quali \u00e8 poco colta e malamente informata, questi provvedimenti sono poco produttivi. In pi\u00f9, ha senso porre limiti agli azionisti di maggioranza se ci sono effettivamente degli azionisti di maggioranza.\nStrategie di incentivi.\nAnche le strategie di incentivi possono tutelare gli azionisti di minoranza, se si pensa alla nomina di amministratori indipendenti e imparziali (strategia del trusteeship), anche in posti chiave. Essi tutelano, in quanto imparziali, tutti gli azionisti (inclusi quelli di minoranza, che peraltro sono i pi\u00f9 esposti a rischi di opportunismo) e talvolta anche i non-azionisti (e.g. i creditori). Gli amministratori indipendenti, secondo i legislatori (lawmakers, ovvero i vari parlamenti), sono imparziali e agiscono nell'interesse della societ\u00e0 intera (inclusi i deboli) perch\u00e9 motivati ad agire da incentivi di natura morale, reputazionale e professionale (di base, sono considerati incentivi blandi e a basso potere, \"low-powered incentives\", se paragonati a quelli monetari e ad alto potere, cio\u00e8 i reward). Nel caso degli accordi finanziari di venture capital (venture capital financing agreements), la presenza di un amministratore indipendente viene pattuita dagli investitori proprio come strumento di risoluzione dei potenziali problemi di opportunismo tra soci (siccome si interviene sulla composizione di un organo di gestione, si interviene nella corporate governance). Tuttavia, i manager indipendenti non sono soggetti a controlli strettissimi ex-ante per accertare l'indipendenza e il soggetto che li nomina pu\u00f2 essere problematico; in pi\u00f9, l'agire in modo imparziale in base a incentivi blandi pu\u00f2 essere un ulteriore segnale problematico. Ma l'indipendenza dell'amministratore ha sempre un paletto: l'indipendenza patrimoniale e familiare dagli azionisti di maggioranza/di controllo e dai senior manager (o \"top corporate officers\"). Per la precisione, non si devono avere rapporti di parentela e rapporti di tipo economico e finanziario (financial and familial independence), cio\u00e8 dare e ricevere denaro (prestiti, restituzioni, acquisti e vendite particolari); il fatto di ricevere il regolare stipendio da amministratore chiaramente non \u00e8 un rapporto patrimoniale problematico. Se l'amministratore deve entrare a fare parte di una societ\u00e0 figlia/controllata, non deve avere investito in azioni nella societ\u00e0 madre/holding/controllante. Come seconda alternativa, la strategia di trusteeship prevede l'approvazione da parte del CDA invece che dall'assemblea dei soci, in cui i soci di minoranza sono svantaggiati. Per esempio, le decisioni di fusioni/merger, come gi\u00e0 accennato, sono votate esclusivamente dal CDA nell'ordinamento statunitense e anche italiano. In pi\u00f9, nell'ordinamento USA, l'assemblea dei soci, forte degli azionisti di maggioranza, non pu\u00f2 richiedere la una sua riunione straordinaria (cio\u00e8 non routinaria) per discutere e votare una fusione. Una variante a quest'ultima soluzione consiste nel farsi dare l'autorizzazione a riunirsi e votare dal CDA, che pu\u00f2 anche non concederlo ai soci (questa soluzione \u00e8 presente nell'ordinamento tedesco). Quindi, i soci (soprattutto quelli di maggioranza) sono sottoposti a dei vincoli (\"constrains\").\nIl trattamento eguale degli azionisti, le societ\u00e0 holding e le exit strategy.\nLa tutela degli azionisti di minoranza si basa su un principio fondamentale nella legge delle societ\u00e0 per azioni, ovvero il trattamento egualitario delle azioni e azionisti (equal treatment of shares and shareholders) nelle decisioni della societ\u00e0. Il trattamento egualitario in assoluto \u00e8 problematico siccome gli interessi tra azionisti possono essere variegati e gli azionisti stessi si possono dividere in azionisti di maggioranza e minoranza: di default, nelle societ\u00e0 c'\u00e8 sempre un minimo di sbilanciamento per la sola presenza di azionisti di maggioranza con i loro interessi. Il problema sorge nel momento in cui nascono delle sperequazioni a causa di abusi della propria posizione di azionista di maggioranza. Lo standard di trattamento egualitario nei paesi di civil law \u00e8 stabilito nello statuto sociale, mentre in paesi di common law questo principio si stabilisce tramite i precedenti giuridici e dunque la case law: non hanno un vero e proprio standard legale. Un ulteriore problema sorge nel momento in cui si desiderano attivare le poison pills previste nello statuto per bloccare dei tentativi di acquisizione ostile: siccome sono pianificate per ostacolare l'acquisizione/takeover, la loro efficacia paradossalmente si basa su un trattamento ineguale degli azionisti; in paesi di common law, come lo UK e USA, le poison pills sono pi\u00f9 facili da implementare siccome il trattamento egualitario delle azioni non \u00e8 uno standard legale vero e proprio, mentre negli altri ordinamenti sono pi\u00f9 difficili da implementare.\nIl trattamento eguale \u00e8 cruciale in contesto di societ\u00e0 controllate in toto o in larga misura da una holding tramite acquisizione o perch\u00e9 sono societ\u00e0 figlie/sussidiarie (subsidiary), tale per cui si forma un gruppo societario o rete societaria. Per esempio, un amministratore in questo contesto potrebbe fare una transazione intra-societaria/intra-gruppo (intra-group transaction) che avvantaggia ingiustamente i soci di una societ\u00e0 a discapito dell'altra (simili transazioni possono anche essere attuate per frodare i creditori, distrarre/occultare beni da una societ\u00e0 e possono essere bloccate anche portando il caso in tribunale; ma questa mossa opportunistica facilmente intuibile fa parte dei problemi di agency tra la societ\u00e0 e i creditori in contesto di gruppi di societ\u00e0, in cui una holding controlla societ\u00e0 figlie o acquisite, cio\u00e8 in un contesto in cui si forma un vero e proprio \"grappolo\" o \"rete\" o aggregato di societ\u00e0 controllate: il ramo del grappolo \u00e8 la holding/controllante). Alcune sezioni della corporate law riguarda proprio la gestione dei gruppi di societ\u00e0, detta \"group law\" (letteralmente, \"legge dei gruppi &lt;societari&gt;\"). In Germania, una provisione base della group law \u00e8 il diritto di una sussidiaria di essere risarcita se \u00e8 danneggiata economicamente dalla holding (chiaramente, il danno deve essere motivato da opportunismo o negligenza e non deve essere accidentale o imprevisto). Questa norma si pu\u00f2 assimilare proprio al trattamento egualitario delle azioni e degli azionisti, ragion per cui questo principio si estende agli azionisti di societ\u00e0 controllate. Comunque, questa norma \u00e8 solo uno dei modi di approcciare i problemi di agency tra azionisti di reti di societ\u00e0, in cui la holding, che per essere la controllante deve avere almeno il 51% delle azioni della controllata, pu\u00f2 comportarsi in modo opportunistico verso gli azionisti della controllata e i creditori. Da qui si ricava come anche i problemi di agency tra societ\u00e0 e creditori possono riguardare il contesto di una societ\u00e0 in isolamento o di una societ\u00e0 (controllante o controllata) inserita in un gruppo societario. In Italia e Francia, l'accertamento del trattamento equo e egualitario da parte della corte viene sancito dall'osservazione generale di tutte le transazioni nel gruppo, mentre in Germania c'\u00e8 meno discrezione da parte della corte. L'esistenza di questo standard di \"fairness\" dunque sanziona ex-post gli opportunismi anche se \u00e8 un termine generico (ma, in quanto generico, \u00e8 elastico e agevolmente applicabile, ragion per cui la genericit\u00e0 pu\u00f2 essere usata come punto di forza; la stessa filosofia si applica a termini ambigui diffusi nel lessico legale come ad esempio la parola \"reasonable\", \"ragionevole\"). Un altro standard, che per\u00f2 non tocca la corporate governance, \u00e8 il dovere di lealt\u00e0 (duty of loyalty) per evitare gli opportunismi verso i soci di minoranza; un altro standard \u00e8 l'oppressione e l'abuso di voto di maggioranza (oppression; abuse of majority voting). Tutti si riferiscono alla norma di trattamento eguale. Anche le strategie di affiliazione proteggono i soci di minoranza nella misura in cui avviene una information disclosure esaustiva e puntuale in vari ambiti (ma la disclosure \u00e8 benefica di base a tutti gli azionisti, potenziali investitori dentro e fuori dalla borsa, banche, fornitori, parti impegnate in una causa legale ecc.). Tra le varie informazioni fornite per obbligo, ci sono anche i meccanismi per tutelare gli azionisti di minoranza (incluso il pi\u00f9 estremo, cio\u00e8 la causa legale) e chi sono i soci di maggioranza/controllo.\nLaddove un azionista di minoranza non si sente tutelato, pu\u00f2 anche optare per cedere la propria partecipazione alla societ\u00e0 o, prendendosi dei rischi di perdita o mancato acquisto, vendendo la propria partecipazione (exit strategy). Il diritto riconosciuto di ritirare l'investimento (withdrawal of investment) o vendere le azioni si dice \"exit right\" e il tipico contesto in cui si applica \u00e8 quello di una trasformazione drammatica della societ\u00e0 in contesto di riorganizzazione o di fusione. Un investimento in una societ\u00e0 infatti non deve essere necessariamente permanente o nel lungo termine.\nProtezione dei lavoratori nelle societ\u00e0 per azioni.\nI lavoratori, anche se sono interni alla societ\u00e0, non fanno parte del CDA e non conoscono da vicino le scelte della compagnia siccome, nel caso base, non sono nemmeno degli azionisti (non-shareholders). Siccome le loro prestazioni sono da pagare con lo stipendio a fine mese, di base fanno parte dei creditori (insieme alle banche che concedono prestiti, agli obbligazionisti, ai fornitori da pagare e allo Stato che impone le tasse e altri tributi) e rappresentano il \"costo del lavoro\". I lavoratori sono poi esposti al rischio del fallimento e liquidazione della societ\u00e0 siccome, se non resta nulla dopo che i creditori aventi diritto di prelazione (a priori, le banche), non sono pagati dopo il licenziamento (a questo rischio si aggiunge quello di sfruttamento). Alcune scelte societarie, anche non in contesto di insolvenza, liquidazione, fusione e acquisizione (e.g. una riorganizzazione e ridimensionamento al ribasso della societ\u00e0, ovvero un \"downsize\", o assenza di controlli o delocalizzazione/offshoring selvaggio come effetto negativo della globalizzazione e del neoliberismo) possono avere delle ricadute negative su di loro: si pensi alla diminuzione della busta paga, al taglio delle misure di welfare (e.g. assegni di maternit\u00e0 e congedi parentali o per malattia), al loro sfruttamento, al licenziamento e alla dequalificazione del loro lavoro. Pertanto, esistono delle misure per tutelare i lavoratori e alcune di esse sono disponibili anche all'interno del diritto societario/corporate law (altre ancora derivano per esempio dall'apporto del giuslavoro/diritto del lavoro, dall'apporto dei sindacati/trade unions e dall'apporto di istituzioni sovranazionali come l'Unione Europea).\nA livello di corporate governance, la prima tutela che offre la corporate law \u00e8 la figura dell'amministratore che fa gli interessi dei lavoratori all'interno dell'organo di gestione (per esempio, nel consiglio di gestione in Germania). Questo amministratore \u00e8 eletto dai lavoratori (employee-appointed director) ed \u00e8 presente nelle grandi societ\u00e0 per azioni. Il diritto di nomina di questa figura in capo ai lavoratori \u00e8 un appointment right. Laddove una scelta coinvolge i lavoratori e dunque interpella questo preciso manager e apre eventuali discussioni e negoziati, si parla di co-determinazione (codetermination), che in alcuni ordinamenti \u00e8 un requisito e va inserito nello statuto sociale. In gran parte degli ordinamenti europei, i rappresentanti dei lavoratori possono costituire 1/3 dell'organo di gestione e di fatto non sono la maggioranza, nonostante siano un numero considerevole. In Francia, la rappresentanza dei lavoratori si applica se i lavoratori possiedono oltre il 3% delle azioni totali (tipicamente, ci\u00f2 avviene in societ\u00e0 private in toto o in parte) oppure se la societ\u00e0 ha oltre 50 lavoratori: in questo secondo caso, i lavoratori possono eleggere due rappresentanti senza diritto di voto (non-voting representatives) che partecipano alle riunioni del CDA; di contro, il sistema tedesco permette una co-determinazione molto pi\u00f9 incisiva siccome, nelle societ\u00e0 per azioni con oltre 2000 lavoratori, met\u00e0 del consiglio di sorveglianza deve essere formato da controllori che sono rappresentanti dei lavoratori (questi controllori si occupano, nel sistema dualistico/two-tier, di eleggere, rieleggere e allontanare i manager). In Germania, alcuni di questi rappresentanti in pi\u00f9 devono essere membri di un sindacato tedesco, che gi\u00e0 in partenza \u00e8 un'istituzione che si occupa proprio di tutelare i lavoratori ed \u00e8 anche un ente terzo rispetto alla societ\u00e0. In questo preciso punto, le societ\u00e0 per azioni e i sindacati hanno un forte punto di incontro. In Germania, laddove nel consiglio di sorveglianza scoppia una controversia e le due fazioni (nel caso in cui ne sorgano esattamente due) sono spaccate al 50% e raggiungono un punto morto (deadlock) in un ballottaggio (ballot) che per esempio riguarda l'elezione di un manager, il chairman del consiglio di sorveglianza (che \u00e8 una figura eletta dagli azionisti) prende la decisione finale tramite il suo voto decisivo (tie-breaking vote) nel secondo ballottaggio; i casi sono comunque rari. Sempre in Germania, per statuto va inserto un direttore delle risorse umane (human resouces director) nel consiglio di gestione che spesso ha legami forti con i lavoratori e i sindacati. I rappresentanti dei lavoratori comunque non possono partecipare al decision-making gestionale. Anche nei Paesi Bassi, in caso di grandi company, i lavoratori possono eleggere 1/3 dei manager (questa norma sostituisce il cosiddetto \"regime strutturato\", abbandonato per gli alti costi).\nUn'altra tutela in ambito dell'Unione Europea riguarda la direttiva \"General Framework Directive\" della Commissione Europea, che stabilisce che tutte le scelte societarie che hanno impatto sui lavoratori vanno comunicate in anticipo, in modo tale che i lavoratori possono recepirle e, eventualmente, contestarle anche organizzandosi tra loro, ricorrendo ai sindacati o, in paesi che hanno norme di co-determinazione e rappresentanza, ricorrendo ai loro rappresentanti. I lavoratori dunque hanno il diritto a essere informati nei tempi adeguati (diverso sarebbe essere informati a decisione presa e all'ultimo minuto). Questa direttiva non influenza le decisioni della societ\u00e0, ma ha un forte impatto sul flusso di informazioni (information flow) dai top manager ai lavoratori (flusso top-down, cio\u00e8 l'opposto di bottom-up) e sulla fiducia tra soci e lavoratori. Questa direttiva \u00e8 anche un esempio di tutela del lavoratore derivante dall'apporto di istituzioni sovranazionali (la direttiva europea 2000/78/EC \u00e8 un chiaro esempio).\nGli stakeholder non-azionisti, inclusi i lavoratori (questi ultimi sono il capitale umano, le risorse umane), non godono della protezione e tutela del trattamento equo degli azionisti in quanto non azionisti, pertanto la loro tutela deriva da altri mezzi a meno che i lavoratori sono anche azionisti perch\u00e9 hanno acquistato delle azioni o sono stati pagati in azioni tramite dei piani appositi di partecipazione del lavoratore all'impresa. Pertanto, possono diventare soci di minoranza e godere dunque delle relative tutele: la partecipazione del lavoratore all'impresa (employee stock ownership), possibile anche per salvarla da una liquidazione dopo la dichiarazione di fallimento, si pu\u00f2 pensare come una forma di trattamento egualitario delle azioni e degli azionisti esteso ai lavoratori quando diventano azionisti. Nel caso in cui la partecipazione del lavoratore all'impresa sia pianificata, si parla di Employee Stock Ownership Plan (ESOP), ovvero di \"piano di partecipazione del lavoratore all'azienda\" (letteralmente \"piano di possesso delle azioni per gli impiegati\"). La loro partecipazione viene anche vista come un mezzo per smorzare i conflitti dentro la societ\u00e0 e un modo di integrare la busta paga con i profitti dei dividendi, che comunque non vengono erogati ad alta frequenza e sono legati al successo o insuccesso del business. Se i lavoratori non sono anche azionisti, il loro profitto deriva dal solo stipendio fisso mensile, che pu\u00f2 subire mutazioni in tempo di ristrettezze economiche; in questa situazione base, si osserva anche una mancanza di un portafoglio (portfolio) di investimenti diversificati (e dunque anche rischi diversificati). Anche il profitto delle banche, fornitori e dello Stato, se non sono azionisti, avviene tramite pagamenti che di base sono scollegati dal successo dell'azienda e del cash flow siccome non sono dividendi distribuiti (anche in questo caso, laddove la societ\u00e0 \u00e8 in difficolt\u00e0 o dichiara fallimento, possono avvenire ritardi nei pagamenti e inadempienze contrattuali risolvibili tramite liquidazione, negoziazione di questi pagamenti con i creditori o acquisizioni da parte di altre societ\u00e0).\nTutelare gli interessi degli stessi lavoratori in quanto stakeholder della societ\u00e0 per azioni e massimizzare il loro welfare/benessere si ricollega alla visione ampia del fine ultimo delle corporation e della corporate law. Talvolta, a livello di rules, negli statuti sociali si inseriscono simili affermazioni, cio\u00e8 il fatto che la societ\u00e0 nel suo operato si impegna a tutelare tutte le terze parti coinvolte nelle operazioni (\"to owe a duty of care to all third parties affected by the company's operations\"). Tuttavia, queste affermazioni sono vaghe e senza forza vincolante, diversamente da altre soluzioni e dall'apporto dei sindacati e del diritto del lavoro (labor law). Il funzionamento dei sindacati e del diritto del lavoro, come quello di tutte le branche del diritto tranne quella internazionale, comunque cambia da paese a paese, da cui si intuisce l'importanza del diritto comparato.\nProblemi di agency tra la societ\u00e0 e i creditori (eccetto i lavoratori, inclusi gli obbligazionisti), il dissesto finanziario e i gruppi societari.\nIntroduzione, le reti di societ\u00e0 e i momenti in cui si tutela.\nL'opportunismo non si manifesta soltanto tra i senior manager e gli azionisti o tra azionisti di maggioranza e di minoranza, ma anche tra la societ\u00e0 in toto (in particolare i soci di maggioranza/di controllo) e i creditori, ovvero i lavoratori legati alla societ\u00e0 dal contratto di lavoro (gi\u00e0 trattati; sono comunque degli insider della compagnia, non degli outsider), gli obbligazionisti/bondholder, le banche legate dal contratto di mutuo, i fornitori di beni e servizi legati dal contratto di fornitura (e.g. affitto, leasing, franchising, assicurazione, fornitura di utenze ovvero acqua/luce/gas, materie prime, trasporto, consulenze ecc.) e lo Stato, a cui la societ\u00e0 si lega siccome richiede le tasse e imposte dovute per legge (cio\u00e8 nel diritto tributario/tax law; per esempio, in Italia le S.p.a. sono soggette all'IRES, ovvero l'imposta sul reddito delle societ\u00e0, con aliquota ordinaria al 24% calcolata sul reddito imponibile osservabile proprio nel foglio di bilancio). Si parte dal presupposto che queste terze parti siano creditori e non siano soci, siccome le banche, le compagnie assicurative e lo Stato possono finanziare l'azienda con l'acquisto di azioni e partecipare ai profitti con il loro possesso. Anche i lavoratori possono partecipare ai profitti dell'azienda e, nel caso limite, possono salvarla dalla liquidazione (employee buyout) insieme al management (management buyout). Nel caso estremo, la societ\u00e0 non solo si impegna a tutelare i creditori esterni e interni, ma anche la comunit\u00e0 e l'ecosistema, ma i problemi di agency tra la societ\u00e0 e i creditori sono mirati alla tutela degli outsider e dei lavoratori (le tutele dei lavoratori si possono anche trattare a s\u00e9); l'ecosistema e la comunit\u00e0 non sono dei principal che delegano dei compiti alla societ\u00e0 di capitali (una sorta di enorme agent), anche se le corporation dovrebbero perseguire il welfare comunitario e non danneggiare l'ecosistema secondo una visione estesa del suo fine ultimo. Di base, la societ\u00e0 dunque ha un obbligo verso i creditori sociali (corporate creditors) siccome diventa un debitore nei loro confronti. Di base, essa pu\u00f2 agire opportunisticamente o in modo negligente siccome ha l'incentivo di essere dotata di responsabilit\u00e0 limitata e di un velo societario.\nA queste caratteristiche cruciali, si aggiunge l'eventuale casistica della rete/gruppo di societ\u00e0: nel momento in cui una societ\u00e0 holding/controllante controlla un \"grappolo\" di societ\u00e0 tramite la partecipazione o loro fondazione/scissione, pu\u00f2 usare in modo opportunistico una societ\u00e0 figlia/sussidiaria e/o una societ\u00e0 controllata. Senza le tutele previste per legge, i creditori difficilmente fornirebbero il credito o i beni e servizi alla societ\u00e0 per azioni; in pi\u00f9, laddove si eroga il credito con interessi calcolati sul rischio e simili (e.g. il tasso di interesse di un mutuo, il premio assicurativo di una compagnia, l'ammontare di una richiesta di una garanzia a prima richiesta o condizionale o depositi cauzionali ecc.), sorgerebbero dei costi onerosi (costi di agency) se non si elaborano delle tutele. Anche se esse generano dei costi, sono costi minori, di diverso tipo e con l'obiettivo di diminuire i costi precedentemente citati e facilitare l'avvicinamento di futuri creditori (future controparti contrattuali) che a loro volta hanno bisogno di futuri debitori a cui vendere beni e servizi e offrire il credito. Le societ\u00e0 per azioni peraltro sono forme giuridiche molto diffuse nel mondo insieme a forme simili come le societ\u00e0 a responsabilit\u00e0 limitata, pertanto il rapporto tra corporation e creditori \u00e8 un tema cruciale e l'opportunismo verso i creditori \u00e8 un tema cruciale, fermo restando che anche i fornitori possono truffare o compiere inadempienze nei confronti di una corporation: per esempio, un fornitore che si impegna a vendere un'autocisterna di latte pu\u00f2 non fornire la materia prima alla data prevista. Oppure, una corporation che vende dei prodotti, e.g. mezza tonnellata di caff\u00e8 o simili commodities a una societ\u00e0 dall'altra parte del mondo, pu\u00f2 non ricevere il pagamento in toto (o anche in parte), tale per cui la controparte contrattuale non rispetta l'obbligo di pagamento (payment obligation). In tal caso, l'inadempienza si risolve in base a quanto pattuito nel contratto di fornitura/compravendita, e.g. tramite risarcimento, terminazione del contratto, processo, ricorso alle alternative dispute resolution... o tramite strumenti di pagamento nazionali e internazionali che mitigano il rischio in trade finance.\nLa corporate law protegge i creditori dal rischio di mancato rispetto dei pagamenti, tale per cui le terze parti hanno delle tutele per soddisfare il loro credito: i tre momenti cruciali in cui le tutele sono offerte e si rendono necessarie sono rispettivamente il momento in cui la corporation si avvicina alla bancarotta (vicinity of bankruptcy) perch\u00e9 \u00e8 in difficolt\u00e0 (financially distressed company), quando \u00e8 insolvente/fallita/in bancarotta (insolvency) e quando \u00e8 in liquidazione (liquidation), fermo restando che la liquidazione non segue necessariamente la dichiarazione di insolvenza: l'azienda pu\u00f2 salvarsi tramite una rinegoziazione dei crediti o un employee buyout o un management buyout o un acquisto (a cui per\u00f2 pu\u00f2 seguire una fusione/merger) o un salvataggio statale, tale per cui lo Stato investe nella corporation per iniettare nuova liquidit\u00e0. La rinegoziazione del credito ha delle potenzialit\u00e0 siccome una liquidazione rischia di lasciare molti creditori senza possibilit\u00e0 di soddisfazione del credito. Un'impresa che si rigenera pu\u00f2 accumulare sufficiente denaro per ripagare i creditori, anche dilazionando ulteriormente i crediti/pagamenti. Un quarto momento non cruciale \u00e8 la situazione in cui la societ\u00e0 \u00e8 sana e solvente: semplicemente, i creditori non possono essere tutelati solo in momenti in cui essa \u00e8 in difficolt\u00e0, insolvente o in liquidazione, ma una base di tutele deve essere onnipresente.\nTutele ex-ante e ex-post.\nRiguardo alle tutele dei creditori ex-ante, la prima soluzione \u00e8 proprio l'information disclosure, tale per cui un creditore pu\u00f2 per esempio osservare le scritture contabili (e.g. il foglio di bilancio e altri report finanziari) e capire se e quanto la societ\u00e0 \u00e8 solvente. In pi\u00f9, se \u00e8 quotata in borsa, il bilancio deve essere prodotto trimestralmente e, prima del rilascio, va controllato da una societ\u00e0 di audit che accerta la veridicit\u00e0 delle informazioni e la scrittura a regola d'arte secondo gli standard contabili (ne esistono di nazionali e internazionali come l'IFRS). In pi\u00f9, se la societ\u00e0 \u00e8 controllante/holding, deve dichiarare le societ\u00e0 controllate e redigere un bilancio consolidato, ragion per cui il regime di information disclosure riguarda anche la casistica del gruppo/rete societaria. Tramite l'audit, \u00e8 pi\u00f9 difficile che la societ\u00e0 (isolata o holding che sia) menta sui propri asset in sede contrattuale e/o di negoziazione (ricordando che gli asset appartengono alla sola societ\u00e0 e non coinvolgono quelli dei soci, lavoratori e dei senior manager/top executives. La societ\u00e0, attraverso i suoi rappresentanti, \u00e8 una controparte contrattuale e pu\u00f2 stringere contratti). In particolare, una societ\u00e0 pu\u00f2 fingere di avere molti pi\u00f9 asset (denaro e propriet\u00e0 di beni tangibili e intangibili) di quanti ne ha per attirare investitori; nel caso contrario, con l'utilizzo della contabilit\u00e0 creativa o l'occultamento e distrazione di beni (\"to siphon/dilute assets\") pu\u00f2 dichiarare di avere meno asset di quanti ne ha per fingere un'insolvenza (e dunque dichiarare bancarotta fraudolenta/fraudulent bankruptcy).\nLe altre strategie ex-post invece riguardano le inadempienze e qualunque altra violazione dei termini contrattuali (tipicamente, i mancati pagamenti); a esse, si aggiunge il blocco ex-ante o ex-post di una riduzione indebita del capitale sociale per non pagare i creditori. In generale, il capitale sociale si pu\u00f2 aumentare se insufficiente tramite la vendita di azioni, obbligazioni e l'apporto finanziario dei mutui bancari, ma qualora sia esuberante, si pu\u00f2 ridurre. In contesto di vicinanza di fallimento, il capitale sociale si pu\u00f2 ridurre per arginare le perdite. Il problema tuttavia sorge quando la riduzione di capitale sociale \u00e8 intrapresa per non ripagare i fornitori o per intascarsi i soldi delle banche. Tipicamente, questa riduzione \u00e8 tarata in modo tale da non pagare nessun creditore o alcuni di loro. Laddove si ripagano alcuni di loro, si aggiunge un potenziale opportunismo nel momento in cui la societ\u00e0 d\u00e0 la precedenza ad alcuni creditori in modo illecito. La quinta problematica riguarda il livello di rischio delle attivit\u00e0 della corporation: un creditore che \u00e8 titolare di un credito presso la corporation pu\u00f2 non sentirsi tutelato se la corporation si getta in attivit\u00e0 di business troppo rischiose. Nonostante il capitale sociale sia fondamentalmente capitale di rischio e le corporation conducano attivit\u00e0 di lucro, un basso e medio rischio portano a bassi profitti ma non mettono troppo a rischio il capitale sociale e i creditori. L'alto rischio porta ad alti profitti ma mette molto a rischio il capitale sociale e dunque anche la possibilit\u00e0 dei creditori di rivalersi su di esso; se in pi\u00f9 l'attivit\u00e0 \u00e8 un flop, non si ricava nessun profitto. Anche gli azionisti sono messi a rischio, a meno che essi stessi desiderano investire in azioni rischiose (si pensi, come parallelismo, all'acquisto dei junk-bond, ovvero dei titoli spazzatura sul mercato); altrimenti, l'intraprendere azioni non ad alto rischio si pu\u00f2 pensare anche come una tutela della societ\u00e0 e degli azionisti che non vogliono gettarsi in rischi eccessivi. In sintesi, l'aumento del rischio delle attivit\u00e0 d'impresa, ovvero un risk management orientato all'incremento dei rischi, \u00e8 un'altra problematica. Un mezzo con cui pu\u00f2 avvenire \u00e8 la sostituzione degli asset (asset substitution), tale per cui gli asset usati per attivit\u00e0 a basso rischio (low-risk activity) vengono venduti per acquistare beni da usare in attivit\u00e0 ad alto rischio (high risk-activities). Questa transizione pu\u00f2 avvenire pure se i nuovi asset diminuiscono il valore dell'intera societ\u00e0, calcolato in primis sugli asset che possiede (se in pi\u00f9 \u00e8 un brand riconosciuto, si aggiunge il valore soggettivo del brand). Una raffica di attivit\u00e0 che alternano successi a fallimenti di mercato e flop crea un cash flow volatile siccome gli utili a volte vengono generati e a volte no. La sesta casistica problematica riguarda l'eccesso di denaro preso a prestito (borrowing) e mettendo gli asset (incluso il denaro) come garanzia: questo fenomeno diminuisce la possibilit\u00e0 in capo ad alcune fasce di creditori di ottenere il denaro del credito (debt dilution).\nLe tutele verso i creditori, come gi\u00e0 accennato, possono anche essere pensate come tutele verso gli azionisti e il capitale sociale siccome mirano a evitare la distrazione di beni, a evitare di gettarsi in attivit\u00e0 di business troppo rischiose, di sostituire gli asset per intraprendere questo tipo di attivit\u00e0 e contrasta i problemi di finanziamento dei debiti: se non si effettuano distrazioni di asset e diminuzioni indebite di capitale sociale o non si sopportano perdite eccessive e cash flow volatile o in rosso, la societ\u00e0 ha abbastanza denaro per finanziare i debiti (debt financing) e dunque ripagare i crediti a tutti i creditori anche in contesto di dissesto finanziario e insolvenza (contesti peraltro nei quali possono avvenire ulteriori atti opportunistici). Gli azionisti pi\u00f9 tutelati sono quelli che sono tendenzialmente avversi al rischio (risk aversion), ma un minimo di rischio \u00e8 sempre presente nelle attivit\u00e0 di business (lo stesso capitale sociale \u00e8 capitale di rischio, esattamente come per le banche che concedono prestiti). In questi contesti, il rischio pu\u00f2 essere molto basso, ma il rischio pari a zero assoluto non esiste, come anche il costo pari a zero assoluto. I manager possono partecipare agli atti di opportunismo verso i creditori (oltre che agli azionisti in generale) a meno che hanno a cuore la loro carriera e la reputazione della corporation, siccome il crimine potrebbe essere scoperto a posteriori o essere sventato a priori; i provvedimenti presi si abbattono sui colpevoli e, in taluni casi, anche sulla societ\u00e0 che subisce un danno patrimoniale e anche reputazionale (i danni reputazionali/reputational damages si riscontrano anche in molti altri casi, e.g. episodi di sessismo e molestie in azienda, sfruttamento di lavoratori, utilizzo di sostanze nocive e mancanza di controlli nella produzione e danni all'ecosistema, si abbattono anche sul valore delle azioni in borsa e si contrastano con contromisure di reputational crisis management). I manager ricevono danni patrimoniali in questi contesti se in pi\u00f9 possiedono azioni della societ\u00e0.\nL'assicurazione del credito VS la corporate law.\nLe tutele derivano dalla corporate law ma anche da strumenti con cui si scarica il rischio su terze parti: lo strumento per eccellenza \u00e8 l'assicurazione del credito, a cui possono fare ricorso pure le societ\u00e0 che vendono prodotti anche all'estero (assicurazione del credito all'esportazione, che \u00e8 pure offerta da enti pubblici come la SACE in Italia e la Ex-Im Bank negli USA). Se il credito non viene ripagato, viene dunque ripagato dalla compagnia assicurativa, che dunque offre un servizio assicurativo in cambio del pagamento del costo di stipulazione/apertura e mantenimento della polizza assicurativa (ovvero la tassa/fee iniziale e il premio assicurativo). Ma, se la situazione ha un rischio eccessivo, i costi della polizza possono lievitare e, nel caso limite, la compagnia delle riassicurarsi o non concede la polizza. L'assicurazione, specialmente quella del credito all'esportazione, pu\u00f2 non coprire il 100% del credito, non va mai oltre il 100% del credito e copre i crediti solitamente nel breve e medio termine (l'assicurazione poi si imposta seguendo eventuali standard condivisi come il Consensus OCSE). Viene coperto anche il rischio politico, siccome a volte un pagamento pu\u00f2 non avvenire a causa di una sollevazione popolare e di instabilit\u00e0 politica. In questo contesto, bisogna anche calcolare il rischio di mancato pagamento da parte del creditore della polizza, che in tal caso viene sospesa o annullata; questa casistica fa pure parte dei problemi di agency tra una corporation e un creditore, siccome la corporation \u00e8 creditore nei confronti di un compratore o simili ma contemporaneamente la compagnia assicurativa \u00e8 creditore nei confronti della corporation.\nAltre tutele.\nQuanto alle tutele del diritto societario, esso permette la sospensione (che per\u00f2 non pu\u00f2 mai essere per tempo indeterminato) della distribuzione dei dividendi agli azionisti in modo tale che i profitti siano dirottati verso il pagamento dei crediti. Se la sospensione si potesse decidere liberamente e imporre in continuazione, gli azionisti non trarrebbero mai profitto dalla societ\u00e0 e non vi investirebbero, pure se i creditori sarebbero molto tutelati. Una seconda tutela \u00e8 l'impedimento di particolari transazioni di asset. La terza tutela \u00e8 l'impedimento di ottenere nuovi prestiti, tale per cui non si possono chiedere liberamente e all'infinito; ci\u00f2 non impedisce alle corporation di ottenere finanziamenti in altri modi, siccome i prestiti in banca con gli asset usati come leva finanziaria sono un solo tipo di finanziamento nella finanza societaria (corporate finance). Siccome gli asset della societ\u00e0 possono essere messi a disposizione come garanzia/security nei confronti dei creditori (non solo le banche), questa mossa messa per iscritto nel contratto limita la sostituzione di asset o il loro occultamento/distrazione: per esempio, la societ\u00e0 deve chiedere il permesso al creditore prima di vendere/alienare o apportare modifiche all'asset. Pertanto, i creditori hanno un minimo di controllo sulle transazioni delle societ\u00e0 per azioni. Tuttavia, quest'ultima soluzione deriva da un termine contrattuale e non dalla legge, che peraltro non pu\u00f2 prevedere ogni caso e gettarsi in una moltitudine di norme (vale dunque lo stesso discorso riguardo all'elaborazione delle rules). In pi\u00f9, l'avversione o meno nei confronti del rischio e dunque il bilanciamento del rischio/risk management deriva dalla filosofia di investimento dei manager e degli azionisti e dal modello di business (business model) della societ\u00e0 e non viene imposto dalla legge. I creditori pertanto intervengono tramite i termini contrattuali e i loro interessi e avversione al rischio possono essere entrambi molto diversi da quelli dei manager e azionisti, allo stesso tempo, anche la \"filosofia\" dei creditori non \u00e8 imponibile per legge, ragion per cui si usa il contratto e la negoziazione (o anche uno strumento di pagamento che mitiga i rischi, tale per cui per esempio intervengono le banche come garanti). Si ricorda che simili termini possono essere rinegoziati specialmente in contesto di dissesto finanziario o insolvenza ormai dichiarata (sicuramente prima della liquidazione), fermo restando che la negoziazione non \u00e8 obbligatoria e che \u00e8 pi\u00f9 o meno facile in base alla flessibilit\u00e0 dei creditori e al loro numero e interessi: pi\u00f9 sono numerosi e con interessi eterogenei, pi\u00f9 \u00e8 difficile negoziare (per esempio, \u00e8 facile negoziare con qualche banca e qualche fornitore che con centinaia di obbligazionisti che aspettano il ripagamento dell'obbligazione con gli interessi maturati nel tempo); il fatto che i vertici della societ\u00e0 e i creditori abbiano rapporti da lungo tempo pu\u00f2 facilitare la negoziazione (per esempio, i creditori sanno che la societ\u00e0 negli anni \u00e8 sempre stata affidabile e corretta. Lo stesso vale nel momento in cui si negozia con la controparte in contesto di compravendita e di export). La negoziazione non \u00e8 regolata per legge, ma \u00e8 flessibile ed \u00e8 lasciata alle singole parti, che decidono come agire caso per caso.\nIl contesto di dissesto finanziario, la liquidazione e la gerarchia dei crediti.\nQuanto al contesto di dissesto finanziario (e dunque di prossimit\u00e0 all'insolvenza, che non necessariamente \u00e8 il punto di arrivo), in questa situazione gli azionisti o i manager possono buttarsi in transazioni come ad esempio la sostituzione degli asset. Siccome i manager potrebbero agire nell'interesse degli azionisti e quindi comportarsi in modo opportunistico o negligente verso i creditori, la legge gli impone di agire nell'interesse dei creditori. In pi\u00f9 li incentiva, se \u00e8 il caso, ad affidarsi alla procedura formale di fallimento (bankruptcy proceedings, che non \u00e8 la procedura di liquidazione), che peraltro pu\u00f2 essere aperta dai creditori stessi a patto che l'azienda sia insolvente. Laddove, in questo contesto, sorgono dei comportamenti opportunistici, \u00e8 prevista la perforazione del velo sociale.\nIn contesto di liquidazione, nell'ordinamento italiano, ci si affida a un liquidatore, che pu\u00f2 essere una terza parte. Quanto alla distribuzione di ci\u00f2 che resta degli asset della corporation durante la procedura di liquidazione, eventuali sperequazioni e ingiustizie nella loro redistribuzione a livello di creditori e di quantit\u00e0 vengono risolti istituendo una gerarchia di creditori e dunque di crediti (primari VS chirografari) e la redistribuzione avviene secondo le percentuali del capitale sociale in base a ci\u00f2 che resta (in base a sua volta a quanto attestato nell'ultimo foglio di bilancio, per cui vale l'onnipresente information disclosure). Quanto ai creditori, i primi ad avere la precedenza (diritto di prelazione) a priori sono le banche, seguite poi da tutti gli altri creditori; gli obbligazionisti hanno precedenza sugli azionisti che detengono azioni speciali che danno il diritto di prelazione nella distribuzione dei dividendi, che a loro volta hanno il diritto di precedenza su tutti gli altri azionisti. Una volta ripagate le banche, ci\u00f2 che resta del capitale sociale (ammesso che resti qualcosa) viene dunque suddiviso tra i creditori rimanenti e, nel caso degli azionisti, la distribuzione avviene in base al principio plutocratico. Gli azionisti in generale sono gli ultimi a essere ripagati perch\u00e9, a differenza degli obbligazionisti, hanno assunto un rischio pi\u00f9 forte sull'investimento. La gerarchia in questione si pu\u00f2 arricchire di creditori che esigono un risarcimento a causa di truffe e simili reati perpetrati dalla corporation (i cosiddetti \"non-adjusting creditors\") anche facendo perno sull'esistenza del velo sociale e dell'autonomia patrimoniale: in caso di condanna, le persone fisiche non sarebbero colpevoli e i danni verrebbero ripagati solo con il capitale sociale e entro i limiti di quest'ultimo. Queste condanne possono anche provenire da altri tipi di reato, come l'evasione fiscale, il riciclaggio di denaro, lo sfruttamento dei lavoratori, l'inquinamento dell'ecosistema che viene sanzionato dalla legge ambientale/environmental law... In alternativa alle condanne in tribunale, un ente pu\u00f2 richiedere il pagamento di grosse multe (fines). Anche in contesto di prossimit\u00e0 di una condanna della corporation o pagamento di ingenti multe, i manager o azionisti possono provare a distrarre beni dalla societ\u00e0 o intraprendere una diminuzione del capitale sociale pur di non pagare il risarcimento alle persone truffate. Nella gerarchia, laddove ci sono delle parti lese che non potranno mai rinegoziare il loro credito siccome \u00e8 un risarcimento a seguito di un reato (tort) individuato, accertato e punito, queste parti (i \"truffati\", i non-adjusting creditors) in alcuni ordinamenti hanno il diritto di precedenza assoluta. In altri ordinamenti, vengono risarciti attraverso gli azionisti.\nSe un creditore pretende di avere la precedenza rispetto a un altro senza averne diritto (e quindi scavalcandolo), in teoria si pu\u00f2 pensare come un problema di agency tra creditori e creditori (non \u00e8 pi\u00f9 un problema di societ\u00e0 VS creditori), ma non serve creare una quarta categoria se si fa confluire all'interno della categoria dei problemi di agency tra azionisti di maggioranza e minoranza e si rende questo problema astratto: se si astrae, emerge che entrambi i conflitti coinvolgono membri di una stessa categoria (creditori VS altri creditori; azionisti VS altri azionisti) e che questa categoria coinvolge in entrambi i casi di conflitto dei possessori della societ\u00e0 che da essa si aspettano qualcosa: i primi possiedono le azioni e si aspettano i dividendi, i secondi possiedono il credito e si aspettano il ripagamento. Pertanto, la categoria di problemi si pu\u00f2 pensare come \"possessori VS altri possessori\" con casistica \"possessori di azioni VS altri possessori di azioni\" e \"possessori di credito VS altri possessori di credito\", ma i problemi di conflitto tra creditori si possono trattare separatamente per comodit\u00e0 e nel contesto di liquidazione. La coordinazione tra creditori e i potenziali opportunismi si tamponano in primis con l'istituzione di una gerarchia di creditori. Nella misura in cui i creditori desiderano soddisfare il loro credito, essi diventano i nuovi padroni degli asset della societ\u00e0 debitrice (e.g. denaro o beni ceduti o pignorati e rivenduti all'asta). La seconda soluzione per tamponare i conflitti tra creditori \u00e8 l'istituzione di una procedura collettiva, tale per cui nessun creditore richiede individualmente e prima degli altri il proprio credito (ovviamente la richiesta avviene attraverso mezzi legali e non, per esempio, le minacce).\nSi ricorda che, in base all'autonomia patrimoniale della societ\u00e0 dal patrimonio dei singoli manager, azionisti e lavoratori porta la fatto che i creditori personali nei confronti dei queste tre figure non possono rivalersi sugli asset della societ\u00e0 in cui investono e/o lavorano.\nIn contesto di liquidazione, si utilizza la figura del liquidatore; in contesto di insolvenza, se si apre un procedimento per insolvenza (bankruptcy procedure) a cui partecipano collettivamente tutti i creditori, si pu\u00f2 nominare un \"crisis manager\" che fa continuare le attivit\u00e0 di business e tutti gli asset diventano di propriet\u00e0 dei creditori. Il crisis manager deve fare gli interessi dei creditori e non \u00e8 il liquidatore, che invece ha il compito di vedere quanti asset restano e liquidare/\"convertire in denaro liquido\" quelli che non sono denaro vendendoli all'asta (auction): si pensi a macchinari, terreni, brevetti e edifici di propriet\u00e0 della societ\u00e0 (chiaramente, i beni noleggiati tramite contratto di noleggio o di leasing e gli edifici occupati tramite contratto di affitto/locazione non possono essere sequestrati e venduti in un'asta). In questa procedura, l'azienda si pu\u00f2 rimodellare tramite dei piani di ristrutturazione (restructuring plans) approvati da tutti i creditori. Siccome la procedura \u00e8 standardizzata, ci\u00f2 aiuta le parti (ovvero i creditori e la societ\u00e0) nella negoziazione e blocca in anticipo dei casi di opportunismo, tale per cui un creditore desidera comunque comportarsi da opportunista verso gli altri pure se la procedura \u00e8 collettiva/concorsuale. Un esempio di questa casistica \u00e8 il tentativo di non dare ai non-adjusting creditors i soldi del risarcimento a seguito di una condanna della societ\u00e0: sebbene anche essi siano creditori, hanno un diverso status rispetto agli altri. La procedura di insolvenza a volte \u00e8 pi\u00f9 sconveniente di una rinegoziazione dei crediti o \"salvataggio\" (rescue) anche perch\u00e9, tra i vari motivi, i fornitori e i clienti sanno che la societ\u00e0 si trova in questo procedimento e/o possono essere restii a effettuare forniture e acquisti e/o possono ritenere che la societ\u00e0 non pu\u00f2 pi\u00f9 assicurare alti standard, alte performance e che vale poco. Se in pi\u00f9 vale poco, una eventuale vendita di asset porter\u00e0 a ricavi scarsi. Pertanto, per i creditori risulta pi\u00f9 difficile soddisfare il credito. La difficolt\u00e0 si aggrava se la societ\u00e0 si manda in liquidazione e gli asset gi\u00e0 in partenza non bastano a ripagare tutti i creditori. Dunque, la terza strada \u00e8 proprio la rinegoziazione laddove \u00e8 fattibile.\nInformation disclosure e i servizi di audit/revisione (i gatekeeper).\nIn tutti questi contesti, \u00e8 sempre presente l'information disclosure come strategia, siccome c'\u00e8 sempre la necessit\u00e0 di ottenere informazioni sulla compagnia a prescindere che il contesto sia di una societ\u00e0 solvente o insolvente. Tramite i report finanziari, i creditori possono controbilanciare l'asimmetria informativa, capire la solvenza della societ\u00e0, possono decidere se concedere crediti (e.g. vendere beni e erogare mutui aspettando di essere ripagati), possono valutare i rischi (e su di essi, gli interessi), possono valutare se scaricare i rischi su terze parti tramite assicurazione del credito e possono capire quale bene farsi dare a garanzia. Questo bene a sua volta si pu\u00f2 fare assicurare da parte della societ\u00e0 anche a un valore superiore al 100% (cosa che invece accade, per esempio con la merce esportata secondo le Incoterms 2020: la merce va assicurata almeno al 110%, dove quel 10% extra si chiama \"lucro cessante\" e non \u00e8 arricchimento illecito) e, qualora si desidera venderlo o alterarlo, il creditore pu\u00f2 non prestare il consenso. Come exit strategy adottata dai grandi creditori, in alcuni contesti particolari il credito si pu\u00f2 ripagare integralmente e immediatamente (e.g. se la societ\u00e0 viene denunciata da qualcuno per reati gravi, l'asset e/o il credito viene immediatamente reclamato dal creditore). Senza information disclosure, i rischi e i conseguenti costi sarebbero altissimi e, nel caso limite, il creditore potenziale si rifiuterebbe di concedere il credito. A parte le informazioni nei report finanziari, la primissima informazione necessaria \u00e8 il nome e forma della societ\u00e0, ovvero la ragione sociale (entrambe devono sempre essere affiancate). In questo contesto, la forma della societ\u00e0 \u00e8 \"per azioni/anonima\" (la sigla italiana \u00e8 S.p.A.). Questa informazione spiega come \u00e8 strutturata di base (per esempio, il potenziale creditore che negozia con una S.p.a. sa che sta negoziando con una persona giuridica con autonomia patrimoniale perfetta). La ragione sociale, le informazioni sulla giurisdizione su cui \u00e8 fondata e dove si trova la sede legale e la struttura di corporate governance sono tutte inserite nel documento pi\u00f9 importante, che \u00e8 proprio lo statuto sociale, depositato nel registro delle imprese delle camere di commercio locali e reperibile anche online tramite le camere stesse. Molte altre informazioni si trovano nei report finanziari, come il foglio di bilancio. Le altre informazioni si possono trovare per esempio nei siti internet o tramite contatti per ottenere informazioni. Le informazioni da rendere pubbliche variano non tanto in base alla giurisdizione o agli standard contabili scelti (nazionali, come i GAAP statunitensi, o internazionali e largamente usati in Europa e Giappone come gli IFRS), quanto in base alla forma giuridica della societ\u00e0. In quella per azioni, gli obblighi sono parecchi e aumentano ancora di pi\u00f9 se si quota in borsa (e.g. obbligo di produzione trimestrale di bilanci controllati dalle societ\u00e0 di audit in qualit\u00e0 di gatekeeper). Laddove una societ\u00e0 ne controlla altre in contesto di gruppi societari (corporate groups), deve produrre un bilancio consolidato siccome questo contesto \u00e8 pi\u00f9 rischioso in partenza per un creditore rispetto al contesto di societ\u00e0 indipendenti: si fa dunque contabilit\u00e0 di gruppo (group accounting). Questi gruppi societari possono essere quotati o meno in borsa. Anche quando una societ\u00e0 ha la sede legale in un paese inserito in una delle liste ufficiali di paradisi fiscali (sono prodotte da enti sovranazionali o internazionali), essa \u00e8 soggetta a maggiori controlli e maggiore information disclosure.\nCome appena accennato, l'enforcement dell'obbligo di produrre bilanci veritieri e scritti a regola d'arte secondo gli standard fa parte si attua anche attraverso i controllori delle societ\u00e0 di audit (auditeers) in qualit\u00e0 di gatekeeper, cio\u00e8 di terze parti che non fanno i loro stessi interessi ma lavorano nell'interesse pubblico pure se sono privati: gli auditeers infatti non sono pubblici ufficiali, ma lavoratori in una societ\u00e0 che a sua volta pu\u00f2 essere una societ\u00e0 a responsabilit\u00e0 limitata. In pi\u00f9, potrebbe non svolgere bene il suo lavoro di revisione e verifica dei bilanci, come \u00e8 successo con la Arthur Andersen, che peraltro era proprio una societ\u00e0 a responsabilit\u00e0 limitata fallita nel 2002 dopo il suo coinvolgimento nello scandalo Enron (era una delle societ\u00e0 di audit pi\u00f9 grandi del mondo, facente parte dei \"Big Five\", oggi \"Big Four\": EY, PWC, KPMG, Deloitte): la societ\u00e0 aveva ormai perso la sua credibilit\u00e0 e integrit\u00e0. Tramite lo scrutinio dei fogli di bilancio, gli stakeholder della societ\u00e0 possono controllare l'operato dei manager (per esempio, dei contabili/accounting manager) e indentificare i loro opportunismi. Gli auditeers hanno una grande responsabilit\u00e0 in capo, ma la sua responsabilit\u00e0 non va oltre il ruolo di controllori e scrutinatori ed \u00e8 stata limitata, altrimenti a ogni irregolarit\u00e0 in un bilancio revisionato una societ\u00e0 di audit chiuderebbe. I gatekeeper principali sono gli auditeers, a cui si affiancano gli uffici di credito (credit bureau) per estrapolare la cronologia dei prestiti richiesti da una societ\u00e0 e le agenzie di rating del credito (credit rating agency). Gli uffici di credito sono utili nel momento in cui il debito di una corporation \u00e8 disperso tra pi\u00f9 banche e un gran numero di obbligazioni. Anche le agenzie di rating hanno una grande responsabilit\u00e0 in capo, ma la loro responsabilit\u00e0 non va oltre il ruolo di \"giudici\" della solvenza o meno di un'istituzione privata o pubblica (anche gli Stati possono ricevere un rating) ed \u00e8 stata limitata, altrimenti a ogni errore di valutazione un'agenzia di rating chiuderebbe (si pensi agli errori commessi prima dello scoppio della crisi del 2008). Pertanto, i gatekeeper hanno grandi responsabilit\u00e0 di scrutinatori o di mitigatori dell'asimmetria informativa, competono tra loro per primeggiare ma non hanno responsabilit\u00e0 assoluta e possono essere soggetti a errori o conflitti di interesse. I gatekeeper si usano sia con aziende in difficolt\u00e0 finanziarie che con aziende solventi e costituiscono dei costi, che si possono pensare come costi di audit/revisione nel caso delle agenzie di audit. Le regole di quotazione in borsa rendono il processo di audit dei bilanci obbligatorio.\nL'assicurazione sugli incidenti sul posto di lavoro e norme di sicurezza.\nUna delle rules di alcuni ordinamenti obbliga le corporation che svolgono alcune attivit\u00e0 potenzialmente pericolose a procurarsi un'assicurazione sugli incidenti sul posto di lavoro o sugli incidenti automobilistici. Se l'incidente avviene e non \u00e8 simulato (le agenzie assicurative si possono truffare tramite danni creati apposta), la vittima \u00e8 intitolata ad avere il proprio risarcimento da parte dell'assicurazione. In tale modo, la corporation si tutela dal rischio di essere denunciata dai lavoratori incidentati: se un tribunale gli desse ragione, diventerebbero parte dei non-adjusting creditors, che non si limitano dunque ai truffati ma si allargano fino alle vittime di incidenti sul lavoro. Se l'incidente ha conseguenze letali, i non-adjusting creditors possono essere i familiari della vittima. Un esempio di attivit\u00e0 rischiosa \u00e8 lo smaltimento di rifiuti tossici (ma, in contesto di spedizione e/o di export, anche il trasporto su strada di merci pericolose come alcol etilico, gas, acido e materiale radioattivo \u00e8 un'attivit\u00e0 pericolosa). Le assicurazioni hanno un costo che la corporation si accolla, alla stregua dell'assicurazione del credito di cui si \u00e8 accennato sopra. Anche i lavori nei cantieri in contesto di real estate e appalti sono pericolosi e, nei cantieri, sono notoriamente presi dei provvedimenti di sicurezza imposti anche per legge e che vanno rispettati (in caso contrario, sono previste sanzioni), ragion per cui alle assicurazioni si possono affiancare delle norme di sicurezza sul lavoro o durante il trasporto. Simili accortezze si possono paragonare all'obbligo di certificare le condizioni sanitarie e fitosanitarie dei prodotti alimentari, agroalimentari, vegetali e chimici siccome un'assenza di controllo rischia di produrre, spedire e commerciare piante malate, animali vivi infetti da coronavirus, carni infette da epatite A, vegetali contaminati da parassiti e batteri e prodotti chimici dannosi per l'organismo (si pensi anche al mangime per animali contenente sostanze nocive che vengono passate agli animali e dagli animali alle persone che ingeriscono le loro carni). Per esempio, l'Unione Europea li richiede per autorizzare l'importazione di determinate fasce di prodotti (e.g. i bancali in legno su cui si deposita la merce devono sempre essere sterilizzati tramite fumigazione).\nIl capitale sociale minimo, la private equity financing e le perdite ingenti.\nTramite delle altre norme/rules, si mette come garanzia per i creditori in contesto di conflitti di agency l'obbligo di capitale sociale minimo (minimum capital/legal capital), ovvero il capitale (denaro e altri asset) che la societ\u00e0 deve possedere in sede di fondazione. Se avesse un capitale eccessivamente basso, i creditori sarebbero vulnerabili, i costi dei rischi sarebbero alti e molti potenziali creditori non si rivolgerebbero alla societ\u00e0, che a sua volta non avrebbe gi\u00e0 in partenza capitale sufficiente per svolgere le sue attivit\u00e0 e/o dovrebbe prima fondarsi e poi cercare in qualche modo di racimolare capitale. Di contro, un capitale minimo eccessivamente alto rende la formazione una societ\u00e0 un compito arduo e oneroso, ragion per cui esso viene tarato nei vari ordinamenti. Il capitale sociale minimo si riferisce non solo al capitale posseduto al momento della fondazione (ma in taluni contesti), ma anche al requisito di mantenere sempre una certa soglia/ammontare di capitale lungo tutta la sua attivit\u00e0, sempre come garanzia per i creditori. Se cos\u00ec non fosse, una societ\u00e0 negligente o opportunista potrebbe rispettare il requisito di avere il capitale minimo alla fondazione per poi portarlo a zero qualche tempo dopo tramite perdite o riduzioni di capitale fino all'esaurimento. Siccome non deve esaurirsi o andare al di sotto di una sorta di linea rossa, le riduzioni di capitale (perlomeno motivate) devono essere tarate e modulate con attenzione. Se si esaurisce o si riduce al di sotto della soglia minima stabilita per legge, i soci devono prendere contromisure per raccogliere capitale: per esempio, la societ\u00e0 pu\u00f2 emettere nuove azioni e obbligazioni e chiedere prestiti in banca (queste contromisure, se la societ\u00e0 \u00e8 poco attraente, possono essere infruttuose e il mancato superamento della soglia porta al mancato rispetto della legge). Le leggi sul capitale minimo delle societ\u00e0 per azioni sono presenti solo nelle giurisdizioni europee e il suo ammontare \u00e8 pari o superiore a 25.000\u20ac (nel caso preciso dell'Italia, sono richiesti 50.000\u20ac). Se le societ\u00e0 sono di altro tipo, il capitale minimo era inferiore; oggi non si richiede pi\u00f9 eccetto nell'ordinamento italiano, in cui una societ\u00e0 a responsabilit\u00e0 limitata si pu\u00f2 fondare con un capitale minimo pari o superiore a 10.000\u20ac, il che pu\u00f2 essere interpretato come una piccola tutela o un segnale di paternalismo e uno scoraggiamento dell'imprenditorialit\u00e0 (cio\u00e8 dell'intraprendenza nel campo del business). Negli altri ordinamenti di stampo spiccatamente liberista, non c'\u00e8 nessun obbligo e requisito di capitale sociale minimo (e.g. Stati Uniti, UK e Giappone). Nel caso in cui una corporation viene fondata con 0$ di capitale minimo e senza che i soci fondatori possano apportarvi capitale, il capitale si pu\u00f2 comunque raccogliere per esempio presentando un business plan attraente per investitori che credono nel successo e nei profitti che quel progetto, quel piano o quell'idea sono capaci di generare al lancio e promozione, per esempio. Questa attivit\u00e0 si chiama \"funding\" (ma il concetto pu\u00f2 anche riferirsi alla raccolta di denaro da parte di enti caritatevoli e non-profit, ovvero le \"charity\"). Gli investitori in questi progetti possono essere altre corporation, banche, compagnie assicurative e anche singoli investitori (angel investor e venture capitalist); nel caso in cui il progetto sia innovativo o riguardi un mercato in via di sviluppo, i soldi investiti si dicono solitamente venture capital. Anche gli hedge fund possono investire (a volte i loro investimenti sono ad alto rischio e speculativi). Pertanto, una startup con 0$ di capitale sociale pu\u00f2 raccoglierlo con la vendita di azioni over the counter OTC e dunque tramite attivit\u00e0 di angel investoring e venture capital financing, entrambe appartenenti al private equity financing. A sua volta, l'equity financing attraverso piattaforme private o pubbliche (ovvero le borse) \u00e8 il contraltare di quello che in corporate finance si chiama debt financing, tale per cui una societ\u00e0 startup si finanzia tramite il debito (ovvero prestiti bancari e obbligazioni). Non esiste un obbligo di capitale sociale massimo (una societ\u00e0 pu\u00f2 anche avere una capitalizzazione di borsa trilionaria) e pi\u00f9 il capitale (denaro e altri asset) \u00e8 alto, pi\u00f9 la societ\u00e0 di base appare solida anche se il fatto di avere la capitalizzazione azionaria/market cap pi\u00f9 alta possibile non \u00e8 necessariamente un pregio: il capitale sociale pu\u00f2 essere esuberante rispetto all'oggetto sociale perseguito e, se in pi\u00f9 i profitti non sono altissimi, gli azionisti ormai numerosissimi riceverebbero un dividendo basso e anche molto frazionato.\nTra le altre rules, si contano quelle per cui i dividendi possono non essere distribuiti in alcune occasioni per prevenire la diluizione degli asset (tipicamente, quando i dividendi sono una cifra eccessiva e che porta a una diminuzione molto forte del capitale sociale). Lo stesso avviene quando si impongono dei limiti nel riacquisto delle azioni (shares repurchase) da parte della corporation quando un socio ritira l'investimento: in questa occasione, i soldi infatti sono restituiti agli azionisti, il che porta a una diminuzione del capitale sociale. Quando avviene una perdita di capitale (loss of capital) al di sotto del minimo richiesto (di solito se scende al di sotto di met\u00e0 del capitale minimo), negli ordinamenti europei vige l'obbligo di riunire in via straordinaria l'assemblea dei soci per adottare una contromisura o discutere la liquidazione; in Francia e Italia invece avviene una liquidazione automatica e la linea rossa \u00e8 pari al capitale minimo stesso, ragion per cui le regole previste sono piuttosto strette. Come via di mezzo, in Germania e Svizzera la societ\u00e0 apre la procedura di bancarotta se il patrimonio netto (net assets) si azzera. Si parte dal presupposto che una societ\u00e0 che subisce una certa perdita perde la credibilit\u00e0, come anche una societ\u00e0 nata senza un capitale minimo o con capitale pari a zero (ma questo modo di pensare \u00e8 assente al di fuori dell'Europa). In pi\u00f9, viene calcolato il rischio che, durante il tentativo di arginamento della perdita o di negoziazione (o il periodo di inesorabile declino, \"decline/twilight\"), possono originarsi degli opportunismi: se si agisce direttamente, questo rischio viene allontanato. In svariati paesi europei e in Giappone, il capitale sociale si pu\u00f2 ridurre se contemporaneamente si danno delle protezioni ai creditori, e.g. garanzie di terze parti.\nLa protezione degli obbligazionisti con i bond covenant.\nEsiste anche un conflitto tra societ\u00e0 e creditori nella misura in cui gli azionisti, che in corporate financing permettono l\u2019equity financing (finanziamento non a debito) e possono anche essere dei fondi gestiti da un manager o un loro comitato, possono avere dei conflitti di agency verso un tipo particolare di creditori, ovvero gli obbligazionisti. In altre parole, la societ\u00e0 e/o gli shareholder possono essere opportunisti o negligenti non solo verso fornitori, banche e lavoratori, ma anche contro i bondholder. Questi ultimi sono considerati creditori siccome, comprando le obbligazioni, a una data di maturit\u00e0 esigono il ripagamento del denaro prestato maggiorato di interessi detti \u201ccoupon rate\u201d. I prestiti in banca e l\u2019emissione di obbligazioni poi comprate dunque rappresentano il finanziamento attraverso il debito, ovvero il debt financing, l\u2019opposto dell\u2019equity financing. Quando si raccoglie capitale (funding/financing) attraverso l\u2019innalzamento del livello di equity o di liability, ci\u00f2 impatta sulle statistiche e dati dei report finanziari, in primis il foglio di bilancio (l\u2019aggiornamento \u00e8 trimestrale se la societ\u00e0 \u00e8 quotata in borsa). Gli azionisti potrebbero tentare di ricevere profitti a scapito degli obbligazionisti. Lo strumento di risoluzione a questo conflitto \u00e8 un gruppo di norme detto \u201cbond covenant\u201d, letteralmente \u201cpatto dell\u2019obbligazione\u201d, per indicare la protezione e tutela degli obbligazionisti. Il covenant \u00e8 un insieme di accordi a cui la societ\u00e0 si offre di sottostare, sono scritti in un contratto e accompagnano l\u2019emissione di obbligazioni e il loro acquisto. Nel momento in cui i bondholder comprano le obbligazioni (ne esistono di pi\u00f9 tipi, come le azioni), sono tutelati da queste rules e termini contrattuali legalmente vincolanti fino alla data di maturit\u00e0 (maturity date) siccome l\u2019emittente (bond issuer, ovvero la corporation). Si ricorda che sia le azioni che i bond sono due prodotti finanziari classificati come \u201csecurity\u201d, ma le azioni sono legate all\u2019equity, mentre le obbligazioni no. Esistono due categorie di bond covenant in base al contenuto: il negative covenant (o restrictive covenant) e l\u2019affirmative covenant. Nel primo, l\u2019emittente/la corporation si impegna a non intraprendere determinate scelte e attivit\u00e0 fino alla data di maturit\u00e0 (e.g. non indebitarsi ulteriormente, limitare la distribuzione di dividendi agli azionisti o non intraprendere azioni che potrebbero essere lesive), quindi \u201crestringe\u201d il proprio campo di azione come forma di tutela. Nel secondo, l\u2019emittente/la corporation si impegna a ottemperare ad alcune richieste, e.g. avere una performance pari o superiore a una soglia e non scendere al di sotto. Il bond covenant riguarda pure le obbligazioni statali (government bond o, negli Stati Uniti, Treasury Bond venduti alle aste). Se la corporation non rispetta il bond covenant, il rating dei suoi bond (siccome le agenzie di rating possono anche focalizzare la valutazione su un singolo prodotto finanziario) diminuisce. Nel caso raggiunga il livello minimo di valutazione o quasi, diventa junk-bond, cio\u00e8 spazzatura. I junk-bond sono anche quei bond a rischio altissimo che come contraltare logico promettono guadagni altissimi e che di fatto sono spazzatura. Anche i bond statali possono essere soggetti a rating, essere promossi o declassati e essere etichettati come spazzatura. Se il rating \u00e8 basso, questa security diventa poco attraente e dunque attirer\u00e0 meno compratori e coloro che l\u2019hanno comprata la rivenderanno in perdita, ammesso che qualcuno se la compri. Il rischio maggiore per un bondholder \u00e8 non vedersi rimborsati i soldi maggiorati di interessi, situazione tale per cui la corporation va in default tecnico (technical default); il default, nel caso di bond statali, riguarda anche gli Stati, in generale si chiama insolvenza sovrana e avviene in contesti di crisi del debito. In sintesi, il bondholder deve affrontare un rischio pi\u00f9 o meno alto di default (default risk). Se a monte il rischio \u00e8 alto e in pi\u00f9 la company non \u00e8 di lunga data (e.g. una large-cap o mega-cap) ma \u00e8 una nano-cap, il tasso di interesse si alza; se a monte \u00e8 basso anche perch\u00e9 ci sono molti covenant allegati al bond e la compagnia non \u00e8 una startup, il tasso di interesse si abbassa e il bondholder guadagna di meno. Il \u201ccovenant\u201d, come concetto generico, si pu\u00f2 legare anche ad altri contesti come forma di tutela nei contratti e accordi. Per esempio, si pu\u00f2 usare sia in contesto di emissione di bond che in un contratto di M&amp;A (merger and acquisition), ovvero di fusione, o nel business immobiliare, cio\u00e8 nel settore del real estate. Nella liquidazione, si ricorda che gli obbligazionisti hanno il diritto di prelazione sugli azionisti. Ma gli obbligazionisti a priori non hanno diritto di voto: solo chi compra azioni ordinarie/comuni lo possiede, quindi devono essere fornitori di capitale a equity e non a debito.\nDiffusione del nome.\nLa denominazione \"societ\u00e0 per azioni\", traduzione letterale dal tedesco \"Aktiengesellschaft (AG)\", \u00e8 utilizzata, oltre che nelle nazioni di lingua tedesca e scandinava, in Italia (a partire dal 1942) e in Romania. Nella maggior parte dei paesi di lingua neolatina si usa, invece, l'espressione di origine francese societ\u00e0 anonima (SA). In Gran Bretagna e negli altri paesi di common law si usa l'espressione \"limited company\" (Ltd) o \"public limited company\" (Plc) se le azioni sono quotate in borsa e quindi offerte al pubblico; negli Stati Uniti, per\u00f2, si usano di solito le espressioni \"corporation (Corp.)\" o \"incorporated company (Inc.)\".\nI vari nomi sottolineano diversi aspetti della disciplina di questo tipo di societ\u00e0. Infatti, l'espressione \"\"societ\u00e0 per azioni\" sottolinea il fatto che le quote del capitale sociale sono rappresentate da titoli cartolari che possano circolare liberamente.\nIl nome \"societ\u00e0 anonima\"\" sottolinea il fatto che la societ\u00e0 ha personalit\u00e0 giuridica e, dunque, agisce sotto il proprio nome, non quello degli azionisti, amministratori o dipendenti.\nAnche la parola \"corporation\" indica la personalit\u00e0 giuridica (peraltro con significato pi\u00f9 ampio, corrispondente a quello del termine \"corporazione\" usato nel linguaggio giuridico italiano).\n\"Limited company\", invece, evidenzia la responsabilit\u00e0 limitata dei soci e si potrebbe tradurre letteralmente con \"societ\u00e0 a responsabilit\u00e0 limitata\" se questa espressione non avesse assunto, in molti paesi di civil law, un diverso significato, designando un altro tipo di societ\u00e0 di capitali, non presente negli ordinamenti di common law, che si differenzia dalla societ\u00e0 per azioni per il fatto che il suo capitale non \u00e8 diviso in azioni.\nNei paesi anglosassoni si usa inoltre l'espressione \"joint stock company\", anch'essa traducibile con \"societ\u00e0 per azioni\", ma con un significato pi\u00f9 ampio: designa, infatti, tutte le societ\u00e0 il cui capitale \u00e8 diviso in azioni, tenendo presente che in questi ordinamenti \u00e8 possibile costituire anche societ\u00e0, aventi il capitale diviso in azioni e dotate di personalit\u00e0 giuridica, i cui soci sono illimitatamente responsabili (si parla, in questi casi, di \"unlimited company\", espressione peraltro non in uso negli Stati Uniti). D'altra parte, in Gran Bretagna e in altri paesi di common law, accanto alla \"company limited by shares\", la societ\u00e0 per azioni, si trova la \"company limited by guarantee\", che si differenzia perch\u00e9 il capitale non \u00e8 diviso in azioni e la responsabilit\u00e0 dei soci \u00e8 limitata all'importo che si sono obbligati a versare per contribuire al capitale della societ\u00e0 nel caso venga messa in liquidazione; si tratta di una forma societaria utilizzata per lo pi\u00f9 da organizzazioni no profit.\nNegli Stati Uniti esiste poi la \"limited liability company\" (LLC), un sorta di ibrido tra societ\u00e0 di persone e societ\u00e0 di capitali, dotata di responsabilit\u00e0 limitata ma non personalit\u00e0 giuridica.\nQuesto \u00e8 uno schema dei nomi delle societ\u00e0 dei capitali nei principali paesi del mondo:"}
{"id": "213887", "revid": "712828", "url": "https://it.wikipedia.org/wiki?curid=213887", "title": "Senato galattico", "text": ""}
{"id": "213888", "revid": "198326", "url": "https://it.wikipedia.org/wiki?curid=213888", "title": "Decomposizione di Choleski", "text": ""}
{"id": "213898", "revid": "1904508", "url": "https://it.wikipedia.org/wiki?curid=213898", "title": "Marco Foscarini", "text": "Biografia.\nGiovinezza ed educazione.\nNacque il 4 febbraio 1696, secondogenito.\nA quanto si sa della sua vita, inizialmente non dispose di una grande fortuna dal punto di vista finanziario (o, almeno, non cos\u00ec elevata, da permettergli una carriera di grande prestigio) ma, in compenso, crebbe dotato d'un intelletto non comune, tanto che presto venne considerato come uno dei veneziani di maggiore ingegno nella storia della Repubblica.\nStudi\u00f2 presso all'Accademia dei nobili di San Francesco Saverio a Bologna.\nDurante la giovent\u00f9 e la maturit\u00e0 svolse con successo piccoli incarichi diplomatici presso sedi comunque importanti, quali quelle di Roma e Torino.\nDivenne noto per la sua erudizione; \u00e8 curioso notare come uno dei suoi interessi principali fossero i coralli, tanto che il famoso letterato Gasparo Gozzi, suo frequente ospite, si lamentava del fatto che ogni conversazione, in ogni momento della giornata, dovesse vertere su quell'argomento tanto insolito.\nCome tutti gli studiosi della sua epoca, Marco Foscarini ebbe importanti collezioni di libri e manoscritti antichi.\nPur d'arricchire i suoi archivi, forse non disdegn\u00f2 comportamenti poco consoni ad un gentiluomo; infatti si dice che una volta, durante un'ambasciata a Roma, con l'appoggio del nipote Sebastiano, derubasse un suo ospite, addirittura un cardinale, d'un prezioso manoscritto, sostituendolo con un falso.\nVere o false che fossero queste voci (peraltro il derubare un \"concorrente\", all'epoca, era visto come cosa normale), genuine furono la sua grande cultura e la sua abilit\u00e0 nell'arte oratoria.\nDivenuto procuratore di S. Marco per meriti, si ritir\u00f2 dalla carriera diplomatica per dedicarsi interamente ai suoi studi e per affinare la sua oratoria in ambito letterario, oltre che politico.\nDisponibilit\u00e0 economica.\nNel 1745 Pietro Foscarini, d'un ramo minore della sua famiglia, molto ricco e senza eredi, lo nomin\u00f2 suo erede universale, consegnandogli un patrimonio immenso.\nAssieme al denaro, il Foscarini trov\u00f2 al suo fianco anche Elisabetta Corner, vedova di Pietro, che, a detta della malelingue, si prodig\u00f2 molto a favore di Marco, il quale non si era mai sposato.\nSe non \u00e8 certo che fosse la sua amante, certo \u00e8 che furono legati per tutta la vita da un sentimento di forte amicizia.\nPur senza assumere nuove importanti cariche, Marco Foscarini adesso, oltre ad esser apprezzato per le sue capacit\u00e0, aveva anche alle spalle un vasto patrimonio da investire e numerose conoscenze.\nNotevoli sono i suoi discorsi, rimasti sino ad oggi. Una volta un suo discorso fu talmente accorato, che solo alla sua conclusione ci si accorse che erano trascorse quasi quattro ore da quando aveva cominciato.\nLa sua nomea venne rafforzata dalla suo ferreo nazionalismo: era detto \"Gran Cagnesco\" per il fatto d'esser sempre molto serio e di non tollerare critiche verso la Repubblica.\nQuest'atteggiamento, in realt\u00e0, palesava la sua appartenenza allo schieramento conservatore, che rifiutava le idee dei nobili progressisti, i quali, vedendo lo stato agonizzante della Repubblica Veneta, volevano riformarla.\nDogato.\nNumerose testimonianze e le stesse lettere spedite dal Foscarini ad Elisabetta Corner ce lo mostrano pronto ad assumere il dogado sin dal 1760.\nL'attesa quasi imbarazzante con cui attendeva la morte del suo predecessore si concluse il 19 maggio 1762, con la morte di Francesco Loredan.\nCandidatosi, corruppe, pur di essere eletto, talmente tanti elettori, che si narra come, salutando Elisabetta Corner mentre usciva per andare a sentire notizie riguardo allo scrutinio decisivo, dicesse: \"Torner\u00f2 doge, o non torner\u00f2 affatto\".\nSi dice anche che pure la stessa Elisabetta Corner si prodigasse nel corrompere possibili concorrenti, pur di far vincere il suo favorito; e le satire dell'epoca la raffigurano come l'imperatrice Maria Teresa, vera padrona di fatto dell'impero austriaco, nonostante, nominalmente, lo fosse il suo consorte.\nRiusc\u00ec eletto il 31 maggio al primo scrutinio e immediatamente assunse la carica.\nMorte.\nCuriosamente, dopo aver tanto brigato per ottenere l'ambito incarico, Foscarini si ammal\u00f2 quasi subito e dovette pi\u00f9 volte ritirarsi per farsi curare. La sua salute non miglior\u00f2 mai ed il 31 marzo 1763, dopo dieci mesi di dogado, mor\u00ec.\nElisabetta Corner, a lui sopravvissuta, si ritrov\u00f2 con un debito di 900.000 ducati e si narra che persino le porte di casa fossero state ipotecate per pagare la campagna elettorale.\nFu sepolto nella cappella di famiglia, nella chiesa di San Stae.\nNel 1867, dopo l'annessione di Venezia al Regno d'Italia, fu intitolato a suo nome il Liceo di Santa Caterina, nato nel 1807 per volont\u00e0 napoleonica; la scuola \u00e8 ancor oggi attiva con il nome di Convitto Nazionale \u2013 Liceo Classico \"Marco Foscarini\".\nVilla Foscarini a Pontelongo.\nLa Villa \"Foscarini\", fatta costruire intorno al 1570 da Nicol\u00f2 Foscarini da San Stae, fungeva contemporaneamente da luogo di villeggiatura, da azienda agricola e sede di promozione di attivit\u00e0 \"industriali\". Ad esempio una fabbrica per la lavorazione del corallo, allora pescato in Dalmazia, promossa dal doge Marco Foscarini. \nDal punto di vista strutturale e architettonico, l\u2019edificio ripropone in pianta lo schema della casa veneziana (un salone centrale con le stanze laterali); si componeva di un edificio dominicale, di due barchesse laterali e, nella parte posteriore, di un brolo e di un piccolo giardino. Con gli anni, il giardino venne ampliato fino alla Schilla. \nNella villa pontelongana il grande doge Marco Foscarini mor\u00ec nel 1763. E qui soggiorn\u00f2, lavor\u00f2 e organizz\u00f2 manifestazioni e rappresentazioni Gaspare Gozzi, scrittore, poeta e segretario del doge Marco."}
{"id": "213902", "revid": "1875018", "url": "https://it.wikipedia.org/wiki?curid=213902", "title": "Aplu", "text": "Aplu o Apulu \u00e8 il dio etrusco del tuono e del fulmine. Patrono della divinazione e del sole, in Etruria aveva anche caratteristiche infere (vedi Mantus e Soranus).\nHa molte analogie con il dio greco Apollo (Apollon), in arte \u00e8 rappresentato con una corona e dei rami di alloro. Il nome di Aplu o Apulu non arriv\u00f2 direttamente dalla Grecia ma attraverso la mediazione di un centro latino, probabilmente Preneste.\nIn Etruria, come a Roma, Apollo era soprattutto una divinit\u00e0 di Delfi. La sua rappresentazione etrusca pi\u00f9 celebre \u00e8 l'Apollo di Veio attribuito a Vulca."}
{"id": "213903", "revid": "466539", "url": "https://it.wikipedia.org/wiki?curid=213903", "title": "Argiro (politico bizantino)", "text": "Fu catapano d'Italia dal 1050 al 1058; ebbe un peso rilevante nella storia dell'Italia meridionale e nel primo consolidarsi del dominio normanno.\nBiografia.\nEra figlio di Melo da Bari e di Maralda. Nel 1011, in seguito alla sconfitta del padre che si era ribellato ai bizantini, il giovanissimo Argiro venne fatto prigioniero e portato a Bisanzio insieme alla madre. Non sappiamo se Argiro fu trattato da prigioniero o piuttosto sia venuto a diretto contatto con la corte: infatti non \u00e8 da escludere che Argiro (nome tipicamente greco, che forse il padre Melo non gli avrebbe mai dato) non sia stato il suo vero nome di battesimo, ma un soprannome datogli a Bisanzio dall'imperatore Romano III che apparteneva alla famiglia degli Argiri. \nDi certo il suo ritorno in Puglia nel 1039 era in relazione a un preciso incarico militare di alto profilo: l'imperatore Michele IV Paflagonio lo invi\u00f2 in Italia per ristabilire l'ordine in Puglia dove i conterati, che in Sicilia si erano rivoltati al generale Giorgio Maniace guidavano un'insurrezione contro il catapano Niceforo Doceano e avevano ucciso a Mottola un funzionario imperiale. L'anno seguente Argiro li sconfisse duramente: le milizie furono sciolte, due loro capi, Musando e Giovanni di Ostuni, furono imprigionati a Bari, altri quattro furono impiccati nella stessa citt\u00e0 e un altro ad Ascoli. \nLo scenario cambi\u00f2 affatto nel 1041: con la morte dell'imperatore Michele IV (dicembre), Zoe cadde in disgrazia a corte e Argiro evidentemente si schier\u00f2 dalla parte dei legittimisti macedoni, che sostenevano Zoe e Teodora (le figlie di Costantino VIII), contro il nuovo imperatore Michele V. Argiro quindi appoggi\u00f2 la rivolta antibizantina dei longobardi (guidati da Arduino di Melfi) e dei normanni di Rainulfo Drengot, ponendosi al comando dell'insurrezione; nel febbraio 1042 a Bari nella chiesa di Sant'Apollinare i cavalieri normanni, insieme ai baresi, elessero Argiro loro capo e lo nominarono duca di Puglia (lo stesso titolo che fu del padre Melo). A luglio Argiro sconfisse anche Romano da Matera e conquist\u00f2 Giovinazzo, mentre spesso i soldati normanni si abbandonavano ad eccessi dopo la conquista delle citt\u00e0, contro il volere di Argiro. \nArgiro poi ritorn\u00f2 fedele a Bisanzio quando Zoe ritorn\u00f2 a corte e spos\u00f2 Costantino IX Monomaco. L'imperatore invit\u00f2 Argiro a riprendere il suo ruolo nell'esercito bizantino e nel settembre 1042, durante un assedio che con i Normanni aveva posto a Trani, Argiro abbandon\u00f2 gli insorti e accett\u00f2, tra le altre cose, la nomina di comandante degli Eserciti Imperiali in Italia. \nL'anno successivo Argiro venne sconfitto in battaglia a Venosa dagli insorti e, considerata la situazione che favoriva i Normanni di Guglielmo Braccio di Ferro, nel 1046 si rifugi\u00f2 a Bisanzio. Qui si fece subito apprezzare dall'imperatore, soffocando nel 1047 una rivolta di Leone Tornicio, che aveva attentato all'imperatore; disgraziatamente per lui, entr\u00f2 in contrasto col patriarca Michele Cerulario. \nNel 1050 ricevette la carica di \"Magister, Vestis et Dux Italiae, Calabriae, Siciliae, Paphlagoniae\", ovvero di nuovo catapano d'Italia: torn\u00f2 in Puglia nel marzo 1051, cattur\u00f2 i governatori di Bari, Pietro e Romualdo, e li sped\u00ec in catene a Costantinopoli; in agosto, ottenuto l'appoggio della popolazione locale, cominci\u00f2 a tramare contro i Normanni riuscendo a far assassinare il loro capo, Drogone d'Altavilla. Nel 1052 intavolava trattative col papa Leone IX per sconfiggere i normanni, i quali (bench\u00e9 avversati dal papa, dall'imperatore, dai bizantini e dai longobardi) allargavano di giorno in giorno i loro domini nell'Italia meridionale. \nLo scontro decisivo avvenne il 18 giugno 1053 nella battaglia di Civitate: il papa, al comando di raccogliticce truppe tedesche e longobarde, fu sbaragliato e catturato, mentre Argiro, che, al comando dei greci, tentava di ricongiungersi al pontefice, aveva conosciuto l'onta della sconfitta nei pressi di Siponto, dove era giunto tardivamente via mare: costretto a fuggire, si rifugi\u00f2 a Vieste. In questa roccaforte, che riteneva pi\u00f9 sicura e pi\u00f9 facilmente difendibile rispetto a Bari, probabilmente stabil\u00ec la nuova sede del catapanato d'Italia (ci\u00f2 sarebbe confermato dalla presenza a Vieste del cosiddetto \"Palazzo du Catapone\", ma il titolo di \"Magister Vestis\" non ha riferimenti alla citt\u00e0 di Vieste). Da qui Argiro invi\u00f2 un'ambasceria a Enrico III con la speranza di ottenere aiuti (maggio 1054), ma i suoi tentativi diplomatici vennero interrotti bruscamente: Michele Cerulario, che nell'estate aveva promosso lo scisma d'Oriente, grazie all'influenza che aveva sull'imperatrice Teodora fece richiamare Argiro a Bisanzio. \nArgiro nel 1055 si rec\u00f2 a Costantinopoli, in compagnia di Nicola, arcivescovo di Bari, per sostenere le sue posizioni. Solo nel 1057, con l'avvento al trono di Isacco Comneno, venne reintegrato e pot\u00e9 riprendere le trattative per combattere i normanni: contatt\u00f2 papa Stefano IX, invi\u00f2 una lettera a Berardo abate di Farfa, ricevette un'ambasceria di Desiderio abate di Montecassino. Ma ancora una volta gli eventi gli furono contrari: nel 1058, alla morte del papa, le trattative si interruppero e il nuovo pontefice Niccol\u00f2 II si schier\u00f2 con i Normanni. \nDimostratasi fallimentare la sua politica diplomatica, nel 1061 Argiro venne destituito dal ruolo di catapano. Di lui poi si perdono le tracce: mor\u00ec forse nel 1068 a Bari (o a Vieste; secondo altri ad Atella). Prima di morire don\u00f2 all'abbazia di Farfa seimila bisanzi e una ricca veste di seta che ancora si conserva."}
{"id": "213905", "revid": "287204", "url": "https://it.wikipedia.org/wiki?curid=213905", "title": "Scipione Borghese", "text": ""}
{"id": "213906", "revid": "1652635", "url": "https://it.wikipedia.org/wiki?curid=213906", "title": "Aereo da caccia", "text": "L'aereo da caccia, detto semplicemente caccia, \u00e8 un tipo di aereo militare progettato per dare la caccia e quindi distruggere in volo gli aerei nemici, specialmente i bombardieri, che hanno lo scopo di distruggere gli obiettivi terrestri, sia civili che militari.\nNacque durante la prima guerra mondiale, ma divenne un'arma decisiva nel secondo conflitto mondiale: il controllo dello spazio aereo era infatti decisivo per le sorti di una battaglia e questa responsabilit\u00e0 venne affidata soprattutto a questo tipo di aerei, che avevano lo scopo di intercettare e abbattere i velivoli nemici, compresi altri caccia, prima che colpissero obiettivi sensibili (caccia intercettore).\nGrazie all'evoluzione tecnologica, \u00e8 diventato una macchina bellica, potente ed efficiente, in grado di distruggere aerei nemici a grandissime distanze grazie all'aiuto dei radar e dei missili in dotazione. Inoltre al giorno d'oggi non \u00e8 pi\u00f9 una macchina \"pura\" preposta solo alla distruzione di altri aerei in volo (\"missioni di superiorit\u00e0 aerea\"), ma \u00e8 in grado di svolgere anche altri compiti (caccia multiruolo) come la ricognizione e l'attacco diretto al suolo.\nLa storia.\nIl caccia nacque, durante la prima guerra mondiale, dalla necessit\u00e0 di distruggere i ricognitori nemici che, sorvolando le postazioni nemiche, erano in grado di aggiustare il tiro dell'artiglieria con immaginabili conseguenze per l'esito della battaglia. Allo scoppio della guerra i caccia erano dei semplici ricognitori armati, aerei di legno e tela, con motori che a stento riuscivano a tenerli in volo e mitragliatrici che spesso si inceppavano. Grazie alle nuove tecnologie, alle esperienze dei piloti e ai loro consigli alla fine della guerra i caccia divennero delle armi micidiali e molto pi\u00f9 affidabili in grado di abbattere con facilit\u00e0 i primi bombardieri e di terrorizzare i soldati nemici con ripetuti mitragliamenti a terra.\nAllo scoppio della seconda guerra mondiale i caccia erano macchine completamente diverse da quelle utilizzate nella Grande Guerra. Dotati di motori molto pi\u00f9 potenti, mitragliatrici di calibro maggiore e pi\u00f9 affidabili, forme aerodinamiche e tettuccio chiuso, erano in grado di volare pi\u00f9 a lungo, pi\u00f9 velocemente e a quote pi\u00f9 elevate dei loro predecessori e il loro impiego era decisivo per l'esito di una battaglia. Basti pensare all'importanza che ebbero nella battaglia d'Inghilterra: fu la prima battaglia combattuta esclusivamente dagli aerei e dimostr\u00f2 l'importanza conquistata da una macchina che alla sua nascita era stata trattata con sufficienza dai vertici militari. I caccia furono fondamentali per il controllo dello spazio aereo: il dominio dei cieli era importante sia per evitare attacchi da parte di bombardieri nemici, sia per fornire appoggio alle truppe di terra mitragliando e bombardando l'esercito nemico. Lo sbarco in Normandia, ad esempio, fu possibile grazie anche al totale controllo aereo delle acque sopra la Manica.\nAlcuni importanti caccia della seconda guerra mondiale furono gli americani P-51 Mustang, P-38 Lightning, P-47 Thunderbolt, l'F4U Corsair e l'F6F Hellcat i tedeschi Messerschmitt Bf 109 e Focke-Wulf Fw 190, i britannici Supermarine Spitfire, Hawker Hurricane e de Havilland Mosquito, i giapponesi Mitsubishi A6M Zero, Nakajima Ki-43, il Kawanishi N1K e Kawasaki Ki-61, gli italiani M.C.202, M.C.205, i sovietici, Yakovlev Yak-7, Yakovlev Yak-9, Lavochkin Gorbunov Gudkov LaGG-3, Lavochkin La-5, MiG-1 e Ilyushin Il-2 \u0160turmovik e i meno conosciuti IAR 80 rumeni.\nLa Messerschmitt AG fu la prima a produrre in serie un caccia con motori a reazione, il Me 262: il suo punto di forza era la velocit\u00e0, che gli consentiva di piombare sulle formazioni di B-17 Flying Fortress, attaccarli e disimpegnarsi velocemente, senza che la scorta avesse il tempo di reagire. Il Me-262 era considerata da Hitler una delle famose armi segrete che avrebbero dovuto mettere in ginocchio gli eserciti alleati, anche se fu proprio una sua direttiva a impedire che questo avvenisse: aveva infatti comandato di utilizzare il Me 262 come bombardiere, un ruolo per il quale non era stato progettato. Sia a causa della carenza di carburante negli ultimi anni di guerra, sia a causa di questa scelta d'impiego imposta da Adolf Hitler, il Me 262 non riusc\u00ec a costituire una vera difficolt\u00e0 per gli Alleati. \nDurante la guerra di Corea ci furono i primi scontri tra caccia a reazione e caccia con motori a razzo, che videro come protagonisti gli F-86 Sabre americani e i MiG-15 coreani ma di costruzione sovietica. Questi aerei erano una via di mezzo tra i vecchi caccia della seconda guerra mondiale e i futuri caccia armati di missili: univano infatti le grandi prestazioni date dai nuovi motori ai vecchi armamenti della guerra, le mitragliatrici e i cannoni.\nCon l'invenzione di motori a reazione capaci di far raggiungere velocit\u00e0 supersoniche, il design del caccia cambi\u00f2 completamente. Gli aerei di questa nuova generazione infatti erano pi\u00f9 grandi, pi\u00f9 robusti e dotati di una nuova arma, il missile. Le velocit\u00e0 supersoniche resero impossibile l'uso delle mitragliatrici come arma principale, rendendo necessaria l'invenzione di un nuovo sistema per abbattere i velivoli nemici. Uno dei pi\u00f9 famosi caccia di questa generazione fu l'F-4 Phantom, largamente impiegato durante la guerra del Vietnam inizialmente dalla marina, poi sia dall'USAF che dai Marines.\nI moderni caccia sono delle armi tecnologicamente avanzate, con prestazioni e caratteristiche impensabili pochi decenni fa. Possono raggiungere velocit\u00e0 supersoniche con molta facilit\u00e0, la loro agilit\u00e0 \u00e8 sorprendente, i computer di bordo rendono pi\u00f9 facile il compito del pilota e soprattutto sono macchine in grado di svolgere pi\u00f9 di un compito. Una caratteristica importante per un caccia moderno \u00e8 l'instabilit\u00e0: un caccia deve essere instabile per poter eseguire manovre acrobatiche spinte durante tutto l'inviluppo di volo. Con l'avvento degli aerei supersonici si riscontr\u00f2 un'eccessiva stabilit\u00e0 alle velocit\u00e0 prossime a mach 1 (1220\u00a0km/h) e si perse la principale caratteristica del caccia: l'agilit\u00e0. Si ricorse allora a profili aerodinamici che prevedevano grande instabilit\u00e0 a dispetto della difficolt\u00e0 di pilotaggio, che per\u00f2 veniva azzerata dal sistema di volo fly by wire, attraverso il quale il computer di bordo trasmetteva alle superfici di comando esterne gli impulsi che il pilota emetteva sui comandi di volo, facendo fare all'aeroplano le manovre richieste. Famosi caccia di oggi sono l'F-14 Tomcat, l'F-15 Eagle, l'F-16 Fighting Falcon, il Sukhoi Su-27, il MiG-29, il Joint Fighter JF-17 Thunder, l'Eurofighter Typhoon e l'F/A-22 Raptor.\nCaccia a reazione.\nL'evoluzione degli aerei da caccia a reazione dopo la seconda guerra mondiale pu\u00f2 essere distinta in diverse generazioni.\nPrima generazione.\nDella \"prima generazione\" di caccia fanno parte i caccia subsonici con prese d'aria a geometria fissa, come il Gloster Meteor britannico, ampiamente prodotto ed esportato dopo la fine della Guerra, e il Lockheed P-80 Shooting Star americano, ricordato per essere il primo aviogetto da caccia ad entrare in servizio con le forze armate americane.\nI capostipiti di questa generazione furono i caccia a getto ideati in Germania durante la seconda guerra mondiale: l'Me 262, l'Heinkel Salamander e pochi altri.\nQuesta fase dur\u00f2 pochi anni. Al termine del conflitto, poi, gli Alleati e i sovietici riuscirono a sviluppare gli studi tedeschi sull'ala a freccia, cui erano entrati in possesso con l'occupazione della Germania, e a sviluppare propri motori.\nProbabilmente i modelli pi\u00f9 rappresentativi di questa generazione sono l'Me 262 nella fase del conflitto mondiale e l'F-86 Sabre e il MiG-15 per quanto riguarda gli sviluppi successivi.\nSeconda generazione.\nLa \"seconda generazione\" di caccia a reazione era gi\u00e0 molto evoluta rispetto ai primi insicuri aerei a getto, grazie all'adozione di motori decisamente pi\u00f9 potenti e sicuri (affogati nella fusoliera e non pi\u00f9 nelle semiali) ma soprattutto grazie all'uso dell'ala a freccia che li rendeva capaci di raggiungere alte velocit\u00e0 subsoniche.\nLa guerra di Corea, combattuta tra il 1950 e il 1953, vide l'impiego di agili caccia con motore a reazione e ala a freccia, capaci di arrivare a pi\u00f9 di 900\u00a0km/h, dotati di armamento pesante (a volte a fianco dei cannoncini avevano razzi non guidati aria-aria). Gli aerei a elica reduci della seconda guerra mondiale, insieme con i primi jet, rimasero in servizio ancora per qualche anno ricoprendo compiti secondari.\nI pi\u00f9 famosi combattenti della Guerra di Corea furono il MiG-15 di produzione sovietica, esportato in Corea del Nord, e il North American F-86 Sabre americano. Il velivolo sovietico era la macchina migliore, e gli equipaggi russi erano di qualit\u00e0 quasi equivalente ai piloti americani.\nLe industrie aeronautiche dei vari paesi iniziarono a fondersi e, spinti dal clima di guerra fredda, l'Unione Sovietica, gli Stati Uniti d'America, la Francia e la Gran Bretagna (quest'ultima si ritir\u00f2 molto presto), furono gli unici Paesi a potersi permettere di lanciarsi in una gara segnata da un'evoluzione rapidissima in cui i motori a getto arrivarono a sviluppare potenze incredibili: si raggiunse la velocit\u00e0 del suono (Mach 1) e rapidamente venne abbattuto il muro del suono. Nella prima met\u00e0 degli anni cinquanta erano in servizio aerei capaci di volare agevolmente a Mach 1,1 - 1,3, ovvero 1\u00a0200-1\u00a0500\u00a0km/h, quando fino ad un decennio prima la velocit\u00e0 massima si era attestata sui 700\u00a0km/h dei pi\u00f9 veloci aerei ad elica.\nLa \"seconda generazione\" ebbe una vita concettualmente e costruttivamente breve, perch\u00e9 in poco tempo (inizi anni sessanta) esord\u00ec la \"terza generazione\".\nTra i modelli pi\u00f9 rappresentativi della \"seconda generazione\" si possono citare: North American F-86 Sabre, North American F-100 Super Sabre, McDonnell F-101 Voodoo, Convair F-102 Delta Dagger, Lockheed F-104 Starfighter, Republic F-105 Thunderchief, Convair F-106 Delta Dart, Vought F8U (F-8) Crusader, Grumman F11F (F-11) Tiger, Mikoyan-Gurevich MiG-19, Mikoyan-Gurevich MiG-21, Sukhoi Su-9 / Sukhoi Su-11, Yakovlev Yak-25, BAC Lightning, de Havilland DH.110 Sea Vixen, Gloster Javelin, Hawker Hunter, Supermarine Scimitar, Dassault \u00c9tendard IV, Dassault Mirage III, Saab 35 Draken.\nTerza generazione.\nLa \"terza generazione\" esord\u00ec agli inizi degli anni sessanta ed ebbe una vita operativa nettamente pi\u00f9 elevata rispetto alla precedente.\nGli USA misero in campo l'F-4 Phantom, che in quegli anni stabil\u00ec numerosi primati di velocit\u00e0, accelerazione, velocit\u00e0 di salita e quota. L'URSS mise in campo il MiG-21, un agile intercettore leggero da Mach 2, mentre la Francia realizz\u00f2 il Dassault Mirage III, la Svezia il Saab 37 Viggen e la Cina lo Chengdu J-7. Questi velivoli, nonostante siano ormai superati, sono rimasti validi nei primi anni del XXI secolo, restando in servizio in numerose forze aeree in varie parti del mondo.\nQuesti caccia si scontrarono in diverse occasioni tra loro negli anni sessanta e settanta nelle guerre arabo-israeliane e nella Guerra del Vietnam.\nL' F-4 americano in particolare fu progettato come caccia dotato di un armamento pesante esclusivamente missilistico, ma fu ben presto adattato ad un impiego multiruolo montando anche un cannone da 20\u00a0mm a canne rotanti Vulcan.\nTra i modelli pi\u00f9 rappresentativi si possono citare: McDonnell Douglas F4H (F-4) Phantom II, Northrop F-5 Freedom Fighter / Tiger II, Mikoyan-Gurevich MiG-23, Mikoyan-Gurevich MiG-25, Sukhoi Su-15, Sukhoi Su-17/20/22, Tupolev Tu-28P, Yakovlev Yak-28, British Aerospace Harrier, Dassault Mirage F1, Dassault Super \u00c9tendard, Shenyang J-8II.\nQuarta generazione.\nSeguirono i caccia di quarta generazione con ala a forte freccia o a delta e prese d'aria a geometria variabile capaci di raggiungere Mach 2.\nDurante la Guerra del Vietnam (come era gi\u00e0 successo nelle precedenti guerre combattute dall'arma aerea) i paesi produttori di aerei da combattimento (URSS e USA in testa) si dovettero confrontare con le nuove sfide che erano venute alla luce nella guerra. Cos\u00ec i sovietici avevano scoperto che i loro MiG (17/19/21) avevano un'autonomia troppo corta per un aereo moderno, gravi mancanze nell'elettronica, non avevano un buon radar per l'inseguimento dei bersagli, nessuna capacit\u00e0 di navigazione indipendente e tutto questo li portava a carenze nella capacit\u00e0 di colpire i bersagli oltre il raggio visivo. Infatti, grazie all'armamento missilistico a lungo-medio raggio, era nata la \"guerra dei puntini\" o pi\u00f9 formalmente BVR ovvero \"Beyond Visual Range\" (testualmente \"Oltre il raggio visivo\").\nDa parte loro gli americani si erano resi conto di aver avuto troppa fiducia nei nuovi concetti di combattimento aereo (radar di bordo avanzato, armamento missilistico, grande componente elettronica) tralasciando precedenti concezioni che si erano invece rivelate ancora necessarie, come la maneggevolezza, la leggerezza e l'uso di una mitragliatrice di bordo per i combattimenti ravvicinati.\nIn URSS furono poi schierati caccia intercettori come i MiG-23, i MiG-25, e furono aggiornati i Tu-128 e Su-15, mentre negli USA nascevano negli anni settanta quelli che sarebbero stati i caccia di maggior successo nei 30-40 anni successivi: l'F-14 Tomcat, l'F-15 Eagle, l'F-16 Fighting Falcon e l'F/A-18 Hornet.\nQuesti aerei sono ancora in prima linea al giorno d'oggi in attesa della sostituzione, non perch\u00e9 obsoleti, ma perch\u00e9 sono ormai arrivati al limite temporale di impiego.\nVerso la met\u00e0 degli anni ottanta anche l'URSS schier\u00f2 i suoi caccia di quarta generazione: i MiG-29, MiG-31 e Su-27, del tutto pari ai 4 grandi \"F\" americani.\nAnche la Francia riusc\u00ec a sviluppare alcuni buoni aerei come il Dassault Mirage F1 (distintosi nelle file irachene nella guerra contro l'Iran e famoso per gli attacchi sulle petroliere con missili antinave), ma soprattutto il Dassault Mirage 2000, un vero caccia-bombardiere di quarta generazione.\nInizi\u00f2 anche lo sviluppo di aerei da guerra tra nazioni alleate: venne cos\u00ec alla luce all'inizio degli anni ottanta il Tornado, sviluppato da Gran Bretagna, Germania e Italia che cos\u00ec unite si riaffacciarono sulla produzione nazionale di aerei da combattimento, svincolandosi parzialmente dalle importazioni USA.\nGli aerei di quarta generazione sono caratterizzati da una buona elettronica di bordo, con capacit\u00e0 di colpire bersagli a lunga distanza (oltre ai 150\u00a0km) facendo affidamento sul radar di bordo e sui missili a lungo raggio, e non perdendo efficacia nei combattimenti a breve raggio, dove contano su una maneggevolezza e rapidit\u00e0 di risposta che portano la macchina a compiere potenziali evoluzioni che il pilota non pu\u00f2 permettersi per non perdere conoscenza. Queste prestazioni ottenute grazie a studi aerodinamici avanzati, materiali compositi, motori molto potenti e comandi di volo elettronici fly-by-wire. Sono inoltre dotati di mitragliatrice fissa di bordo e piccoli e agili missili a breve raggio a ricerca di calore. La loro velocit\u00e0 massima \u00e8 compresa tra Mach 2 e Mach 2.5.\nIn questi aerei il concetto dominante \u00e8 la capacit\u00e0 \"multiruolo\", ovvero la capacit\u00e0 di compiere ogni sorta di missione, ripercorrendo la strada segnata 20 anni prima dall'F-4, ma questa volta potendo contare sulle tecnologie necessarie. Sono aerei che hanno dimostrato di saper vincere una guerra da soli: basta pensare all'operazione Desert Storm nel 1991 o alla guerra del Kosovo (operazione Allied Force), la prima guerra nella storia combattuta e vinta solo dagli aerei. Sono anche gli aerei famosi per l'utilizzo di bombe guidate. Nonostante l'uso improprio e del tutto colloquiale di \"bombe intelligenti\", bisogna riconoscere che i moderni attacchi aerei fanno molte meno vittime civili rispetto ai bombardamenti a tappeto usati nella seconda guerra mondiale.\nSi pu\u00f2 affermare che i moderni caccia esaltino i concetti delle generazioni precedenti in un solo aereo, unendo il tutto ad un'elettronica di navigazione ed attacco avanzate.\nTra i modelli pi\u00f9 rappresentativi si possono citare: Grumman F-14 Tomcat, McDonnell Douglas F-15 Eagle, General Dynamics F-16 Fighting Falcon, McDonnell Douglas F-18 Hornet, McDonnell Douglas-BAe AV-8B Harrier II, Mikoyan-Gurevich MiG-29, Mikoyan-Gurevich MiG-31, Sukhoi Su-27, Yakovlev Yak-38, Panavia Tornado, Dassault Mirage 2000, Saab 37 Viggen, Mitsubishi F-2, AIDC Ching-Kuo, Chengdu J-10, Joint Fighter JF-17 Thunder.\nQuarta generazione e mezza.\nAll'inizio degli anni 2000 si prospettava l'entrata in servizio della \"quinta generazione\" di caccia. Per lo pi\u00f9 traggono la loro origine dai 4 grandi F americani di quarta generazione: l'Eurofighter EF-2000 Typhoon, il Gripen svedese, il Dassault Rafale francese, Joint Fighter JF-17 Thunder cinese/pakistano, l'F/A-18E/F Super Hornet americano e l'Su-35 e l'Su-37 russo sono cacciabombardieri che posseggono tutti i concetti della quarta generazione esaltandoli con l'uso dei nuovi materiali compositi, potenza dei motori e basso consumo di carburante ed elettronica, il tutto per facilitarne la manutenzione, l'aggiornamento e il dispiegamento, con grande risparmio economico e di ore lavorative del personale di terra.\nI caccia di questa generazione sono generalmente superiori a tutti quelli di generazioni precedenti; inoltre farebbero la differenza sul piano logistico, dove con poca manutenzione a costo minore sarebbero gi\u00e0 pronti per un nuovo volo, mentre l'F-15C sarebbe ancora a terra a completare la sua manutenzione.\nPer questo tutti i nuovi modelli di caccia che stanno entrando in servizio in questi anni vengono chiamati di \"quarta generazione e mezza\", lasciando la definizione di \"quinta generazione\" per gli F-22 Raptor (i primi esemplari sono stati consegnati nel 2005) e F-35 \"Lightning II\" americani, Chengdu J-20 cinesi e Sukhoi PAK FA russi.\nTra i modelli pi\u00f9 rappresentativi si possono citare: Boeing F-18E/F Super Hornet, Sukhoi Su-30, Sukhoi Su-33, Sukhoi Su-35, Eurofighter Typhoon, Joint Fighter JF-17 Thunder, Saab JAS 39 Gripen, Dassault Rafale.\nQuinta generazione.\nI caccia di \"quinta generazione\" costituiscono davvero un passo avanti, integrando tutte le capacit\u00e0 fin qui concentrate nei cacciabombardieri con in pi\u00f9 la tecnologia \"stealth\" di cui fanno uso e che permette a loro di colpire prima di essere individuati, di volare praticamente indisturbati nello spazio aereo ostile, di portare a termine la missione anche in ambiente saturo di difese antiaeree e di ottenere la superiorit\u00e0 aerea anche in forte inferiorit\u00e0 numerica. \nL'F-22 e l'F-35 JSF sono dei veri capolavori di tecnologia aerospaziale, ma a un costo unitario di costruzione elevatissimo: sommando i costi di progettazione a quelli di produzione vera e propria e dividendoli per il numero di aerei in ordine, ne risulta che un F-22 coster\u00e0 tra i 150 e i 250 milioni di dollari, a seconda della quantit\u00e0 che alla fine verr\u00e0 prodotta. \nD'altra parte, dalla sua entrata in servizio, l'F-22A \u00e8 stato contrapposto in varie esercitazioni aeree (esempio le esercitazioni Red Flag) ai migliori caccia di 4\u00aa generazione tuttora in servizio nell'USAF come l'F-15C/E, F-16C, F/A-18A+/C. In tutte queste esercitazioni, in cui veniva schierato in schiacciante inferiorit\u00e0 numerica e con regole di combattimento sfavorevoli (i nemici \"eliminati\" potevano rientrare in combattimento), in pi\u00f9 di un'occasione, i piloti dei caccia avversari hanno subito la frustrazione di entrare nel raggio visivo degli F-22 (che, quindi, il pilota vedeva concretamente), ma di non riuscire ad ottenere un aggancio con nessun genere di arma (radar o IR) sul caccia di 5\u00aa generazione che, sfruttando la maggiore manovrabilit\u00e0, in breve eliminava l'avversario anche nell'arena a corto raggio. \nTra i modelli pi\u00f9 rappresentativi si possono citare: MiG 1.44 MFI, Sukhoi Su-47, Lockheed Martin F-22 Raptor, Lockheed Martin F-35, Sukhoi PAK FA e Chengdu J-20.\nI vari tipi di caccia.\nCacciabombardieri.\nSono aerei multiruolo che possono, almeno teoricamente, essere equipaggiati sia per combattimenti aria-aria che aria-terra: questo \u00e8 dovuto soprattutto ai progressi nel campo dell'avionica e dei motori. Modelli famosi del passato furono il De Havilland DH.98 Mosquito, gli Hawker Tempest e Typhoon; e pi\u00f9 recentemente, tra gli altri, il McDonnell Douglas F-4 Phantom II, il Panavia Tornado, il Dassault Mirage 2000N/D, il McDonnell Douglas F/A-18 Hornet e F/A-18 Super Hornet.\nCaccia da attacco.\nIl caccia da attacco (in inglese: \"strike fighter\") \u00e8 un caccia usato per attaccare importanti obiettivi di terra o di mare. La differenza con gli aerei d'attacco \u00e8 che rimane in grado di combattere gli altri aerei. \"Strike fighters\" sono: General Dynamics F-111, McDonnell Douglas F-15E Strike Eagle, Boeing F-15SE Silent Eagle, McDonnell Douglas F/A-18 Hornet, McDonnell Douglas F/A-18 Super Hornet, Sukhoi Su-30MKK, Sukhoi Su-34, Shenyang J-16, ecc.\nCaccia da superiorit\u00e0 aerea.\n\u00c8 un caccia progettato con lo specifico intento d'imporre la propria superiorit\u00e0 prestazionale nel combattimento aereo per poter assumere il pieno controllo di una determinata zona da proteggere nei confronti dell'aviazione avversaria, che potrebbe essere situata sia in territorio amico che nemico. Hanno quindi un'autonomia pi\u00f9 elevata di quella tipica di un intercettore. Solitamente sono apparecchi pi\u00f9 grossi e pesanti di un semplice intercettore e quindi pi\u00f9 costosi di questi ultimi. Venivano pertanto prodotti in minore quantit\u00e0 rispetto ai caccia con capacit\u00e0 pi\u00f9 limitate nel combattimento aereo. Un intercettore \u00e8 meno valido nel ruolo di caccia da superiorit\u00e0 aerea di quanto non lo sia uno di questi ultimi nel ruolo del primo. Un caccia da superiorit\u00e0 aerea (o supremazia) pu\u00f2 infatti imbarcare meno combustibile ed essere cos\u00ec pi\u00f9 leggero e prestante del normale per assolvere al ruolo d'intercettore, mentre non \u00e8 vero il contrario. I pi\u00f9 classici esempi di caccia da superiorit\u00e0 aerea oggi sono l'F-14 Tomcat, l'F-15 Eagle (per cui il termine \u00e8 stato coniato), il MiG-29, il Sukhoi Su-27 e lo Shenyang J-11, mentre il pi\u00f9 moderno F-22 Raptor \u00e8 un caccia da dominio aereo (air dominance) in qualsiasi forma oggi prevedibile.\nCaccia intercettore.\nIl caccia intercettore \u00e8 di solito considerato il \"caccia puro\", quello il cui unico compito \u00e8 l'abbattimento di aerei nemici incursori che possono essere sia altri caccia che assaltatori o bombardieri. Non sono in grado di combattere ad una grande distanza dalla loro base in quanto devono alzarsi in volo e respingere o distruggere gli aeroplani avversari che stanno attaccando la porzione di territorio amico che sono stati incaricati di proteggere. Oggigiorno sono tutti in grado di raggiungere velocit\u00e0 supersoniche; inoltre l'accoppiata radar/sistema d'armi li rende in grado di distruggere obiettivi oltre il raggio visivo (BVR, \"Beyond Visual Range\"). Esempi lampanti di questo tipo di caccia sono l'F-14 Tomcat, il MiG-25, il MiG-31, Joint Fighter JF-17 Thunder e il Guizhou JL-9 e l'intercettore con motore a razzo Messerschmitt me 163 Komet\nCaccia multiruolo.\nAl giorno d'oggi i caccia non svolgono un solo compito, ma sono in grado di svolgerne diversi: questo perch\u00e9 il costo unitario e i costi di manutenzione sono talmente alti che una spesa simile sarebbe ingiustificata per un velivolo dalle capacit\u00e0 ridotte. Nascono cos\u00ec i \"caccia multiruolo\", aerei in grado di svolgere diverse missioni, dall'intercettazione, al bombardamento, alla ricognizione. Questo \u00e8 possibile grazie alle avanzate tecnologie che lo rendono estremamente versatile di fronte a diversi compiti. Esempi di questo tipo di aerei sono l'F-16, l'F/A-18 Hornet, l'Eurofighter Typhoon, il Dassault Rafale, Sukhoi Su-35, il Joint Fighter JF-17 Thunder e Chengdu J-10. Ai tempi della seconda guerra mondiale, i pi\u00f9 famosi Caccia multiruolo furono il Messerschmitt Bf 110 e il de Havilland DH.98 Mosquito.\nCaccia notturno.\nI caccia notturni erano degli aerei operativi nella seconda guerra mondiale attrezzati appositamente per le intercettazioni notturne ed attaccavano grazie all'uso dei primi radar di bordo. Erano pi\u00f9 grandi e pi\u00f9 pesanti dei normali caccia proprio perch\u00e9 ospitavano a bordo le apparecchiature del radar. Dall'inizio degli anni sessanta non esistevano pi\u00f9 caccia esclusivamente notturni perch\u00e9 quelli di nuova generazione avevano le capacit\u00e0 per operare in qualsiasi condizione. Famosi aerei di questo tipo furono l'inglese Boulton Paul Defiant, l'americano P-61 Black Widow e i tedeschi Messerschmitt Bf 110 e Junkers Ju 88 G.\nCaccia ognitempo.\nCon questo aggettivo si definiscono i caccia in grado di combattere di giorno, di notte e in qualsiasi condizioni meteo. Tutti i caccia moderni sono ognitempo."}
{"id": "213910", "revid": "123402945", "url": "https://it.wikipedia.org/wiki?curid=213910", "title": "Nazario e Celso", "text": "Nazario, o anche Nazaro o Nazzaro, e Celso (morti a Milano nel 304) furono due martiri cristiani, venerati dalla Chiesa cattolica e da quella ortodossa.\nAgiografia.\nSappiamo dalla biografia di sant'Ambrogio che questi, nel 395, trov\u00f2 i corpi di due martiri, Celso e Nazario, sepolti in un campo appena fuori della citt\u00e0 di Milano. \nLa storia della loro vita \u00e8 tramandata interamente dalla tradizione agiografica, la quale antepone la vicenda al I secolo e fa dei due martiri gli evangelizzatori di numerose localit\u00e0 dell'Italia settentrionale. \nNazario sarebbe stato un cittadino romano di famiglia ebrea e legionario. Discepolo di Pietro, ricevette il battesimo dal futuro papa Lino. Per sfuggire alle persecuzioni contro i cristiani e forse inviato da Lino, lasci\u00f2 Roma e si rec\u00f2 in alcune zone della Lombardia. Pass\u00f2 in particolare anche a Piacenza e a Milano, dove avrebbe incontrato in carcere i compagni di fede Gervasio e Protasio.\nSuccessivamente inizi\u00f2 l'evangelizzazione delle Gallie, dove gli fu affidato Celso, che aveva appena nove anni, da una matrona della Gallia. Celso ricevette dal maestro l'educazione alla fede cristiana e il battesimo. Insieme proseguirono nell'opera di diffusione della nuova fede, viaggiando per la Francia meridionale e arrivando a Treviri. Qui avrebbero subito numerose persecuzioni e sarebbero stati arrestati. Tuttavia Nazario, in quanto cittadino romano, non sub\u00ec torture, ma venne inviato a Roma per subire un regolare processo e, davanti al rifiuto di rinnegare la sua fede e sacrificare agli d\u00e8i romani, venne condannato a morte. Secondo altre fonti la condanna a morte venne decisa dal governatore di Ventimiglia. Ad ogni modo, insieme a Celso, venne imbarcato su una nave che doveva portarli al largo, dove sarebbero stati gettati in mare.\nI due tuttavia scamparono alla morte a causa di un nubifragio. La leggenda vuole che, gettati in mare, presero a camminare sulle acque. Si scaten\u00f2 allora una tempesta che terrorizz\u00f2 i marinai, i quali chiesero aiuto a Nazario. Le acque si calmarono immediatamente. La nave sarebbe infine approdata a Genova, e qui Nazario e Celso proseguirono la loro opera evangelizzatrice in tutta la Liguria negli anni 66 e 67. Si spinsero poi fino a Milano, dove infine vennero arrestati e nuovamente condannati a morte dal prefetto Antolino. La sentenza fu eseguita per decapitazione nell'anno 76.\nCulto.\nIl ricordo di Nazario e Celso si perse fino al ritrovamento dei corpi da parte di sant'Ambrogio. Il grande vescovo di Milano nel 395 ebbe un'ispirazione, che lo guid\u00f2 alla riesumazione di due corpi sepolti negli orti fuori citt\u00e0. Uno dei corpi, decapitato ma incorrotto, fu ritenuto quello di Nazario e fu trasportato davanti a Porta Romana, dove venne eretta una basilica in suo onore. Nel luogo del ritrovamento delle ossa del secondo, ritenute quello di Celso, sorse un'altra basilica. \nPresso Trivento in Molise si trova l'antica Cattedrale dei Santi Nazario, Celso e Vittore, di antiche origini, eretta sopra un tempio romano, oggi cripta di San Casto. \nLa Chiesa cattolica li festeggia il 28 luglio, quella ortodossa il 14 ottobre. Dal Martirologio Romano: "}
{"id": "213920", "revid": "2225", "url": "https://it.wikipedia.org/wiki?curid=213920", "title": "Il Cacciatore", "text": ""}
{"id": "213922", "revid": "2056951", "url": "https://it.wikipedia.org/wiki?curid=213922", "title": "Compact Muon Solenoid", "text": "L'esperimento Compact Muon Solenoid (CMS) \u00e8 uno dei due grandi rivelatori di particelle di indirizzo generale costruiti sul Large Hadron Collider (LHC) al CERN al confine tra la Svizzera e la Francia. Lo scopo dell'esperimento CMS \u00e8 compiere ricerche su una vasta gamma di fenomeni fisici, tra cui la ricerca del bosone di Higgs, di dimensioni extra, e delle particelle che potrebbero costituire la materia oscura.\nIl CMS \u00e8 lungo 21\u00a0metri, ha un diametro di 15\u00a0m, e pesa circa 14000\u00a0tonnellate. La collaborazione del CMS, che costru\u00ec e ora gestisce il rivelatore, \u00e8 formata da circa 3800 persone, rappresentanti 199 istituti scientifici e 43 nazioni. Si trova in una caverna sotterranea a Cessy in Francia, poco oltre il confine da Ginevra. A luglio del 2012, insieme ad ATLAS, CMS sembrava che avesse scoperto il bosone di Higgs. Nel marzo successivo la sua esistenza fu confermata.\nContesto.\nEsperimenti ai collisori come il Large Electron-Positron Collider e il Large Hadron Collider (LHC) al CERN, nonch\u00e9 il Tevatron al Fermilab (chiuso nel 2011), hanno portato a notevoli scoperte sul, e verifiche di precisione del, modello standard della fisica delle particelle. Il traguardo principe di questi esperimenti (nello specifico del LHC) \u00e8 la scoperta di una particella compatibile con il bosone di Higgs previsto dal modello standard.\nTuttavia, ci sono ancora molte domande cui si spera di rispondere con i futuri esperimenti ai collisori. Queste comprendono le incertezze nel comportamento matematico del modello standard ad alte energie, verifiche delle teorie proposte della materia oscura (inclusa la supersimmetria), e i motivi per il disequilibrio tra materia e antimateria nell'Universo (asimmetria barionica).\nObiettivi.\nGli obiettivi dell'esperimento sono:\nL'esperimento ATLAS, dal lato opposto dell'anello del LHC \u00e8 stato progettato con obiettivi simili, infatti i due esperimenti si complementano a vicenda per allargare il campo di ricerca e per corroborare le scoperte. Per raggiungere questi obiettivi CMS e ATLAS usano un sistema dei magneti di rivelazione diverso.\nDescrizione.\nL'apparato sperimentale ha dimensioni notevoli: 21,6 metri di lunghezza per 14,6 metri di diametro per un peso totale di circa 12500 tonnellate. \u00c8 costituito da diversi rivelatori di particelle disposti secondo gusci concentrici intorno al punto di incrocio dei fasci. CMS \u00e8 un rivelatore \"ermetico\", il che vuol dire che i rivelatori sono disposti in modo da coprire (quasi) tutto l'angolo solido intorno al punto di interazione.\nDal punto di interazione verso l'esterno, i rivelatori che costituiscono CMS sono:\nTracciatore, ECAL e HCAL sono racchiusi all'interno di un magnete solenoide superconduttore che crea un campo magnetico di 4 tesla parallelo all'asse dei fasci. Il campo magnetico permette di curvare le particelle cariche, consentendo la misura del loro impulso e del segno della loro carica.\nDopo il collaudo (Magnet Test Cosmic Challenge) per la verifica del magnete e per poter effettuare dei test per non avere problemi nel rilevamento delle particelle dell'esperimento finale.\nL'avvio dell'acquisizione delle prime collisioni da parte di CMS \u00e8 stato eseguito con successo; i dati sperimentali, simulati al computer, sono stati confermati sperimentalmente con estrema precisione."}
{"id": "213924", "revid": "1724975", "url": "https://it.wikipedia.org/wiki?curid=213924", "title": "Utility Disco", "text": "Utility Disco \u00e8 un'utility sviluppata dalla Apple Inc. per il sistema operativo macOS. Essa serve per eseguire operazioni sui dischi rigidi e, pi\u00f9 in generale, sulle unit\u00e0 di immagazzinamento dati del sistema operativo.\nStoria.\nNel Classic Mac OS, un'utility simile era Disk First Aid. Un'altra applicazione, chiamata Drive Setup, era utilizzata per formattare e partizionare i drive, invece Disk Copy era utilizzata per gestire le immagini di disco.\nPrima di Mac OS X Panther, le funzionalit\u00e0 di Utility Disco erano suddivise fra due applicazioni: Disk Copy e Utility Disco. La prima era usata per creare e gestire le immagini disco, la seconda era utilizzata per formattare, partizionare, verificare e riparare i dischi. La possibilit\u00e0 di azzerare tutti i dati (formattazione in pi\u00f9 passaggi) di un disco rigido non \u00e8 stata aggiunta fino a Mac OS X Jaguar.\nNella versione 10.4.3 di Utility Disco, introdotta con Mac OS X Tiger, era possibile verificare la struttura dei file del disco di avvio. Mac OS X Leopard ha aggiunto la possibilit\u00e0 di creare e ridimensionare le partizioni senza cancellarle, una funzionalit\u00e0 chiamata \"partizione live\".\nIn OS X El Capitan, l'interfaccia grafica dell'applicazione \u00e8 stata ridisegnata ed \u00e8 stata rimossa la possibilit\u00e0 di effettuare una Riparazione dei privilegi, creare e gestire i dischi formattati come RAID, la formattazione in pi\u00f9 passaggi degli SSD interni e dei drive esterni criptati.\nFunzionalit\u00e0.\nUtility disco permette di:"}
{"id": "213926", "revid": "1060", "url": "https://it.wikipedia.org/wiki?curid=213926", "title": "Archidiocesi di Genova", "text": ""}
{"id": "213927", "revid": "1060", "url": "https://it.wikipedia.org/wiki?curid=213927", "title": "Diocesi di Genova", "text": ""}
{"id": "213932", "revid": "47767", "url": "https://it.wikipedia.org/wiki?curid=213932", "title": "Cairone", "text": ""}
{"id": "213957", "revid": "1711941", "url": "https://it.wikipedia.org/wiki?curid=213957", "title": "Durin", "text": ""}
{"id": "213963", "revid": "270833", "url": "https://it.wikipedia.org/wiki?curid=213963", "title": "Werner von Blomberg", "text": "Ufficiale di alto grado nella Wehrmacht, fu anche, nel 1935, il primo feldmaresciallo nominato da Adolf Hitler. Blomberg ricopr\u00ec, tra il 1933 e il 1938, l'incarico di ministro della difesa e, successivamente, ministro della guerra nel governo della Germania nazista. Si dimise da ogni incarico successivamente allo scandalo Fritsch-Blomberg.\nBiografia.\nVon Blomberg nacque a Stargard nel 1878; all'et\u00e0 di diciannove anni fu allievo ufficiale del 74\u00ba Reggimento fucilieri di stanza ad Hannover. Allo scoppio della Prima guerra mondiale deteneva il grado di capitano dello Stato Maggiore della 19\u00aa Divisione di riserva; passato al grado di maggiore nel 1917 venne trasferito al comando della 7\u00aa Armata alla cui guida, prima della fine della guerra, si guadagn\u00f2 una croce al merito.\nConclusasi la Grande guerra rest\u00f2 nell'esercito a capo della sezione perfezionamento fino al 1926 collaborando con il generale von Seeckt per la ricostruzione della \"Reichswehr\". Partecip\u00f2 a numerose missioni in Unione Sovietica, Stati Uniti e diverse nazioni europee grazie alle sue straordinarie doti di comando, che lo portarono, nel gennaio del 1933 mentre si trovava a Ginevra come delegato tedesco alla conferenza del disarmo, ad essere richiamato a Berlino per entrare a far parte del governo Hitler, con von Papen ministro della Difesa.\nDiede il via alla ricostruzione dell'esercito appoggiando Hitler quando, il 30 giugno 1934, vennero sconfessate le \"Sturmabteilung\" di Ernst R\u00f6hm, mossa che gli permise, nel 1935, di ampliare l'esercito e trasformare il suo ministero della Difesa in ministero della Guerra e iniziare la produzione intensiva degli armamenti. Il 20 aprile 1935 venne nominato Feldmaresciallo assieme alla nomina di Werner von Fritsch a capo di Stato Maggiore della \"Wehrmacht\".\nAppoggi\u00f2 sempre i progetti di Hitler mantenendo il pieno controllo sulla \"Wehrmacht\" fino a che lo scandalo Fritsch-Blomberg nel 1938 lo costrinse ad abbandonare la vita militare. Si innamor\u00f2, infatti, della sua segretaria Erna Gruhn e la spos\u00f2 con il benestare di Hermann G\u00f6ring il 13 gennaio 1938, avendo come testimoni Hitler e lo stesso G\u00f6ring; ma mentre era in Italia per trascorrere la luna di miele, la polizia tedesca scov\u00f2 nei propri archivi un dossier dal quale risultava che Erna Gruhn in passato aveva esercitato la prostituzione. Il dossier fu esaminato da G\u00f6ring in persona che, provata la fondatezza dell'accusa, lo indusse a dare le dimissioni. In seguito si scopr\u00ec che si era trattato di un complotto organizzato dalle SS per far scomparire il maresciallo dalla scena.\nNel corso della Seconda guerra mondiale non ebbe alcun incarico. Arrestato alla fine della guerra fu processato a Norimberga. Mor\u00ec in un ospedale militare statunitense. "}
{"id": "213964", "revid": "6923", "url": "https://it.wikipedia.org/wiki?curid=213964", "title": "Amenemope", "text": "Biografia.\nEra probabilmente figlio del predecessore Psusennes I e della regina Mutnodjemet.\nProprio come fece il padre, si attribu\u00ec la carica di \"Primo Profeta di Amon\" a Tani. Questa pratica, chiaramente atta a ribadire la supremazia del faraone su di Tebe, \u00e8 da ritenersi esclusiva di questi due sovrani.\nL'attivit\u00e0 edilizia di Amenemope \u00e8 stata riscontrata a Giza, dove contribu\u00ec alla realizzazione di un piccolo tempio di Iside iniziato dal padre, e a Menfi, sito di provenienza di un blocco coi suoi cartigli.\nAfricano riporta, citando Manetone, il suo nome come Amen\u014dphithis e gli attribuisce 9 anni di regno. Oggi questa durata \u00e8 considerata attendibile, sebbene su di una benda di lino per mummie oggi perduta il suo nome sia associato all'improponibile durata di 49 anni, che \u00e8 pi\u00f9 plausibile attribuire al Primo Profeta di Amon Menkheperra, morto ai tempi dell'incoronazione di Amenemope.\nLa sua tomba, modesta forse perch\u00e9 destinata ad altri, si trova nella necropoli di Tani (NRT IV).\nSiamo all'oscuro degli eventuali rapporti di parentela tra Amenemope e i suoi due diretti successori, Osorkon il Vecchio e Siamon. Il primo dei due era quasi certamente figlio non suo ma di Sheshonq il Vecchio (un antenato della successiva XXII dinastia), mentre sappiamo che Siamon trasfer\u00ec la mummia ed il corredo funerario di Amenemope dalla tomba originale a quella vicina di Psusennes I (NRT III), nella camera funeraria che fu della regina Mutnedjemet.\nLa tomba NRT III venne riportata alla luce intatta nel 1940 da Pierre Montet, che ritrov\u00f2 quindi anche la mummia di Amenemope ed il suo corredo funerario: la maschera funeraria dorata, ushabti e gioielleria varia.\nI suoi resti, secondo le analisi anatomiche, sono quelli di un uomo di et\u00e0 avanzata, claudicante e morto a causa di una meningite."}
{"id": "213966", "revid": "827882", "url": "https://it.wikipedia.org/wiki?curid=213966", "title": "Electro (musica)", "text": "L'electro (o elettrofunk) \u00e8 un sottogenere dell'electronic dance music.\nIl termine \"electro\" alle origini della musica elettronica da ballare, cio\u00e8 nei primissimi anni ottanta, si riferisce ad un sottogenere della musica elettronica che comprendeva l'utilizzo dei suoni della drum machine Roland TR-808 con influenze hip hop e funk (non sempre presenti comunque).\nNegli anni novanta l'electro si evolve in nuove sonorit\u00e0 in stretto legame con la techno e la breaks.\nSi basa su groove e strumenti a volte elettronici e a volte acustici. \u00c8 composta per lo pi\u00f9 da avvolgenti e pungenti giri di basso, accompagnati da campioni vocali e sintetizzatori. Viene largamente composta e prodotta in studi casalinghi tramite software sequencer su piattaforme Apple o Windows. I programmi pi\u00f9 diffusi ed efficaci per comporre questo tipo di musica sono Cubase, Nuendo, Logic Pro, Digital Performer, Pro Tools, FL Studio, Ableton Live e Sonar.\nNegli anni 2000 l'electro muta in un genere sempre pi\u00f9 underground, non molto riconosciuto nel gran panorama del genere elettronico, con sonorit\u00e0 molto dure e pressanti. L'electro thrash \u00e8 un chiaro esempio di estremizzazione dei suoni electro, con bassi sempre pi\u00f9 grezzi e con l'uso di distorsioni e phaser. I pionieri di questo genere sono produttori come Haezer, Trumpdisco, Gtronic e Your Ol' Lady. Nella scena italiana troviamo Baryonyx."}
{"id": "213972", "revid": "767487", "url": "https://it.wikipedia.org/wiki?curid=213972", "title": "Coricato", "text": ""}
{"id": "213975", "revid": "126257", "url": "https://it.wikipedia.org/wiki?curid=213975", "title": "Cornato", "text": ""}
{"id": "213976", "revid": "21880", "url": "https://it.wikipedia.org/wiki?curid=213976", "title": "Alloro", "text": ""}
{"id": "213977", "revid": "126257", "url": "https://it.wikipedia.org/wiki?curid=213977", "title": "Cornuto (araldica)", "text": ""}
{"id": "213978", "revid": "184755", "url": "https://it.wikipedia.org/wiki?curid=213978", "title": "Logista", "text": "Il logista (, letteralmente \"colui che fa i conti\") nell'antica Atene era il magistrato incaricato di revisionare i conti pubblici e l'operato dell'amministrazione cittadina, procedimento chiamato \"Euthyna\". \nDescrizione.\nAristotele chiama questi magistrati con diversi nomi: (\"loghist\u00e1i\"), (\"\u00e9uthynoi\"), (\"exetast\u00e1i\") e (\"syn\u00e9goroi\"). I logisti erano dieci e venivano estratti a sorte tra i membri della Boul\u00e9 e dovevano esaminare l'operato degli altri magistrati uscenti dal punto di vista finanziario (Alogiou dike). Il processo di controllo durava trenta giorni; i logisti erano affiancati da altri magistrati, i sinegori, e si riunivano nella logisteria.\nNel caso di irregolarit\u00e0 nei conti pubblici i logisti potevano sporgere denuncia nei confronti degli altri magistrati, cosa che potevano fare anche i privati cittadini. Se un sicofante denunciava un magistrato, i conti venivano controllati pi\u00f9 attentamente, e, nel caso in cui l'accusa si fosse mostrata infondata, per scagionare l'imputato si doveva ricorrere ad un tribunale di 501 giudici presieduto dai logisti o dai tesmoteti nel caso in cui gli imputati fossero generali dell'esercito.\nAnche i magistrati legati ai demi, i demarchi, gli hieropoioi e i tamiai, dovevono rendere conto del loro operato finanziario alla scadenza del loro mandato. \nOltre che ad Atene, \u00e8 attestata la presenza di logisti anche ad Eretria, ad Efeso, a Delo, a Teno, ad Issa e, con denominazioni diverse, ad Eritre, Smirne, Alicarnasso, Taso ed Agrigento."}
{"id": "213984", "revid": "1522738", "url": "https://it.wikipedia.org/wiki?curid=213984", "title": "Haunted Castle", "text": " \u00e8 un videogioco arcade a piattaforme a scorrimento sviluppato nel 1988 e pubblicato dalla Konami. \u00c8 il secondo e ultimo arcade appartenente alla serie \"Castlevania\", proseguita poi con molti titoli per console. Il videogioco \u00e8 stato distribuito in Giappone con un titolo che richiama l'antagonista principale, Dracula. Nel 2006 ne \u00e8 stata realizzata una conversione per PlayStation 2.\nTrama.\n\"Haunted Castle\" vede Simon Belmont dirigersi a Castlevania, il castello di Dracula, per salvare sua moglie Selena (o Serena), rapita subito dopo le loro nozze dal malefico conte. Nella scena finale del gioco i due sposi appaiono fuori dal castello, che di l\u00ec a poco croller\u00e0 su s\u00e9 stesso.\nModalit\u00e0 di gioco.\nL'ambiente \u00e8 bidimensionale a scorrimento orizzontale, a tratti anche verticale. Simon utilizza come arma di partenza una frusta, che potr\u00e0 eventualmente sostituire nello svolgimento del gioco con una mazza ferrata o con una spada. C'\u00e8 poi una serie di armi da lancio - bombe, torce, boomerang e crocefissi - di cui l'eroe inizialmente \u00e8 sprovvisto: esse potranno essere affiancate a frusta, mazza o spada, ma singolarmente, cos\u00ec come i cronometri (non presenti in alcune versioni arcade) in grado di bloccare gli antagonisti per qualche istante, compresi i boss di fine livello. Tra i nemici comuni che si devono affrontare i pi\u00f9 ricorrenti sono i pipistrelli, gli scheletri e le mummie.\nIl gioco si sviluppa su sei livelli: alcuni dei boss di fine livello sono chiaramente ispirati a personaggi mitologici o noir. Il primo boss \u00e8 Medusa; seguono poi un tipico drago asiatico, un guerriero rappresentato su una vetrata che prende improvvisamente vita, un Golem, il mostro di Frankenstein ed il gi\u00e0 citato Dracula. Il primo livello \u00e8 ambientato in un cimitero; il secondo, piuttosto lungo, \u00e8 la strada che Simon percorre per arrivare al castello in cui \u00e8 rinchiusa la sposa; i rimanenti 4 livelli si svolgono tutti nel maniero. Dopo la sconfitta di Dracula il gioco riprende dall'inizio.\nIl giocatore ha una sola a vita a disposizione, ma con abbondanza di punti ferita: peraltro \u00e8 possibile recuperare l'energia perduta, raccogliendo i cuoricini rilasciati da alcuni nemici sconfitti. Se il protagonista cade in un fossato o in un precipizio, andr\u00e0 incontro a morte immediata. Si perde ugualmente la vita se non si riesce a completare un livello nel tempo stabilito.\nC'\u00e8 un limite di tre \"continue\", dopo i quali si \u00e8 costretti a ricominciare il gioco daccapo.\nColonna sonora.\nNella serie di \"Castlevania\" vengono spesso riutilizzate in vari titoli, con riarrangiamenti e remix, le pi\u00f9 famose melodie ispirate ai vampiri (\"Vampire Killer\", \"Bloodlines\", \"Bloody Tears\", \"Theme of Simon Belmont\" su tutte). \nVari temi di \"Haunted Castle\" sono stati riutilizzati in altri giochi della serie: "}
{"id": "213986", "revid": "339392", "url": "https://it.wikipedia.org/wiki?curid=213986", "title": "Gh\u00e0vdos", "text": ""}
{"id": "213987", "revid": "126257", "url": "https://it.wikipedia.org/wiki?curid=213987", "title": "Coronato (araldica)", "text": ""}
{"id": "213988", "revid": "46291", "url": "https://it.wikipedia.org/wiki?curid=213988", "title": "Cinnamomum", "text": "Cinnamomum \u00e8 un genere di piante della famiglia delle Lauracee, comprendente alberi e arbusti sempreverdi, aromatici delle regioni tropicali e subtropicali di tutto il mondo.\nTassonomia.\nIl genere comprende oltre 240 specie, tra cui le seguenti:"}
{"id": "213990", "revid": "126257", "url": "https://it.wikipedia.org/wiki?curid=213990", "title": "Cozzante", "text": ""}
{"id": "213992", "revid": "126257", "url": "https://it.wikipedia.org/wiki?curid=213992", "title": "Crestato", "text": ""}
{"id": "213993", "revid": "126257", "url": "https://it.wikipedia.org/wiki?curid=213993", "title": "Crinito", "text": ""}
{"id": "213994", "revid": "1982", "url": "https://it.wikipedia.org/wiki?curid=213994", "title": "Sabotterie", "text": ""}
{"id": "213998", "revid": "1186766", "url": "https://it.wikipedia.org/wiki?curid=213998", "title": "Merge sort", "text": "Il merge sort \u00e8 un algoritmo di ordinamento basato su confronti che utilizza un processo di risoluzione ricorsivo, sfruttando la tecnica del Divide et Impera, che consiste nella suddivisione del problema in sottoproblemi della stessa natura di dimensione via via pi\u00f9 piccola. Fu inventato da John von Neumann nel 1945. Una descrizione dettagliata e un'analisi della versione bottom-up dell'algoritmo apparve in un articolo di Goldstine e Neumann gi\u00e0 nel 1948.\nDescrizione dell'algoritmo.\nConcettualmente, l'algoritmo funziona nel seguente modo:\nEsempio di funzionamento.\nSupponendo di dover ordinare la sequenza [10 3 15 2 1 4 9 0], l'algoritmo procede ricorsivamente dividendola in met\u00e0 successive, fino ad arrivare agli elementi\n[10] [3] [15] [2] [1] [4] [9] [0]\nA questo punto si fondono (merge) in maniera ordinata gli elementi, riunendoli in coppie:\n[3 10] [2 15] [1 4] [0 9]\nAl passo successivo, si fondono le coppie di array di due elementi:\n[2 3 10 15] [0 1 4 9]\nInfine, fondendo le due sequenze di quattro elementi, si ottiene la sequenza ordinata:\n[0 1 2 3 4 9 10 15]\nL'esecuzione ricorsiva all'interno del calcolatore non avviene nell'ordine descritto sopra. Tuttavia, si \u00e8 formulato l'esempio in questo modo per renderlo pi\u00f9 comprensibile.\nImplementazione.\nL'algoritmo pu\u00f2 essere implementato fondamentalmente tramite due tecniche:\nUna possibile implementazione dell'algoritmo in forma di pseudocodice tramite una tecnica top-down \u00e8 la seguente:\n function mergesort (a[], left, right)\n if left &lt; right then\n center \u2190 (left + right) / 2\n mergesort(a, left, center)\n mergesort(a, center+1, right)\n merge(a, left, center, right)\nUna possibile implementazione della funzione merge (unione di due sottosequenze ordinate) \u00e8 la seguente:\n function merge (a[], left, center, right)\n i \u2190 left\n j \u2190 center + 1\n k \u2190 0\n b \u2190 array temp size= right-left+1\n while i \u2264 center and j \u2264 right do\n if a[i] \u2264 a[j] then\n b[k] \u2190 a[i]\n i \u2190 i + 1\n else\n b[k] \u2190 a[j]\n j \u2190 j + 1\n k \u2190 k + 1\n end while\n while i \u2264 center do\n b[k] \u2190 a[i]\n i \u2190 i + 1\n k \u2190 k + 1\n end while\n while j \u2264 right do\n b[k] \u2190 a[j]\n j \u2190 j + 1\n k \u2190 k + 1\n end while\n for k \u2190 left to right do\n a[k] \u2190 b[k-left]\nAnalisi.\nL'algoritmo Merge Sort, per ordinare una sequenza di formula_4 oggetti, ha complessit\u00e0 temporale formula_6 sia nel caso medio che nel caso pessimo. Infatti:\nDa questo segue che il tempo di esecuzione dell'algoritmo \u00e8 dato dalla ricorrenza:\nformula_8\nla cui soluzione in forma chiusa \u00e8 formula_9, per il secondo caso del teorema principale.\nEsistono implementazioni pi\u00f9 efficienti della procedura merge, che hanno nel caso migliore complessit\u00e0 formula_10. Infatti, se i due array da fondere sono gi\u00e0 ordinati, \u00e8 sufficiente confrontare l'ultimo elemento del primo array con il primo elemento del secondo array per sapere che si pu\u00f2 fonderli senza effettuare ulteriori confronti. Per cui si pu\u00f2 implementare l'algoritmo mergesort in modo che abbia complessit\u00e0 O(nlogn) nel caso peggiore, e O(n) nel caso migliore, cio\u00e8 quando l'array \u00e8 gi\u00e0 ordinato."}
{"id": "214004", "revid": "1982", "url": "https://it.wikipedia.org/wiki?curid=214004", "title": "Thour", "text": ""}
{"id": "214009", "revid": "1776051", "url": "https://it.wikipedia.org/wiki?curid=214009", "title": "Fahrni", "text": "Fahrni (toponimo tedesco) \u00e8 un comune svizzero di 788 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Fahrni sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214012", "revid": "77358", "url": "https://it.wikipedia.org/wiki?curid=214012", "title": "Cultura Fisica", "text": ""}
{"id": "214015", "revid": "767487", "url": "https://it.wikipedia.org/wiki?curid=214015", "title": "Bleiken", "text": "Bleiken (toponimo tedesco) \u00e8 una frazione del comune svizzero di Sulgen, nel Canton Turgovia (distretto di Weinfelden).\nStoria.\nGi\u00e0 comune autonomo (\"Ortsgemeinde\") che apparteneva al distretto di Bischofszell e che comprendeva anche la frazione di Befang, nel 1964 \u00e8 stato aggregato al comune di Sulgen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "214021", "revid": "124903174", "url": "https://it.wikipedia.org/wiki?curid=214021", "title": "Status sociale", "text": "Lo status sociale (o \"rango\", dal francese \"rang\") identifica la posizione che un individuo occupa, in una prospettiva spazio-temporale, nei confronti di altri soggetti all'interno di una data comunit\u00e0 organizzata.\nLo status \u00e8 una delle componenti principali della stratificazione sociale, il modo in cui le persone sono collocate gerarchicamente in una societ\u00e0. I membri di un gruppo con status simile interagiscono principalmente all'interno del proprio gruppo e in misura minore con quelli di status superiore o inferiore in un sistema riconosciuto di stratificazione sociale.\nCaratteristiche.\nLe norme sociali di attribuzione di uno \"status\" scaturiscono da opportuni raffronti fra certi gruppi sociali, ragion per cui esse possono essere molto variegate in dipendenza di scale di valori di attribuzione, di periodi storici diversi, di culture differenti: possesso di beni materiali (e.g., auto, vestiti, accessori o/e denaro), posizione lavorativa, cultura, posizioni di potere e cos\u00ec via. Queste inevitabili disuguaglianze (sociali) generano quella che viene chiamata una stratificazione sociale. Si colloca su una \"dimensione orizzontale\" della stratificazione sociale, quella delle \"relazioni tra pari\", mentre il potere \u00e8 indicativo del posizionamento sulla \"dimensione verticale\".\nLo \"status\" si differenzia dal potere in quanto quest'ultimo consiste nel costringere le persone ad agire coattivamente, anche in spregio al libero arbitrio; quando invece a un individuo viene tributato un particolare rispetto, si parla allora di attribuzione di prestigio o di \"status\".\nCiascun individuo non possiede mai un solo \"status\", poich\u00e9 nella sua vita sociale si trova ad occupare pi\u00f9 posizioni. La posizione sociale principale che condiziona le altre si definisce \"status chiave\".\nLe gerarchie di status dipendono principalmente dal possesso e dall'uso di simboli di status. Questi sono segnali o caratteristiche che le persone in una societ\u00e0 concordano per indicare quanto status detiene una persona e come dovrebbe essere trattata. Tali simboli possono includere il possesso di attributi di valore, come essere convenzionalmente belli o avere un titolo prestigioso. Altri status symbol includono la ricchezza e la sua esibizione attraverso un consumo ostentativo. Altri\u00a0status possono anche essere trasmessi attraverso alcuni comportamenti come il discorso assertivo, la postura e le manifestazioni emotive. Analisti dei social network hanno anche dimostrato che le proprie affiliazioni possono essere anche una fonte di status. Diversi studi documentano che essere popolari o dimostrare di dominare sui coetanei aumenta lo status di una persona. Le analisi delle societ\u00e0 private rilevano anche che le organizzazioni possono ottenere uno status dall'avere partner o investitori aziendali prestigiosi. \nPoich\u00e9 lo status \u00e8 sempre relativo agli altri, ci\u00f2 significa che una persona pu\u00f2 avere anche per un solo giorno uno status alto, uguale ad altri o basso a seconda di chi gli sta intorno. Ad esempio, un medico ha uno status elevato quando interagisce con un paziente, uno status uguale in un incontro con colleghi medici e uno status basso quando incontra il primario di medicina del proprio ospedale. Una persona pu\u00f2 anche essere un \"\"pesce grosso in un piccolo stagno\" in modo tale da avere uno status pi\u00f9 alto di chiunque altro nella sua organizzazione, ma uno status basso o uguale rispetto ai professionisti nel proprio campo.\nGli status attribuiti sono fissati per un individuo alla nascita, mentre lo status raggiunto \u00e8 determinato dalle ricompense sociali che un individuo acquisisce durante la sua vita come risultato dell'esercizio delle capacit\u00e0 e/o della perseveranza, ad esempio quando raggiunge una posizione importante in un'azienda, quando si laurea o quando vince una gara sportiva importante.\nIl termine \"master status\" \u00e8 stato utilizzato per descrivere lo status pi\u00f9 importante per determinare la posizione di una persona in un dato contesto, come il possesso di una malattia mentale.\nTuttavia, il concetto di \"master status\" \u00e8 controverso. La \"teoria delle caratteristiche di status\" sostiene che i membri di un gruppo di lavoro ascolteranno chiunque ritengano possa aiutarli maggiormente a risolvere un problema. Lo status esterno di una persona nella societ\u00e0 (ad es. razza o genere) determina l'influenza in piccoli gruppi, ma anche l'abilit\u00e0 di una persona su un determinato compito (ad es. l'abilit\u00e0 meccanica quando un'auto si guasta).\nIncoerenza di status.\nL'incoerenza di status \u00e8 una situazione in cui le posizioni sociali di un individuo hanno influenze sia positive che negative sul suo status sociale. Ad esempio, un insegnante pu\u00f2 avere un'immagine sociale positiva (rispetto, prestigio) che aumenta il suo status ma pu\u00f2 guadagnare poco denaro, il che contemporaneamente diminuisce il suo status. Negli incontri interpersonali incentrati su un compito, le persone combinano inconsciamente queste informazioni per sviluppare impressioni sul proprio rango e su quello degli altri.\nGruppo di status.\nMax Weber ha sviluppato l'idea di \"status group\"\" che \u00e8 una traduzione del tedesco \"Stand\" (pl. \"St\u00e4nde\"). I gruppi di status sono comunit\u00e0 che si basano su idee di stili di vita e sull'onore che il gruppo di status afferma e viene dato da altri. I gruppi di status esistono nel contesto delle credenze sul relativo prestigio, privilegio e onore. Le persone nei gruppi di status dovrebbero solo impegnarsi con persone di status simile e, in particolare, il matrimonio all'interno o all'esterno del gruppo \u00e8 scoraggiato. I gruppi di status in alcune societ\u00e0 includono professioni, organizzazioni simili a club, etnia, razza e qualsiasi altro gruppo socialmente valutato che organizza l'interazione tra pari. \nIl sociologo tedesco ha sostenuto che la stratificazione sociale si basa su tre fattori: propriet\u00e0, status e potere. Ha affermato che la stratificazione sociale \u00e8 il risultato dell'interazione tra ricchezza (classe), status di prestigio e potere. Tale teoria \u00e8 chiamata \"teoria a tre componenti della stratificazione\", meglio nota come \"stratificazione weberiana\" o \"sistema delle tre classi\"\".\" \nNegli animali.\nLe gerarchie dello status sociale sono state documentate in una vasta gamma di animali: scimmie, babbuini, lupi, mucche, tori, galline, pesci e formiche. La selezione naturale produce un comportamento in cerca di status perch\u00e9 gli animali tendono ad avere pi\u00f9 figli sopravvissuti quando elevano il loro status nel loro gruppo sociale. Tali comportamenti variano ampiamente perch\u00e9 sono adattamenti a una vasta gamma di nicchie ambientali. Alcuni comportamenti di dominanza sociale tendono ad aumentare le opportunit\u00e0 riproduttive, mentre altri tendono ad aumentare i tassi di sopravvivenza della prole di un individuo. Componenti neurochimici, in particolare la serotonina, inducono comportamenti di dominanza sociale. La gerarchia del dominio sociale emerge dai comportamenti individuali di ricerca della sopravvivenza.\nTipologie.\n\"Status\" ascritto.\nSi parla di \"status\" ascritto quando questo \u00e8 assegnato in base alle proprie caratteristiche naturali, fisiche o psichiche, quali l'et\u00e0, il sesso, la salute fisica e il genere.\n\"Status\" acquisito.\nUno \"status\" acquisito \u00e8 invece una condizione sociale che si acquisisce e si pu\u00f2 modificare nel corso della vita attraverso opportunit\u00e0, capacit\u00e0 e volont\u00e0 personali, come quando, ad esempio, una persona acquisisce un certo titolo di studio (come ad esempio una laurea) oppure consegue determinati risultati o riesca a ritagliarsi un ruolo importante nel mondo del lavoro.\nStatus socio-economico.\nLo \"Status socio-economico\" (SES) \u00e8 un indicatore della posizione gerarchica tramite misure oggettive di potere come retribuzione, reddito, livello di istruzione, prestigio lavorativo.\nStatus sociale soggettivo.\nLo \"Status sociale-soggettivo\" (SSS) \u00e8 un indicatore della percezione soggettiva del ceto sociale attraverso approcci qualitativi e soggettivi."}
{"id": "214025", "revid": "36426", "url": "https://it.wikipedia.org/wiki?curid=214025", "title": "Astronomia amatoriale", "text": "L'astronomia amatoriale \u00e8 quella parte dell'astronomia che viene svolta da astronomi non professionisti, chiamati comunemente astrofili (dal greco \"ast\u00e8r\", \"stella\", e \"philos\" \"amico\") appassionati di astronomia che di solito sono sprovvisti di qualifiche proprie della professione di astronomo, ma che tuttavia si dilettano nello studio e nell'osservazione dei fenomeni astronomici. L'astronomia amatoriale ha svolto e continua a svolgere un ruolo molto importante all'interno dell'astronomia. La mancanza di strumenti estremamente avanzati (disponibili soltanto presso i grandi osservatori astronomici, o a bordo di sonde spaziali) impedisce ai dilettanti di compiere ricerche in particolari settori dell'astrofisica.\nTuttavia il ruolo degli astrofili \u00e8 fondamentale nei settori dell'astronomia in cui sono necessarie un grande numero di osservazioni e una costanza che gli astronomi professionisti non sono in grado di mantenere. I settori in cui gli astrofili mantengono un ruolo di un certo rilievo sono:\nLa prima attestazione in italiano del termine \"astrofilo\" potrebbe collocarsi verso l'inizio dell'Ottocento.\nUn astrofilo possiede generalmente un piccolo telescopio ed un corredo di piccoli accessori coi quali ama passare le notti all'aperto osservando visivamente o fotograficamente la volta stellata.\nOrganizzazione tecnica e logistica.\nGli astrofili, quando non operano autonomamente, sono spesso organizzati in gruppi, in genere indicati con: \"Gruppo\" (degli) \"astrofili di...(localit\u00e0)\". I gruppi sono spesso necessari, a causa delle non trascurabili necessit\u00e0 tecniche e logistiche che si presentano per effettuare delle proficue osservazioni astronomiche. Occorre infatti allontanarsi sempre pi\u00f9 spesso dalle citt\u00e0 (a causa dell'inquinamento atmosferico e luminoso) e ci\u00f2 comporta l'impiego di idonei mezzi di trasporto. Possono essere altres\u00ec utili telescopi di diverso tipo (ogni partecipante in genere porta il suo), oppure accessori per il corretto impiego del telescopio. Inoltre alcune foto astronomiche sono molto impegnative in termini di tempo e impegno richiesto e ci\u00f2 richiede un affiatamento e spiccate doti partecipative dei singoli.\nIn Italia, da circa quarant'anni a questa parte, l'UAI (Unione astrofili italiani) si \u00e8 presa l'incarico volontario di promuovere sia una serie di studi e di osservazioni pratiche, e sia la divulgazione dell'astronomia a livello non professionale. Tale associazione si propone come un punto di riferimento per una parte di essi. L'UAI riunisce circa 40 associazioni e un numero non precisato di astrofili singoli, distribuiti sul territorio italiano. Periodicamente promuove campagne osservative, serate di divulgazione astronomica aperte al pubblico, e anche la divulgazione dell'astronomia all'interno degli istituti scolastici.\nStrumentazione campale.\nAlcuni gruppi di astrofili possono disporre di attrezzature di tutto rispetto, a volte addirittura possedere un piccolo osservatorio astronomico con cupola. Pi\u00f9 spesso, un gruppo di astrofili \u00e8 fornito di alcuni piccoli telescopi. La domanda di specifici strumenti ha visto nascere industrie specializzate nel settore opto-elettronico in grado di fornire telescopi e accessori realizzati su misura per l'astrofilo. Le qualit\u00e0 pi\u00f9 apprezzate nei telescopi amatoriali sono: la compattezza, la leggerezza e, non ultimo, l'entit\u00e0 della correzione delle aberrazioni residue nei vetri e specchi ottici.\nAttivit\u00e0 e finalit\u00e0.\nLe attivit\u00e0 principali dell'astrofilo sono molteplici: si va dall'osservazione del cielo notturno ad occhio nudo, col binocolo e col telescopio, alla fotografia di oggetti celesti mediante il telescopio (o astrofotografia), per finire con ricerche di comete e di altri corpi celesti. Alcuni di loro, a causa principalmente dell'inquinamento luminoso notturno, si dedicano con profitto alle osservazioni del Sole oppure alla radio astronomia.\nA differenza di alcune scienze, in astronomia i dilettanti possono portare contributi importanti in alcuni settori: prima di tutto nella divulgazione astronomica, avvicinando le persone all'astronomia per mezzo di serate dedicate all'osservazione del cielo e conferenze. L'attenzione e l'interesse pratico degli astrofili spazia nei settori scientifici pi\u00f9 disparati come ad esempio l'osservazione di stelle variabili e stelle doppie le quali possono, a volte, essere trascurate dagli astronomi professionisti, perch\u00e9 gli oggetti da \"sorvegliare\" oltre ad essere tantissimi, convergono sovente in studi e ricerche non adeguatamente sovvenzionate. Siccome sono numericamente molti gli astrofili che si dedicano con passione a queste misure trascurate dai professionisti, . Anche la ricerca di supernovae \u00e8 molto praticata dagli astrofili, cos\u00ec come la ricerca di nuove comete.\nIn generale, tutte le ricerche astronomiche con esiti imprevedibili (come l'apparizione di nuove comete) ma anche quelle di \"routine\" (es.: monitoraggio delle stelle variabili, occultazioni di stelle da parte della Luna e degli asteroidi, ecc.) e dove per\u00f2 gli oggetti abbiano una luminosit\u00e0 sufficiente per essere osservati con piccoli telescopi, possono ricevere un contributo dagli astrofili."}
{"id": "214028", "revid": "110157", "url": "https://it.wikipedia.org/wiki?curid=214028", "title": "Bleiken bei Oberdiessbach", "text": "Bleiken bei Oberdiessbach (toponimo tedesco) \u00e8 una frazione di 376 abitanti del comune svizzero di Oberdiessbach, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 3,6\u00a0km\u00b2 e che comprendeva anche le frazioni di Egglen, Kirch, Niederbleiken e Oberbleiken, 2014 \u00e8 stato accorpato a Oberdiessbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214031", "revid": "324090", "url": "https://it.wikipedia.org/wiki?curid=214031", "title": "Epidemia", "text": "Si definisce epidemia (dal greco \u1f10\u03c0\u03af + \u03b4\u1fc6\u03bc\u03bf\u03c2, lett.: sopra il popolo, sopra le persone) il diffondersi di una malattia, in genere una malattia infettiva, che colpisce quasi simultaneamente una collettivit\u00e0 di individui, ovvero una data popolazione umana, con una ben delimitata diffusione nello spazio e nei tempi, avente la stessa origine. \nPoich\u00e9, in una data popolazione, ogni anno, \u00e8 atteso il verificarsi di un certo numero di eventi morbosi, un'epidemia comporta un numero di casi \"in eccesso\" rispetto ai valori attesi per quella determinata comunit\u00e0, e sulla base delle esperienze e del numero di casi storici di morbosit\u00e0.\nDescrizione.\nGli epidemiologi spesso considerano il termine \"focolaio epidemico\" come sinonimo di epidemia, ma il pubblico tende a percepire quest'ultimo concetto come pi\u00f9 grave e serio rispetto al concetto di focolaio epidemico, considerato di valenza pi\u00f9 locale.\nLe epidemie di determinate malattie infettive sono generalmente causate da un cambiamento nella ecologia della popolazione che ne viene affetta (ad esempio aumento dello stress o aumento della densit\u00e0 di una specie di vettore), una variazione genetica nella popolazione parassita o l'introduzione di un nuovo parassita che affligge una popolazione ospite (a causa sia di una migrazione di parassiti che di un movimento dell'ospite in aree a maggiore densit\u00e0 parassitaria). \nGeneralmente, un'epidemia si verifica quando l'immunit\u00e0 della popolazione ospite verso il parassita si riduce improvvisamente al di sotto del limite che permette un equilibrio endemico e la soglia di trasmissione viene ad essere superata.\nUn'epidemia pu\u00f2 essere limitata ad una determinata zona; tuttavia, se l'epidemia si diffonde ad altri paesi o continenti e colpisce un numero considerevole di persone, viene pi\u00f9 correttamente definita con il termine di pandemia. Le autorit\u00e0 sanitarie, prima di poter dichiarare l'esistenza di un'epidemia debbono avere ben presente il tasso di incidenza di quella determinata malattia, limitatamente a quella specifica popolazione: questa grandezza costituisce il \"normale\" valore di riferimento.\nAffinch\u00e9 si sviluppi un'epidemia \u00e8 necessario che il processo di contagio tra gli individui interessati sia abbastanza facile. Tuttavia non \u00e8 facile che un'epidemia cessi, poich\u00e9 il batterio od il virus che l'ha scatenata potrebbe evolversi con il tempo in modo da acquisire un'invulnerabilit\u00e0 nei confronti di farmaci che lo hanno gi\u00e0 contrastato. Nel caso in cui gli individui colpiti siano animali, l'epidemia prende il nome di \"epizooz\u00eca\".\nSi differenzia dall'endemia, che sta ad indicare la presenza stabile e costante, in una popolazione o in un determinato territorio, dell'agente responsabile della malattia, il quale circola dando luogo ad un numero di casi pi\u00f9 o meno elevato, ma sostanzialmente stabile, in un determinato arco temporale.\nSi differenzia anche dalla pandemia, termine con il quale si indica la tendenza di una determinata malattia epidemica a diffondersi oltre i confini di uno Stato, dilagando attraverso i continenti e interessando pi\u00f9 aree geografiche del mondo, con un alto numero di casi di malattia\nCause.\nSono numerosi i cambiamenti che possono verificarsi in un agente infettivo, tali da favorire lo scatenarsi di un'epidemia. Tra questi ricordiamo:\nUna malattia epidemica non richiede di essere necessariamente contagiosa, ed il termine \u00e8 stato utilizzato, fra gli altri, alla febbre da Virus del Nilo occidentale ed all'epidemia di obesit\u00e0.\nTra le condizioni che comportano l'improvviso manifestarsi di un'epidemia vi \u00e8 la disponibilit\u00e0 di scorte di cibo contaminato, ad esempio il bere acqua infettata da qualche batterio, e la migrazione di popolazioni di alcuni animali, come i ratti o zanzare, che possono fungere da vettori di malattie.\nAlcune epidemie si verificano preferibilmente in determinate stagioni: \u00e8 il caso, per esempio, della pertosse, il cui picco di incidenza si registra in primavera. Il morbillo, invece, si caratterizza per due picchi di epidemia, una in inverno e una in marzo. L'influenza, il raffreddore comune, e altre infezioni del tratto respiratorio superiore, come la faringite o la faringo-tonsillite, si verificano soprattutto in inverno.\nLe epidemie sono inoltre soggette ad altre variabili. Una delle pi\u00f9 importanti riguarda il numero delle persone colpite nel primo episodio epidemico, e il numero di coloro che muoiono nelle epidemie successive. Tendenzialmente, con ovvie variabilit\u00e0 da caso a caso, si \u00e8 notato che la gravit\u00e0 delle epidemie successive sale e scende di intensit\u00e0, in un periodo che \u00e8 generalmente compreso tra i cinque e i dieci anni.\nTipi.\nFocolaio da fonte comune.\nIn un focolaio epidemico di origine comune, tutti gli individui affetti hanno avuto un'esposizione ad un agente comune. Se l'esposizione \u00e8 singolare e tutti gli individui affetti sviluppano la malattia dopo una singola esposizione ed un periodo di incubazione, \u00e8 possibile definire un comune punto di origine del focolaio epidemico.\nSe l'esposizione \u00e8 continua o variabile, pu\u00f2 essere definito un focolaio continuo o intermittente, rispettivamente.\nFocolaio propagato.\nIn un focolaio propagato, la malattia si diffonde da persona a persona. Gli individui affetti possono diventare a loro volta dei serbatoi indipendenti, e di conseguenza portare a ulteriori esposizioni.\nNella pratica si evidenzia come molte epidemie abbiano caratteristiche proprie di entrambi i tipi sopra riportati. Ad esempio, dopo un'esposizione da fonte comune \u00e8 possibile che si verifichi una diffusione da persona a persona secondaria. \u00c8 anche possibile che dei vettori ambientali possano diffondere l'agente di una malattia che si trasmette dagli animali all'uomo (zoonosi).\nAndamento.\nLo studio della sequenza temporale dei casi di malattia all'interno della comunit\u00e0 di individui in cui si sviluppa un'epidemia fornisce molte informazioni sull'origine e sulle modalit\u00e0 con cui tende a diffondersi un'infezione. A titolo di esempio consideriamo una malattia che si sviluppa diffondendosi con lentezza ed in modo progressivo in un arco temporale di mesi o anni. Un simile andamento \u00e8 piuttosto indicativo di un contagio interumano per contatto diretto: \u00e8 il caso di alcune malattie veneree.\nAl contrario una diffusione estremamente rapida e progressiva con il rapido esaurirsi dell'epidemia in poche settimane o mesi depone per una trasmissione molto pi\u00f9 efficace, ad esempio per via aerea, come accade nel caso di molte infezioni acute delle vie respiratorie).\nSe invece l'epidemia si presenta in modo assolutamente brusco, con un numero di casi indicativo di un'epidemia esplosiva, \u00e8 necessario pensare che pi\u00f9 individui siano risultati simultaneamente esposti al contagio. Tipicamente quest'ultima evenienza si pu\u00f2 avere quando il veicolo dell'infezione \u00e8 costituito da qualche alimento oppure da acqua contaminata.\nSe un'epidemia \u00e8 di origine idrica (si pensi ad esempio alle epidemie di febbre tifoide legate all'inquinamento dell'acqua potabile) lo studio su una mappa topografica dei punti in cui si sono manifestati i diversi casi di malattia (\"mappa dei punti\") permette di osservare come la maggior parte dei casi si distribuiscano in corrispondenza di un determinato ramo d'acquedotto, fonte primaria del contagio.\nEmblematico, a questo proposito, il caso di epidemia di colera a Broad Street, a Londra, nel 1854, probabilmente una tra le pi\u00f9 terribili epidemia di colera che si siano mai verificate nel Regno Unito nel XIX secolo.\nSecondo alcuni autori lo studio geografico della diffusione di un'epidemia, nonch\u00e9 lo studio della mappa dei punti, appartiene ad una branca dell'epidemiologia definibile come \"epidemiologia geografica\".\nL'andamento di un'epidemia pu\u00f2 essere studiato e simulato con modelli matematici. Tra i pi\u00f9 semplici e noti si ricordano i modelli SIR (suscettibile-infetto-rimosso, utile per le malattie immunizzanti) e SIS (suscettibile-infetto-suscettibile, tipico di malattie non immunizzanti come il raffreddore comune).\nL'immunit\u00e0 di gregge.\nUno dei pi\u00f9 semplici modelli matematici compartimentali utilizzati in epidemiologia rappresentanti l'immunit\u00e0 di gregge \u00e8 il \"modello SIR\". Si tratta di un'equazione a tre variabili, dove ogni variabile \u00e8 indicata da un'iniziale (appunto S, I e R).\nIl numero di persone appartenente ai tre diversi gruppi cambia nel tempo con il procedere del contagio: per identificare questo numero, diverso dalla situazione di partenza, si usano i simboli formula_1, formula_2 e formula_3.\nMentre il numero dei Suscettibili pu\u00f2 solo scendere, il numero dei Recuperati/Rimossi pu\u00f2 solo aumentare: in termini matematici, si dice che sono in rapporto inversamente proporzionale. Il numero degli Infetti \u00e8 l'unico dei tre che pu\u00f2 aumentare e poi diminuire nel tempo. \nA seconda del numero di contagi giornalieri, il numero di persone Infette aumenter\u00e0 pi\u00f9 o meno velocemente, mentre diminuir\u00e0 in proporzione il numero di persone Sane.\nSe il ritmo del contagio \u00e8 molto alto e invece il tempo di guarigione \u00e8 lento, il gruppo R pu\u00f2 scendere sotto una certa soglia: \u00e8 allora che esplode l'epidemia. Al contrario, se al manifestarsi del focolaio d'infezione, il numero di Recuperati \u00e8 sufficientemente alto, il focolaio si autoestingue.\nLa vaccinazione serve ad aumentare il numero di persone Recuperate/Rimosse, impedendo il proseguire del contagio.\nNella storia.\nEpidemie di particolare intensit\u00e0 nella storia europea sono state per lo pi\u00f9 pandemie causate da zoonosi, ovvero originata dalla convivenza degli esseri umani con animali da allevamento. Tuttavia per alcune, come la malattia del sudore, le cause non sono ancora completamente chiare:\nL'incontro fra gli esploratori europei e le popolazioni indigene di altre zone del mondo spesso fu causa di epidemie e pandemie violentissime. Il vaiolo uccise met\u00e0 della popolazione di Hispaniola nel 1518, e semin\u00f2 il terrore in Messico intorno al 1520, uccidendo 150.000 persone (incluso l'imperatore) solo a Tenochtitl\u00e1n; lo stesso morbo colp\u00ec violentemente il Per\u00f9 nel decennio successivo. Il morbillo fece altri due milioni di vittime tra i nativi messicani nel XVII secolo. Ancora fra il 1848 e il 1849, circa un terzo della popolazione nativa delle isole Hawaii mor\u00ec di morbillo, pertosse e influenza.\nEtimologia.\nNel senso attuale la parola epidemia compare nel Medioevo, ma il suo uso si afferma solo a partire dal Settecento. Per gli antichi Greci il termine era usato soprattutto come aggettivo, ma con differente significato: \"epidemico\" corrispondeva a \"indigeno\", cio\u00e8 quello che riguarda un determinato territorio. Lo stesso Tucidide non us\u00f2 questa parola nel raccontare la celebre peste di Atene del 430 a.C.."}
{"id": "214032", "revid": "104458", "url": "https://it.wikipedia.org/wiki?curid=214032", "title": "Brenzikofen", "text": "Brenzikofen (toponimo tedesco) \u00e8 un comune svizzero di 495 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBrenzikofen \u00e8 servito dall'omonima stazione sulle ferrovia Thun-Burgdorf.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214034", "revid": "958185", "url": "https://it.wikipedia.org/wiki?curid=214034", "title": "Contagio", "text": "Il contagio in medicina \u00e8 la trasmissione da un individuo ad un altro di malattie. Pu\u00f2 avvenire in diversi modi a seconda della malattia associata.\nCaratteristiche.\nLa trasmissione avviene sempre attraverso un mezzo di qualche tipo, come le feci o il sangue, che fa da tramite tra l'organismo infetto e quello sano. Si dice che questo mezzo fa da \"vettore\", cio\u00e8, appunto, che trasporta (\"veicola\") l'agente patogeno.\nPerch\u00e9 la trasmissione abbia luogo, non \u00e8 necessario che l'organismo \"di provenienza\" manifesti i sintomi della malattia: pu\u00f2 anche trattarsi di un portatore sano.\nNel caso di malattie dovute a parassiti, ci\u00f2 che tipicamente viene trasportato da un individuo a un altro sono le larve del parassita. Nel caso di batteri, alcune volte vengono trasportati non gi\u00e0 i batteri stessi, ma le loro spore. In ogni caso, perch\u00e9 la malattia sia trasmessa, \u00e8 sufficiente che sia veicolato anche un piccolo numero di individui dell'agente patogeno in questione; questi si riproducono, poi, nel nuovo individuo, dando luogo all'infezione.\nMolti batteri considerati patogeni sono gi\u00e0 presenti in organismi sani, pur non dando luogo ad una malattia. Negli esseri umani, questo avviene, ad esempio, nell'apparato digerente (intestino) e sulla pelle. Ci\u00f2 avviene perch\u00e9 la carica batterica viene mantenuta sempre bassa dal sistema immunitario, per cui essi risultano costantemente tenuti \"sotto controllo\".\nTrasmissione.\nSegue un elenco (incompleto) delle varie modalit\u00e0 con cui avviene il contagio:\nTrasmissione aerea.\nL'agente patogeno entra nell'organismo tramite le vie respiratorie, veicolato da polvere o particelle di saliva in sospensione nell'aria. Le particelle di saliva prendono il nome di \"particelle di Fl\u00fcgge\" e vengono rilasciate dalla persona infetta tramite uno starnuto, ad esempio.\nSi trasmettono per via aerea, tra gli altri, i virus influenzali."}
{"id": "214035", "revid": "287204", "url": "https://it.wikipedia.org/wiki?curid=214035", "title": "Gastaldia", "text": ""}
{"id": "214036", "revid": "2190052", "url": "https://it.wikipedia.org/wiki?curid=214036", "title": "Servi di Maria", "text": "L'Ordine dei servi di Maria, anche detti serviti, in latino \"Ordo Servorum Beatae Virginis Mariae\" (sigla O.S.M.), \u00e8 un ordine mendicante della Chiesa cattolica. Venne fondato a Firenze, probabilmente nel 1233, da un gruppo di sette persone, poi conosciuto come i sette santi fondatori.\nDalle origini all'approvazione.\nFin dall'antichit\u00e0 nella Chiesa cattolica molti laici, uomini e donne, decidono di seguire il Vangelo di Cristo pi\u00f9 radicalmente. Lasciate le loro occupazioni conducono una vita penitente nelle proprie case o negli eremi. Spesso si formano nuovi gruppi religiosi che si chiamano, nel Medioevo, \"penitenza\", \"poveri di Cristo\", \"umiliati\", \"battuti\". La tradizione vuole che l'Ordine dei servi di Maria sia nato nell'anno 1233 a Firenze, ma i primi documenti risalgono all'anno 1245 e sono relativi a una comunit\u00e0 di uomini penitenti ritiratisi a vita eremitica e comunitaria sul monte Senario.\nUn gruppo di sette laici abbandona le proprie attivit\u00e0 per ritirarsi a vita comune di penitenza, povert\u00e0 a preghiera. Si ritirano dapprima al \"Cafaggio\", una zona di aperta campagna dove oggi sorge la basilica della Santissima Annunziata, poi si spostano sul monte Senario. Il primo nome assunto \u00e8 quello di \"Compagnia di Maria Addolorata\", cambiato poi in \"Servi di Maria\" secondo l'apostrofe rivolta, secondo la tradizione, da un bambino a due giovani penitenti che stavano tornando in citt\u00e0 dal Monte Senario, che gli sembrarono appunto \"due servi di Maria\".\nBen presto lasciano anche il monte e, per l'ampio numero di persone che si sono unite a loro, fondano nuove comunit\u00e0. Nascono, cos\u00ec, i conventi di Siena, Citt\u00e0 di Castello e Borgo Sansepolcro, oltre a quelli di Firenze e del monte Senario. Si nota quindi che la prima area di espansione dell'ordine sono cos\u00ec le regioni della Toscana e dell'Umbria. Da l\u00ec l'Ordine si volge verso la zona emiliana dove fonder\u00e0 il convento di Bologna, primo di una serie di fondazioni emiliane. Vi sono poi notizie di conventi in Germania. L'espansione dell'Ordine porter\u00e0 quindi, pare negli anni '70 del sec. XIII, ad una organizzazione in provincie religiose: Toscana, Patrimonio, Romagnola, Germania.\nPer una disposizione del Concilio Lateranense IV (1215), ribadita poi dal Concilio di Lione II (1274), l'Ordine rischia la soppressione. L'azione dei priori generali, Filippo Benizi prima e Lottaringo da Firenze in seguito, grazie ad un'instancabile opera, tra cui spicca l'intervento di pace condotto da Filippo nella citt\u00e0 di Forl\u00ec, ottengono progressivamente di perpetuare l'Ordine.\nSempre a Forl\u00ec, dove i frati fin dal XIII secolo hanno un convento in citt\u00e0, mentre Filippo Benizi tenta di riportare la cittadinanza, ribelle al papa Martino IV (1282), a pi\u00f9 miti consigli, avviene il famoso incontro con un giovane fortemente contestatore, Pellegrino Laziosi, che pare aver perfino schiaffeggiato il Benizi. Proprio un incontro cos\u00ec burrascoso porta, pochi anni dopo, alla conversione di Pellegrino Laziosi, che diventa poi il santo pi\u00f9 noto di tutto l'ordine dei servi di Maria.\nTrent'anni dopo, papa Benedetto XI, domenicano, nel 1304, con la bolla \"Dum levamus\" (indirizzata al priore generale fra Andrea Balducci da Sansepolcro) approva la Regola e le Costituzioni del servi di Maria. L'Ordine conta, all'epoca, circa 250 frati, 27 conventi in Italia, suddivisi in quattro province religiose, e 4 in Germania.\nIl 1300 e il 1400.\nIl XIV secolo fu condizionato dall'eredit\u00e0 diretta dei sette fondatori: Buonagiunta da Firenze (Manetti), Buonfiglio da Firenze (Monaldi), Amadio da Firenze (Amidei), Manetto da Firenze (dell'Antella), Uguccione da Firenze (Uguccioni), Sostegno da Firenze (Sostegni) e Alessio Falconieri, il pi\u00f9 noto dei sette santi. L'ultimo dei Sette Santi fondatori mor\u00ec nel 1310, ma l'ordine fu anche arricchito da diversi esempi di santa vita, tra i quali i beati Francesco da Siena, Gioacchino da Siena, Giacomo da Citt\u00e0 della Pieve, Ubaldo da Sansepolcro, Andrea, anch'egli di Sansepolcro, e san Pellegrino Laziosi da Forl\u00ec.\nIn questo periodo, l'Ordine si sviluppa consolidando le presenze nelle province religiose gi\u00e0 presenti ed espandendo la sua presenza nel nord-Italia, specialmente nel Veneto (a Treviso, nel 1346, ottennero il permesso di costruire un convento e l'annessa Chiesa di Santa Caterina). Nello stesso periodo l'Ordine \u00e8 presente con uno \"studium\" nella citt\u00e0 di Parigi.\nNel XV secolo, invece, il capitolo generale svoltosi a Ferrara nel 1404 decise la ripresa morale di Monte Senario. Nel 1430, nacque la Congregazione dell'Osservanza un ramo dell'Ordine che, senza separarsi dallo stesso, cerc\u00f2 di riformare la spiritualit\u00e0 servita. Tale fenomeno, del resto fu proprio anche di altri ordini, come i domenicani. L'esperienza di tale Congregazione si concluse solo nel 1570. Alla fine del XV secolo, i conventi dell'Osservanza erano 26 e, poco prima del 1570, giunsero quasi a 60.\nNel 1424, papa Martino V, con la bolla \"Apostolicae Sedis providentia\", ratific\u00f2 l'organizzazione del Terz'Ordine, oggi denominato Ordine secolare dei servi di Maria, che raccoglieva uomini e donne laici, sposati o meno, che avevano fatto propria la spiritualit\u00e0 servita.\nAlla fine del Quattrocento, i conventi ammontavano a circa 170, i frati a 1200 e venne, anche, fondato il primo convento in Spagna.\nNel secolo XV si distinguono per santit\u00e0 di vita i beati Giacomo Filippo Bertoni da Faenza, Bonaventura Tornielli da Forl\u00ec e Giovannangelo Porro.\nIl 1500 e il 1600.\nIl XVI secolo per l'Ordine \u00e8 un secolo tormentato perch\u00e9 risente della riforma luterana, 1517. In questo secolo oltre la met\u00e0 dei priori generali fu eletta direttamente dal papa. Inoltre, la Congregazione dell'Osservanza, dopo alcuni decenni di contrasti, ritorn\u00f2 pienamente nell'Ordine solo nel 1570.\nPochi anni dopo la riforma luterana, in Germania, molti conventi dell'Ordine furono soppressi. L'Ordine fu, anche, presente al Concilio di Trento con i propri priori generali. Tra il 1548 ed il 1580, si procedette alla revisione delle Costituzioni dell'Ordine.\nFra Lelio Baglioni, priore generale dal 1590 al 1597, inizi\u00f2 la riforma dell'Ordine attuata con l'istituzione della Congregazione eremitica di Monte Senario. Fra Angelo Maria Montorsoli, eremita del convento della Santissima Annunziata di Firenze, scrisse una lettera che colp\u00ec papa Clemente VIII che, nell'intento di far progredire la riforma, lo impose all'Ordine come priore generale nel 1597. Alla fine del Cinquecento, i conventi dell'Ordine erano 240 e i frati oltre 1800.\nIl Seicento \u00e8 caratterizzato dalla vicenda di fra Paolo Sarpi, che fu seriamente osteggiato dalla curia romana prima come teologo poi, anche dopo la sua morte, per la sua \"Istoria del Concilio tridentino\". Nel 1613, da Innsbruck, ha inizio l'Osservanza Germanica che cesser\u00e0 solo nel 1908.\nPapa Innocenzo X, nel 1652, con la costituzione \"Instaurandae regularis disciplinae\", impone una riforma forzata a tutti gli ordini religiosi. Per i servi di Maria ci\u00f2 comporta la soppressione di 102 conventi sui 261 allora esistenti.\nIn questo secolo oltre ai frati ai diffondono anche le monache ed il \"Terz'Ordine\" e si hanno i primi tentativi di diffusione dell'esperienza degli eremiti di monte Senario (1614-1623).\nIl Seicento si chiuse per l'Ordine con la brillante figura del Generale Giorgio Sotgia Serra, gi\u00e0 teologo personale di Cosimo III, docente presso lo Studio Teologico Romano, autore della compilazione \"Leges studiorum et collegiorum ordinis servorum B. M. V.\" (Roma 1679) e di numerosi commentari agli scritti del \"doctor solemnis\" Enrico di Gand. Fu elevato alla dignit\u00e0 episcopale nella sede di Bosa prima e Sassari poi.\nIl 1700 e il 1800.\nIl XVIII secolo presenta aspetti molto contrastanti. Nella prima met\u00e0 del secolo l'Ordine raggiunge il pi\u00f9 elevato numero di frati della sua storia, circa 3.000 unit\u00e0. Nel 1737 viene elevato alla dignit\u00e0 cardinalizia fr\u00e0 Pietro Maria Pieri. Alla fine del secolo, per le soppressioni imposte, l'Ordine assister\u00e0 alla chiusura di molti conventi ed alla dispersione della maggior parte dei frati.\nNegli ultimi trent'anni del Settecento, l'Ordine conosce una serie di soppressioni di conventi che portano alla decimazione della sua presenza in Europa, prima nei territori dell'impero austro-ungarico, poi in Francia ed infine in Italia. A questo si aggiunse, nel 1778, per disposizione del Papa, la soppressione della \"Congregazione eremitica di Monte Senario\".\nIl brasiliano fra Uguccione Dias Quaresma ottenne in questo secolo, da Papa Clemente XII, delle Costituzioni speciali per un \"Terz'Ordine\" regolare dei servi di Maria da fondare in Brasile. Tra i frati di questo periodo celebri per la loro attivit\u00e0 culturale spicca il cardinale Pietro Maria Pieri per la liturgia mariana e Roberto Costaguti, poi vescovo di Sansepolcro (1778-1818), celebre oratore (predic\u00f2, tra l'altro, il quaresimale del 1779 alla corte imperiale di Vienna) e primo rettore dell'Universit\u00e0 di Malta.\nIl 1815 segna l'avvio di una ripresa dell'Ordine, che per\u00f2 si dimostra molto precaria. La fine del secolo e i primi del Novecento registrano, invece, una rinascita costante ma lenta, che si protrae fino agli anni sessanta del Novecento.\nPer un Ordine di scarse dimensioni come i serviti, le leggi di soppressione del governo unitario italiano tra il 1848 e il 1867 rischiarono di essere fatali. Ma la canonizzazione dei sette fondatori (con i nomi di Bonfiglio, Bonagiunta, Manetto, Uguccione, Amadio, Sostegno e Alessio) nel 1888, grazie all'intervento di papa Leone XIII, diede nuova speranza all'Ordine. In questo periodo, infatti, nascono molte Congregazioni religiose di suore \"Serve di Maria\" che chiedono di essere unite all'Ordine, tra cui le \"Mantellate serve di Maria\". Il ramo maschile inizia con difficolt\u00e0 a riprendersi, quello femminile, invece, superata la sola dimensione monastica, comincia con decisione la sua diffusione.\nTra la data delle apparizioni mariane (1888) e la morte di Carlo Acquiderni nel 1912, l'Ordine fu attivissimo nella prima fase di costruzione del santuario dell'Addolorata di Castelpetroso e di diffusione del suo messaggio.\nDal 1900 a oggi.\nIl XX \u00e8 il secolo della massima diffusione geografica dell'Ordine, ormai presente in tutti e cinque i continenti. I priori generali dell'Ordine rispecchiano l'internazionalit\u00e0 attuale dell'Ordine: dalle origini fino al 1913 i servi di Maria ebbero un solo priore generale non italiano, mentre dal 1913 ad oggi sette su undici priori generali non sono italiani.\nNel 1943 Joan Bartlett apre a Londra la \"Servite House\" che si trasformer\u00e0 nell'Istituto secolare servitano, mentre nel 1959 nasce l'Istituto secolare Regnum Mariae.\nMolto attivo nel campo degli studi sulla propria storia, nel 1897 l'Ordine ha dato vita alla collana \"Monumenta Ordinis Servorum sanctae Mariae\" e nel 1933 ha preso vita la rivista \"Studi Storici dell'Ordine dei Servi di Maria\". Nel 1959, inoltre, \u00e8 stato fondato l'Istituto Storico dell'Ordine dei servi di Maria. Da ricordare, poi, la nascita della Pontificia Facolt\u00e0 Teologica \"Marianum\" nel 1950, con sede a Roma.\nMolto attivi in tutte le iniziative sociali, in particolare il convento milanese di San Carlo al Corso divenne il punto di riferimento della partecipazione cattolica alla resistenza. Ben sette frati serviti parteciparono nel dopoguerra all'attivit\u00e0 di Nomadelfia di don Zeno Saltini, fino a che superiori disposizioni portarono al loro rientro a Milano\nIn seguito alle disposizioni del Concilio Vaticano II, l'Ordine inizia la riforma delle proprie Costituzioni nel Capitolo generale di Firenze nel 1965. Un testo provvisorio entra in vigore nel 1968, mentre la redazione definitiva si avr\u00e0 nel 1987.\nNel 1964 l'Ordine registra il maggior numero di frati dal 1750, arrivando a quasi 1700 unit\u00e0.\nAl 31 dicembre 2005, l'ordine contava 161 conventi e 888 frati, 647 dei quali sacerdoti.\nAl 31 dicembre 2013, l'ordine era composto da 803 frati, 544 dei quali sacerdoti.\nIl carisma.\nGli elementi essenziali della spiritualit\u00e0 dei serviti sono:\nI serviti, a differenza di altri ordini, come i Trinitari, che si dedicano alla liberazione dalla schiavit\u00f9, o i missionari comboniani del Cuore di Ges\u00f9, che si dedicano all'attivit\u00e0 missionaria, in particolare in Africa, non svolgono un servizio specifico.\nIn genere intendono il servizio come:\nIstituto Storico dell'Ordine dei servi di Maria.\nFondato nel 1959 con lo scopo di promuovere gli studi sulla storia dell'Ordine, l'Istituto storico dell'ordine dei servi di Maria ha sede in Roma (viale 30 aprile, 6). Primo presidente \u00e8 stato Franco Andrea Dal Pino, vero e proprio fondatore dell'Istituto. Attualmente cura l'edizione delle collane \"Monumenta OSM\", \"Scrinium historiale\" e della rivista \"Studi Storici dell'Ordine dei Servi di Maria\", fondata nel 1933 da p. Raffaele Taucci. Dal 2006 l'Istituto promuove una serie di convegni, a cadenza biennale, dedicati alla storia dell'Ordine: i primi tre convegni hanno studiato i periodi 1848-1950 (nel 2006), 1245-1430 (nel 2008) e 1431-1623 (nel 2010). S'interessa, inoltre, della redazione e pubblicazione della bibliografia sull'Ordine dei servi di Maria.\nLe marce nazionali.\nI Servi di Maria organizzano annualmente, in localit\u00e0 diverse, delle marce nazionali come momenti forti di ritrovo e di riflessione spirituale. Si ricordano le seguenti edizioni:"}
{"id": "214038", "revid": "1776051", "url": "https://it.wikipedia.org/wiki?curid=214038", "title": "Buchholterberg", "text": "Buchholterberg (toponimo tedesco; fino al 1805 Mittel-Buchholterberg o Mittelbuchholterberg) \u00e8 un comune svizzero di 1\u00a0552 abitanti del Canton Berna, nella regione dell'Oberland (circondario di Thun).\nStoria.\nNel 1805 il comune di Mittel-Buchholterberg fu accorpato all'altro comune soppresso di Wachseldorn-G\u00fctzenschwendi per formare il nuovo comune di Buchholterberg-Wachseldorn, il quale tuttavia nel 1823 fu nuovamente scisso nei comuni di Buchholterberg e Wachseldorn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Buchholterberg sono:\nAmministrazione.\nOgni famiglia originaria del luogo fa parte di uno dei due comuni patriziali (Obere Allmendgemeinde e Untere Allmendgemeinde) e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214039", "revid": "183581", "url": "https://it.wikipedia.org/wiki?curid=214039", "title": "Gastaldo", "text": ""}
{"id": "214040", "revid": "1776051", "url": "https://it.wikipedia.org/wiki?curid=214040", "title": "Unterlangenegg", "text": "Unterlangenegg (toponimo tedesco) \u00e8 un comune svizzero di 987 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Unterlangenegg sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214041", "revid": "125362399", "url": "https://it.wikipedia.org/wiki?curid=214041", "title": "Pellegrino Laziosi", "text": "Biografia.\nFiglio di Berengario Laziosi e Flora Aspini, nato in una famiglia ghibellina avversaria della Chiesa, partecip\u00f2 alle lotte politiche contro i guelfi locali. Nel 1284 il pontefice Martino IV invi\u00f2 nelle terre di Romagna il Superiore generale dell'Ordine dei Servi di Maria, Filippo Benizi, che predicava nelle piazze per convincere i cittadini a obbedire al Papa, ma venne espulso da Forl\u00ec.\nIl ventenne Pellegrino, tra i capi delle fazioni in lotta, lo dileggi\u00f2 ma poi si pent\u00ec e, raggiunto il Superiore generale fuori citt\u00e0, a Ronco, si gett\u00f2 ai suoi piedi per chiedergli umilmente perdono.\nSi convert\u00ec e dieci anni dopo, circa trentenne, pregando sempre pi\u00f9 la beata Vergine perch\u00e9 gli mostrasse la via della salvezza, entr\u00f2 in quello stesso ordine. Dopo il noviziato e la professione a Siena, fu inviato nel convento di Forl\u00ec.\nQuando aveva circa sessant'anni, fu afflitto da vene varicose che gli procurarono una gangrena alla gamba destra. Il medico del convento, Paolo Salaghi, e i suoi confratelli decisero per l'amputazione. Ma la notte prima dell'operazione, trascinandosi verso il crocifisso, il monaco guar\u00ec miracolosamente. Si sparse la voce in citt\u00e0 e il religioso acquis\u00ec fama di santit\u00e0. Fu venerato gi\u00e0 in vita come protettore dalle malattie croniche e dai tumori.\nMor\u00ec ottantenne il 1\u00ba maggio 1345 consunto dalla febbre; il suo corpo riposa presso la chiesa dei Servi di Maria a Forl\u00ec.\nCulto.\nIl suo corpo \u00e8 custodito in una teca di cristallo posta nella basilica di San Pellegrino Laziosi, nel centro di Forl\u00ec.\nPellegrino Laziosi fu dichiarato beato da Papa Paolo V il 15 aprile 1609; il 27 dicembre 1726 fu canonizzato da Papa Benedetto XIII. La memoria liturgica \u00e8 fissata dal Martirologio Romano al 1\u00ba maggio.\n\u00c8 venerato come \"protettore degli ammalati di cancro\" e riconosciuto anche come santo da invocare per i mali delle gambe. \u00c8 inoltre il patrono degli ammalati di AIDS e di ogni altra malattia di particolare gravit\u00e0.\nPellegrino Laziosi \u00e8 co-patrono della citt\u00e0 di Forl\u00ec, dove si svolge una fiera in suo onore, il 1\u00ba maggio di ogni anno, caratterizzata dalla vendita di cedri.\nL'Ordine dei Servi di Maria ne celebra la festa nel giorno 4 maggio.\nLa casa natale e la grotta.\nLa casa natale corrisponde all'attuale numero 15 di Via Giovita Lazzarini a Forl\u00ec. Una lapide, datata 27 dicembre 1951, recita: \"SALUTI REVERENTE IL POPOLO / LA CASA IN CUI ALL'ITALIA AL MONDO / PELLEGRINO LAZIOSI / TUMULTUANTI LE FAZIONI UMANE / NACQUE GHIBELLINO E SANTO --- I FORLIVESI AL CONCITTADINO / I SERVI DI MARIA AL CONFRATELLO\".\nSotto la casa \u00e8 ancora presente una grotta, protetta da un cancelletto con lo stemma della famiglia Laziosi, nella quale Pellegrino si ritirava in preghiera.\nMusica.\nA San Pellegrino Laziosi \u00e8 dedicato un oratorio di Clemente Monari rappresentato per la prima volta a Forl\u00ec nel 1728, \"La fuga gloriosa di San Pellegrino Laziosi\"."}
{"id": "214042", "revid": "1776051", "url": "https://it.wikipedia.org/wiki?curid=214042", "title": "Horrenbach-Buchen", "text": "Horrenbach-Buchen (toponimo tedesco) \u00e8 un comune svizzero di 226 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nHorrenbach-Buchen \u00e8 una stazione sciistica attrezzata per lo sci alpino.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214046", "revid": "597169", "url": "https://it.wikipedia.org/wiki?curid=214046", "title": "Sette santi fondatori", "text": "I sette santi fondatori furono i primi padri fondatori dell'Ordine dei servi di Maria (OSM), oltre a Filippo Benizi. Secondo la \"Legenda de Origine Ordinis\", la principale fonte letteraria datata ai primi decenni del secolo XIV, fu un gruppo numericamente ben determinato, ossia, di sette, e appellato \"septem viri\" (11 volte nella \"Legenda\"), \"septem fratres\" (8 volte). I primi \"fratres, parentes, inceptores, conditores\" della religiosa famiglia dei servi di Maria furono anche tutti fiorentini (n. 15).\nBiografia.\nMolti anni prima del 1233 i Sette vissero nelle loro famiglie da perfetti cristiani e si associarono alla \"Societas Sanctae Mariae\" (n. 18). Cominciarono inoltre a conoscersi, ad unirsi in grande amicizia (n. 29). Anche nel mondo erano \"innamorati della Madonna\": \"Dominae nostrae praecipui amatores\", e per questa ragione, anche se non erano frati, vollero appellarsi \"servi di Santa Maria\" e \"dedicarsi al suo servizio\" (n. 18).\nIn seguito a ci\u00f2, sempre secondo la \"Legenda\", la Madonna ispir\u00f2 loro il desiderio di abbandonare il mondo e riunirsi in vita comune (n. 30). Determin\u00f2 il giorno in cui avrebbero dovuto mettere in esecuzione il loro proposito (n. 31). Allo stesso inizio dell'Ordine, quando i Padri si riunirono per dargli origine, subito furono da tutti comunemente chiamati \"frati servi della Beata Vergine Maria\", non sapendo essi da dove e da chi venisse questo nome. Da ci\u00f2 consegue che questo nome \u00ab...fu propriamente largito ai primi Padri da Nostra Signora, la B. Vergine Maria, a voce di popolo, per divina ispirazione...\u00bb (n. 32).\nDopo aver disposto delle loro case e delle loro famiglie, e lasciando a queste ultime il necessario, distribuirono il resto ai poveri e alle chiese; \"presero tutti dapprima un mantello ed una tonaca di panno bigio\" (n. 30); si ritirarono tutti e sette in una casupola posta fuori della citt\u00e0 (n. 31). Il fascino della loro santit\u00e0 attir\u00f2 quotidianamente visitatori senza numero, per cui venivano \"continuamente impediti nel loro desiderio di contemplazione\". Decisero perci\u00f2 di ritirarsi sul Montesenario, a 18\u00a0km da Firenze e, come scrive la \"Legenda\", \u00abDio mostr\u00f2 questo Monte mediante ispirazione ai detti nostri Padri e li anim\u00f2 ad ascendervi e ad abitarvi, per soddisfare al loro desiderio.\u00bb(n. 40)\nSul Montesenario edificarono un mistico tabernacolo, fondato sull'umilt\u00e0, costruito con la loro concordia, conservato dalla loro povert\u00e0, abbellito dalla loro purezza e completato col loro buon esempio (n. 44). I Sette in seguito incominciarono ad accettare soci alla loro vita di preghiera e di penitenza e a fondare altri conventi (nn. 48 e 49). Nel 1244-1245 strinsero amicizia, a Firenze, con san Pietro Martire da Verona, domenicano, che, sempre secondo la \"Legenda\", ebbe conferma dalla Madonna della Regola di Sant'Agostino, all'abito e al nome del nuovo Ordine Religioso (nn. 52, 53).\nI nomi dei sette santi.\nQueste le singole figure dei sette santi fondatori, i cui cognomi furono aggiunti solo nei secoli XV-XVI.\nIl culto.\nI sette santi fondatori furono canonizzati da papa Leone XIII il 15 gennaio 1888. La loro festa \u00e8 celebrata il 17 febbraio o il 12 febbraio nell'antica data tradizionale rispettata dalla messa tridentina."}
{"id": "214051", "revid": "4806", "url": "https://it.wikipedia.org/wiki?curid=214051", "title": "Sette Santi Fondatori", "text": ""}
{"id": "214052", "revid": "219110", "url": "https://it.wikipedia.org/wiki?curid=214052", "title": "EIA RS-422", "text": "EIA RS-422 \u00e8 uno standard EIA o V11 nella normativa europea CCITT.\nSi tratta di un protocollo per la comunicazione dati seriale che prevede l'impiego di due fili con linea differenziale e multipunto (\"differenziale\" bilanciata). Prevede, per ogni coppia di fili, la trasmissione di dati unidirezionale e non reversibile, su linee di trasmissione dati terminate o non terminate.\nNel caso di due coppie di fili e, ovviamente con due circuiti simili, si ottiene la connessione full duplex.\nL'EIA-422 non permette trasmettitori multipli ma solo ricevitori multipli, differentemente dall'EIA RS-485 che li permette ponendosi sulla linea in alta impedenza se non selezionato,\nA differenza dello standard EIA RS-232 \u00e8 stato progettato per connettere direttamente due apparecchiature (siano esse DTE o DCE) con alta immunit\u00e0 ai disturbi anche a distanze considerevoli (tipicamente fino a 1550 m) e a velocit\u00e0 considerevoli (anche oltre ai 20000 bit/secondo). \u00c8 uno standard molto diffuso, soprattutto in ambito industriale.\nPoich\u00e9 la variazione di stato del dato \u00e8 determinato dalla differenza delle tensioni sui due fili in modo bilanciato (da 0 a +5 V e -5 V sui due conduttori rispettivamente) e dal momento che entrambi i fili arrotolati fra di loro con un passo ben preciso devono seguire lo stesso percorso, un rumore elettrico o disturbo, ripercuotendosi su entrambi i conduttori, non altera la tensione relativa fra questi ottenendo cos\u00ec un'alta immunit\u00e0 ai disturbi.\nI connettori usati per questa interfaccia sono il DB-25 secondo la EIA-530, ed il DB-37 secondo la EIA-449.\nLa lunghezza massima dei cablaggi \u00e8 1550 m per velocit\u00e0 non superiori a 1 Mbit/s.\nIndicativamente si consigliano le seguenti lunghezze massime dei collegamenti per alte velocit\u00e0:\nUn impiego comune per l'EIA-422 \u00e8 come estensione per l'RS-232. Inoltre, una variante compatibile con l'RS-232 e che adotta un connettore mini-DIN-8 \u00e8 stata utilizzata per lungo tempo sul Macintosh fino a che non \u00e8 stata sostituita dall'USB della Intel sull'iMac.\nProblemi sull'uso dello standard EIA RS422.\nLo standard EIA RS422 (CCITT V11) e sue derivazioni multi-punto quali l'EIA RS-485 (per CCITT sempre V11) usato su distanze notevoli (MAX 1550 m) ma anche, in taluni casi, in distanze ridotte comporta il rischio di distruggere gli integrati di Trasmissione e/o di ricezione. Infatti, secondo la normativa EIA la tensione differenziale fra le due apparecchiature (tensione di massa o terra che di solito corrispondono allo 0V dell'alimentatore) non deve superare il valore di 3V pena la rottura dell'integrato stesso o, perlomeno, errori di rice-trasmissione. Per ovviare a questi inconvenienti \u00e8 indispensabile adottare circuiti di protezione, optoisolamento, scarica di extra tensioni ecc. tali da proteggere i componenti attivi sensibili e, di conseguenza, limitare le probabilit\u00e0 di guasto. "}
{"id": "214053", "revid": "78273", "url": "https://it.wikipedia.org/wiki?curid=214053", "title": "RS-422", "text": ""}
{"id": "214054", "revid": "78273", "url": "https://it.wikipedia.org/wiki?curid=214054", "title": "RS422", "text": ""}
{"id": "214055", "revid": "186563", "url": "https://it.wikipedia.org/wiki?curid=214055", "title": "TIA-485-A", "text": ""}
{"id": "214056", "revid": "1305772", "url": "https://it.wikipedia.org/wiki?curid=214056", "title": "Fontana del Nettuno", "text": "Esistono numerose fontane note come fontana del Nettuno o fontana di Nettuno:"}
{"id": "214057", "revid": "1776051", "url": "https://it.wikipedia.org/wiki?curid=214057", "title": "Oberlangenegg", "text": "Oberlangenegg (toponimo tedesco) \u00e8 un comune svizzero di 475 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nOberlangenegg fa parte del commune parrocchiale di Schwarzenegg.\nGeografia antropica.\nFrazioni.\nLe frazioni di Oberlangenegg sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214059", "revid": "1776051", "url": "https://it.wikipedia.org/wiki?curid=214059", "title": "Wachseldorn", "text": "Wachseldorn (toponimo tedesco; fino al 1805 Wachseldorn-G\u00fctzenschwendi) \u00e8 un comune svizzero di 234 abitanti del Canton Berna, nella regione dell'Oberland (circondario di Thun).\nStoria.\nNel 1805 il comune di Wachseldorn-G\u00fctzenschwendi fu accorpato all'altro comune soppresso di Mittel-Buchholterberg per formare il nuovo comune di Buchholterberg-Wachseldorn, il quale tuttavia nel 1823 fu nuovamente scisso nei comuni di Buchholterberg e Wachseldorn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene comune ricadente all'interno dei confini municipali."}
{"id": "214060", "revid": "697352", "url": "https://it.wikipedia.org/wiki?curid=214060", "title": "R\u00f6thenbach", "text": ""}
{"id": "214061", "revid": "151436", "url": "https://it.wikipedia.org/wiki?curid=214061", "title": "Carpello", "text": ""}
{"id": "214067", "revid": "110157", "url": "https://it.wikipedia.org/wiki?curid=214067", "title": "R\u00f6thenbach im Emmental", "text": "R\u00f6thenbach im Emmental (toponimo tedesco) \u00e8 un comune svizzero di 1\u00a0184 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214070", "revid": "125661890", "url": "https://it.wikipedia.org/wiki?curid=214070", "title": "Stefano Okaka", "text": "Biografia.\nNato in Italia da genitori nigeriani, ha una sorella gemella, Stefania, pallavolista che gioca nel ruolo di schiacciatrice, e Carlo, fratello maggiore, agente suo e della sorella.\nCarriera.\nClub.\nGli inizi.\nOkaka mosse i suoi primi passi calcistici con il Sanfatucchio (ora SF Castiglione del Lago) passando poi al Centro Italia Parma (oggi Pievese) nel 2001. Le qualit\u00e0 messe in mostra nelle due stagioni con la societ\u00e0 umbra attirarono l'attenzione degli osservatori del Cittadella, da cui fu ingaggiato nel 2003. In anticipo di due anni sulla categoria, esord\u00ec nella squadra Allievi.\nConteso da club italiani ed europei come il Milan e l'Aston Villa, fu convinto dal responsabile del settore giovanile della Roma, Bruno Conti, che riusc\u00ec a portarlo nella Capitale nel 2004 su segnalazione di Zbigniew Boniek.\nAnche nella Roma fu schierato nella squadra Allievi ma, dopo 11 gol in altrettanti incontri di campionato, il tecnico Alberto De Rossi lo inser\u00ec nella squadra Primavera, nella quale realizz\u00f2 altri 20 gol e con la quale vinse il campionato di categoria 2004-2005. Segn\u00f2 in semifinale alla Juventus e in finale contro l'Atalanta (2-0). Fu anche il pi\u00f9 giovane marcatore della storia del Torneo di Viareggio, andando a segno contro il Bayern Monaco.\nRoma e vari prestiti.\nVenne convocato in prima squadra nel campionato 2004-2005, dove sedette in panchina alla trentesima giornata in Udinese-Roma (3-3).\nEsord\u00ec con la prima squadra il 29 settembre 2005 durante l'incontro di ritorno di Coppa UEFA contro l'Aris Salonicco, divenendo in tal modo il pi\u00f9 giovane giocatore italiano a disputare una partita nelle coppe europee. Il successivo 8 dicembre realizz\u00f2 il suo primo gol tra i professionisti in Napoli-Roma (0-3), valevole per gli ottavi di finale della Coppa Italia, diventando il pi\u00f9 giovane marcatore nella storia della competizione.\nIl debutto in Serie A avvenne il 18 dicembre 2005, a 16 anni e 125 giorni, nel corso dell'incontro Sampdoria-Roma (1-1); nove mesi pi\u00f9 tardi, il 17 settembre 2006, a 17 anni e 38 giorni, giunse anche il primo gol in Serie A, nel corso di -Roma (1-3), partita nella quale subentr\u00f2 a Totti. Infine, il 27 settembre 2006 esord\u00ec in Champions League, nel corso dell'incontro Valencia-Roma (2-1).\nNel 2007-2008 venne mandato in prestito al , in Serie B, dove trov\u00f2 spazio, realizzando 7 gol in 33 incontri.\nNell'estate del 2008 torn\u00f2 alla Roma, questa volta facendo parte a tutti gli effetti della prima squadra. Dopo 9 presenze nella parte iniziale del campionato, il 2 febbraio 2009, ultimo giorno del mercato invernale, venne ceduto in prestito al Brescia, in Serie B, dove realizz\u00f2 2 reti in 16 partite.\nNel 2009-2010, a 20 anni, ritorn\u00f2 alla Roma. L'8 agosto 2009 segn\u00f2 il suo primo gol nelle coppe europee nel ritorno del terzo turno preliminare di UEFA Europa League contro il Gand, partita terminata 7-1 in favore dei giallorossi.\nIl 1\u00ba febbraio 2010, un giorno dopo avere realizzato un gol di tacco contro il Siena, fissando il punteggio sul 2-1 finale negli ultimi minuti, venne ceduto in prestito al Fulham, con cui debutt\u00f2 da titolare due giorni dopo nella vittoria contro il Portsmouth (1-0). Sigl\u00f2 la sua prima rete con la maglia dei \"Cottagers\" il 14 febbraio 2010 nella gara di FA Cup contro il Notts County. Il 4 aprile 2010 segn\u00f2 contro il Wigan la sua prima rete in Premier League.\nIl 5 gennaio 2011 venne ceduto in prestito al . Il giorno successivo esord\u00ec e segn\u00f2 il suo primo gol nel derby contro il Lecce. Alla fine della stagione torn\u00f2 a Roma e, pur non partecipando al ritiro, gioc\u00f2 entrambe le partite della Roma in Europa League contro gli slovacchi dello Slovan Bratislava.\nParma, Spezia e Sampdoria.\nIl 22 gennaio 2012 pass\u00f2 al a titolo temporaneo con diritto di riscatto. A fine stagione il Parma non esercit\u00f2 il diritto di riscatto, ma il 20 agosto 2012 i \"giallobl\u00f9\" lo acquistarono a titolo gratuito e definitivo, per poi girarlo in prestito secco allo Spezia, con cui Okaka disput\u00f2 il campionato di Serie B 2012-2013.\nIl 31 gennaio 2014 la comunic\u00f2 di aver acquisito a titolo definitivo dal i diritti sportivi del calciatore.. Il 9 febbraio esord\u00ec con la maglia blucerchiata, giocando dal primo minuto la partita Sampdoria-Cagliari 1-0. Concluse la sua stagione tra Parma e Sampdoria con 13 presenze e 5 gol totali. Nella stagione 2014-2015 segn\u00f2 4 gol in 34 presenze, sempre con la Sampdoria.\nGli anni all\u2019estero e il ritorno in Italia.\nIl 27 luglio 2015 venne acquistato dai belgi dell'Anderlecht per 3,3 milioni di euro. Per l'attaccante si tratt\u00f2 della seconda esperienza all'estero, dopo quella al Fulham nel 2010. Esord\u00ec il 2 agosto seguente contro l'OH Leuven (0-2). Mise a segno la sua prima rete con la nuova maglia il 30 agosto nella vittoria per 3-0 contro il Westerlo. Il 18 ottobre 2015 realizz\u00f2 la sua prima doppietta nel match vinto 4-0 contro lo Zulte Waregem. Nella sua prima stagione in Belgio gioc\u00f2 45 partite complessive, segnando 16 gol (33 presenze e 14 gol in campionato).\nIl 29 agosto 2016 l'attaccante venne ceduto al Watford, allenato dal connazionale Walter Mazzarri. Esord\u00ec in Premier League il 10 settembre nella vittoria esterna sul West Ham (2-4), entrando a dodici minuti dalla fine del match e ricevendo un cartellino giallo. Poco dopo, rimedi\u00f2 un infortunio alla coscia che lo costrinse a saltare ben sette match di campionato. Torn\u00f2 in campo il 19 novembre nella gara vinta contro i campioni in carica del Leicester. Il 10 dicembre sigl\u00f2 una doppietta (nonch\u00e9 la prima rete con la maglia del Watford) nella gara casalinga contro l'Everton, terminata 3-2.\nTermin\u00f2 il campionato con 19 presenze e 4 gol. La stagione seguente segn\u00f2 un solo gol in 15 partite di Premier, nel 3-3 contro il Liverpool. Nel 2018-2019 gioc\u00f2 solo due partite, totalizzando 40 presenze e 5 gol in due anni e mezzo.\nL'8 gennaio 2019 pass\u00f2 in prestito all' ed il 19 gennaio, alla prima presenza, realizz\u00f2 la sua prima rete con la maglia bianconera nel match perso per 1-2 contro il , sua ex squadra. In 16 partite segner\u00e0 6 gol, comprese 2 doppiette consecutive. Il 2 settembre dello stesso anno fece ritorno all\u2019Udinese, firmando un contratto triennale.\nIstanbul Basaksehir.\nL'8 settembre 2021 venne ceduto a titolo definitivo all', con cui sigl\u00f2 un contratto biennale. Il 19 settembre segn\u00f2 la prima rete in terra turca, realizzando la rete del momentaneo 1-0 contro il . Una settimana dopo, nel match contro il , valevole per la settima giornata di campionato, realizz\u00f2 la tripletta decisiva, consegnando la vittoria alla propria squadra.\nNazionale.\nAl compimento dei 18 anni, nel 2007, ottenne la cittadinanza italiana, rendendosi cos\u00ec disponibile per giocare con le nazionali giovanili. Tra il 2007 e il 2008 ha giocato nelle selezioni Under-19 e Under-20.\nIl 17 novembre 2009 esord\u00ec in nazionale Under-21, con il CT Pierluigi Casiraghi, nella partita Lussemburgo-Italia (0-4) valida per le qualificazioni all'Europeo 2011. Il 3 marzo 2010 realizz\u00f2 il primo gol con l'Under-21 nella partita Italia-Ungheria (2-0) disputata a Rieti.\nConvocato dal CT Antonio Conte, esord\u00ec nella nazionale maggiore in occasione dell'amichevole Italia-Albania del 18 novembre 2014, entrando il campo al 65\u00ba minuto e segnando l'unico gol dell'incontro (anche se alcune fonti, tra cui la UEFA, lo hanno considerano un'autorete del giocatore albanese Hamdi Salihi). Durante la sua biennale gestione, Conte lo convocher\u00e0 in altre tre occasioni.\nIl 13 novembre 2020, dopo 4 anni e mezzo di assenza, fu richiamato in nazionale dal CT Roberto Mancini, in sostituzione dell\u2019infortunato Moise Kean, per le gare di UEFA Nations League contro la Polonia e la Bosnia Erzegovina. Due giorni dopo fece il suo esordio in Nations League nella gara casalinga al Mapei Stadium di Reggio Emilia contro la Polonia, subentrando a Andrea Belotti.\nStatistiche.\nPresenze e reti nei club.\n\"Statistiche aggiornate al 18 dicembre 2021.\""}
{"id": "214071", "revid": "289247", "url": "https://it.wikipedia.org/wiki?curid=214071", "title": "Stefano Chuka Okaka", "text": ""}
{"id": "214073", "revid": "231244", "url": "https://it.wikipedia.org/wiki?curid=214073", "title": "Drupa", "text": "Una drupa \u00e8 un frutto carnoso caratterizzato dalla parte interna legnosa. \nL'esocarpo (la parte esterna del frutto che qui corrisponde alla \"buccia\") \u00e8 sottile e membranoso, il mesocarpo carnoso (la parte mediana del frutto che qui corrisponde alla polpa) e l'endocarpo (la parte interna del frutto che qui corrisponde ad una parte del n\u00f2cciolo) \u00e8 legnoso.\nLa drupa contiene, all'interno del n\u00f2cciolo un solo seme. Il n\u00f2cciolo \u00e8 quindi la parte pi\u00f9 interna del frutto pi\u00f9 il seme. \nQuesti frutti si sviluppano solitamente da un fiore che ha un ovario supero formato da un unico carpello.\nMolte drupe, con il loro strato esterno dolce e carnoso, rappresentano una fonte di cibo per gli animali, e la popolazione vegetale beneficia della conseguente dispersione dei suoi semi. il n\u00f2cciolo a volte viene lasciato cadere dopo che la parte carnosa \u00e8 stata mangiata, ma spesso viene ingerito, passando attraverso il tubo digerente, e restituito al terreno nelle feci con il seme all'interno illeso. Questo passaggio attraverso il tratto digestivo pu\u00f2 ridurre lo spessore dell'endocarpo, quindi pu\u00f2 aiutare i tassi di germinazione. Il processo \u00e8 noto come scarificazione.\nEsempi.\nSono drupe i frutti delle specie del genere \"Prunus\" tra cui la mandorla, l'albicocca, la ciliegia, la prugna, il mirabolano, il prugnolo\nAltre piante che producono drupe sono ad esempio: l'olivo, il caff\u00e8, il mango, molte palme (come quella da dattero, il cocco, la palma da olio), il pistacchio, l'anacardio, il giuggiolo, il noce. "}
{"id": "214078", "revid": "287204", "url": "https://it.wikipedia.org/wiki?curid=214078", "title": "Boccaccio (disambigua)", "text": ""}
{"id": "214080", "revid": "123621005", "url": "https://it.wikipedia.org/wiki?curid=214080", "title": "Proiettile", "text": "Un proiettile (o proietto) \u00e8 un corpo destinato ad essere lanciato, tramite l'applicazione di un'appropriata forza. \nI due termini vengono usati talvolta senza distinzioni. Per\u00f2 letteralmente \"proiettile\" \u00e8 quanto destinato ad essere proiettato, ma non lo \u00e8 ancora, mentre \"proietto\", quale participio passato, indica ci\u00f2 che \u00e8 gi\u00e0 stato proiettato verso un bersaglio. Il ramo della fisica che studia la traiettoria dei proiettili \u00e8 la balistica.\nDescrizione.\nQuesto termine viene impiegato nella terminologia militare per indicare un oggetto espulso da un'arma da fuoco. Viene comunemente confuso per il termine generico che indica la munizione completa per qualsiasi arma, cio\u00e8 \"cartuccia\". Il munizionamento d'arma leggera individuale o di squadra viene indicato anche con il termine pallottola. Il termine \"proietto\" indica per lo pi\u00f9 quelli esplosivi, come la granata sparata da pezzi d'artiglieria (cannoni o obici), e la bomba sparata da mortai.\nLance, frecce, dardi e pietre sono esempi di proiettili lanciati attraverso l'applicazione di una forza puramente meccanica; le armi da fuoco e le armi ad aria compressa sfruttano invece la forza che deriva dalla rapida espansione di un gas per imprimere al proiettile l'impulso desiderato. Tutti questi proiettili sono considerati \"non-intelligenti\".\nCaratteristiche.\nForma e struttura.\nLa maggior parte dei proiettili per arma da fuoco leggera \u00e8 costituita da un oggetto di metallo chiamato pallottola, con diametro compreso tra i 4,5 ed i 14,5 millimetri (per armi a canna ad anima rigata) e realizzato, di solito, con un'anima in piombo. Si noti che, molto spesso, il piombo \u00e8 incamiciato in un altro materiale (ovvero rivestito da un metallo pi\u00f9 duro) al fine di evitare l'impiombatura della canna e l'associato peggioramento delle prestazioni del proiettile all'impatto. La pallottola pu\u00f2 essere di forma ogivale (detta \"Spitzer\"), tronco-conica, cilindrica (detta \"Wadcutter\") o sferica (quest'ultima oggi non \u00e8 una forma frequentemente utilizzata nelle canne rigate, ma \u00e8 quasi la norma nelle canne ad anima liscia) e, a seconda della progettazione, pu\u00f2 penetrare il bersaglio trapassandolo (proiettili perforanti) o deformarsi al suo interno (proiettili ad espansione controllata). Esistono anche proiettili in gomma, inseriti su bossolo in plastica, detti anti-sommossa, i quali dovrebbero essere, secondo i produttori, non-letali (ma talvolta si rivelano mortali a seconda dell'organo colpito) e che, solitamente, vengono impiegati da alcune forze di polizia negli ambiti urbani, al fine di sedare rivolte e manifestazioni violente oppure a scopo di esercitazione.\nA scopo addestrativo esistono anche proiettili ogivali in plastica su bossolo tradizionale metallico, con gittata minore rispetto al munizionamento standard (soprattutto per l'impiego in ambiente aperto o in poligoni di profondit\u00e0 inferiori) e comunque pi\u00f9 pericolosi di quelli in gomma.\nLa migliore forma esterna per i proiettili d'artiglieria si \u00e8 dimostrata quella cilindrica-ogivale, con punta \"Spitzer\" e coda rastremata (questi proiettili, per essere precisi, si definiscono di tipo \"Spitzer boat tail\"), dotata di ottima aerodinamica e conseguente lunga gittata. All'esterno del corpo trovano posto gli organi destinati a regolare il moto del proietto: corona di forzamento e corona/fasce aggiuntive di centramento.\nAll'interno il proiettile \u00e8 cavo e tale cavit\u00e0 comunica con l'esterno mediante un foro, denominato \"bocchino\"; esso pu\u00f2 essere posto sia anteriormente che posteriormente al proiettile ed ospita, al suo interno, la \"spoletta d'innesco\" (l'elemento destinato a far esplodere la carica esplosiva). Di norma, le granate di piccolo calibro hanno spoletta anteriore, al contrario di ci\u00f2 che si ha nei calibri medi e grossi, ove la spoletta \u00e8 posta indifferentemente davanti o dietro.\nIl moto.\nIl moto di un proiettile \u00e8 determinato dall'impulso iniziale, dalla forza di gravit\u00e0 e da forze aerodinamiche. Le armi guidate in qualche modo non sono considerate proiettili, e neppure lo sono gli oggetti che sono dotati di propri congegni regolanti il loro movimento e/o direzione (come i missili o i razzi).\nTipologie.\nIn funzione dell'impiego, i proiettili sono suddivisi in:\nProiettili intelligenti.\nInvece, un esempio di \"proiettile intelligente\" \u00e8 quello ideato dal settore ricerca e sviluppo dell'industria militare statunitense, per contrastare il terrorismo. Tale proiettile \u00e8 costituito da un sensore, un trasmettitore ed una batteria, e pu\u00f2 essere utilizzato negli aeroporti. Esso viene sparato, tramite una pistola a gas o ad aria compressa, su bagagli od oggetti sospetti, in modo che sia possibile monitorarne il contenuto, al fine di permettere alle persone di mantenersi ad una debita distanza di sicurezza (fino ad un massimo di circa 70 metri), nel caso in cui il contenuto sia costituito da esplosivo o sostanze tossiche.\nProiettili traccianti.\nI proiettili traccianti sono un tipo di munizionamento modificato per ospitare una piccola carica pirotecnica alla base.\nProiettili perforanti.\nUn proiettile perforante \u00e8 un tipo di munizione ideato per penetrare una corazzatura o un'armatura.\nProiettile assistito a razzo.\nUn proiettile assistito a razzo \u00e8 un proiettile utilizzato in artiglieria che incorpora un motore a razzo per fornire propulsione indipendente."}
{"id": "214081", "revid": "1318658", "url": "https://it.wikipedia.org/wiki?curid=214081", "title": "Le citt\u00e0 invisibili", "text": "Le citt\u00e0 invisibili \u00e8 un romanzo di Italo Calvino, pubblicato nel 1972, in cui l'autore ricorre alla tecnica della letteratura combinatoria.\nTrama e personaggi.\nQuesto romanzo fa parte del periodo combinatorio dell'autore, dove \u00e8 evidente l'influenza della semiotica e dello strutturalismo. Nella letteratura combinatoria centrale diventa il lettore, che si trova a \u201cgiocare\u201d con l'autore, nella ricerca delle combinazioni nascoste nell'opera e nel linguaggio. Il punto di partenza e la conclusione di ogni capitolo \u00e8 il dialogo tra Marco Polo e l'imperatore dei Tartari Kublai Khan (nella realt\u00e0 discendente di Gengis Khan e imperatore dei Mongoli), che interroga l'esploratore sulle citt\u00e0 del suo immenso impero.\nIl libro \u00e8 costituito da nove capitoli, ma c'\u00e8 un'ulteriore divisione interna: ognuna delle 55 citt\u00e0 \u00e8 divisa in base a una categoria, 11 in totale, dalle \u201ccitt\u00e0 e la memoria\u201d alle \u201ccitt\u00e0 nascoste\u201d. Il lettore ha quindi la possibilit\u00e0 di \u201cgiocare\u201d con la struttura dell'opera, scegliendo di seguire un raggruppamento o un altro, la divisione in capitoli o in categorie, o semplicemente saltando da una descrizione di citt\u00e0 a un'altra. Calvino stesso ha affermato, in una conferenza del 1983 alla Columbia University a New York, che non c'\u00e8 una sola fine delle Citt\u00e0 invisibili perch\u00e9 \u201cquesto libro \u00e8 fatto a poliedro, e di conclusioni ne ha un po' dappertutto, scritte lungo tutti i suoi spigoli\".\nStruttura.\nIl gioco combinatorio risulta dalla struttura del romanzo: ogni capitolo \u00e8 introdotto e chiuso da un \"corsivo\" tra Marco Polo e Kublai Khan, un dialogo che ne forma la cornice narrativa. All'interno dei nove capitoli, i soggetti si ripetono in un gioco combinatorio. La successione delle citt\u00e0 non implica infatti una sequenzialit\u00e0 o una gerarchia, ma, come spiega lo stesso Calvino in \"Lezioni americane\", forma una rete \"entro la quale si possono tracciare molteplici percorsi e ricavare conclusioni plurime e ramificate\". Le 55 citt\u00e0 hanno tutte un nome di donna di derivazione classicheggiante. \nCAP. I A\nCAP. I B\nCAP. III\nCAP. IV\nCAP. V\nCAP. VI\nCAP. VII\nCAP. VIII\nCAP. IX\nPremi.\nDopo la pubblicazione americana (1974, trad. di William Weaver), l'opera \u00e8 stata finalista del Premio Nebula del 1975, assegnato dalla SFWA (Science Fiction Writers of America), per la categoria \"Miglior romanzo\".\nAltri studi.\nA distanza di diversi decenni dalla sua morte, l\u2019influenza di Calvino, pi\u00f9 che tra i letterati, si riscontra sempre pi\u00f9 in altre discipline, come l\u2019astronomia, la matematica e l\u2019architettura.\nIl connubio tra Calvino e l\u2019architettura \u00e8 valutabile, nel corso degli ultimi decenni, nello sviluppo degli spunti architettonici che si possono trovare nelle sue opere. Tali spunti sono stati estratti principalmente dalle \"Lezioni americane\" e dalle \"Citt\u00e0 invisibili\". \nL'architetta indiana Aarati Kanekar, ha proposto un suo studio su progetti di giochi costruttivi/tridimensionali basati sui due testi letterari di Italo Calvino\n\"Le citt\u00e0 invisibili\" e \"Se una notte d'inverno un viaggiatore\"."}
{"id": "214082", "revid": "126000192", "url": "https://it.wikipedia.org/wiki?curid=214082", "title": "Christian Abbiati", "text": "Durante la sua militanza nel ha conquistato tre scudetti (1998-1999, 2003-2004, 2010-2011), una Coppa Italia (2002-2003), due Supercoppe italiane (2004, 2011), una Champions League (2002-2003) e una Supercoppa europea (2003).\nPortiere titolare dell' campione d'Europa nel 2000, nello stesso anno ha disputato i Giochi olimpici di Sydney. Conta inoltre 4 presenze nella nazionale maggiore, con cui ha preso parte, da riserva, al \u2013 concluso al secondo posto \u2013 e al . \u00c8 il portiere con pi\u00f9 presenze nella storia del Milan.\nCaratteristiche tecniche.\nMolto dotato sul piano fisico, Abbiati \u00e8 stato un portiere affidabile, sicuro nelle uscite e longevo.\nCarriera.\nClub.\nGli inizi.\nAbbiati ha iniziato a giocare nel 1988 all'et\u00e0 di 11 anni nell'Aurora OSGB, formazione parrocchiale della citt\u00e0 di Abbiategrasso, per poi passare all'Atletic Trezzano, all'Assago e dopo due anni al Corsico.\nPrelevato dal nel 1994, ha disputato una sola partita in campionato, il 30 dicembre 1994 (-Monza 1-0), prima di essere mandato a giocare nel Borgosesia. Dopo un avvio incerto \u00e8 riuscito a conquistare anche la maglia della nazionale Dilettanti, della nazionale militare e dell'Under-20 di Serie C. Nel febbraio del 1996 \u00e8 stato prestato per alcuni giorni al Torino per disputare con la squadra Primavera il Torneo di Viareggio, dove Abbiati ha disputato la seconda gara della fase a gironi contro il Cagliari (2-2).\nNel 1996 \u00e8 ritornato al Monza, allenato da Giorgio Rumignani prima e Gigi Radice poi. Nella stagione 1996-1997 \u00e8 partito come riserva di Giuseppe Gatta, per poi diventare titolare dall'11\u00aa giornata. Nel corso del campionato, concluso con la promozione in Serie B dopo la vittoria dei play-off, ha disputato 25 partite nelle quali ha subito 17 gol, risultando il portiere meno battuto della Serie C1 1996-1997. Nella stagione seguente ha esordito in Coppa Italia il 18 agosto 1997 in Monza-Genoa 1-1 e in Serie B il 31 agosto 1997 contro il (1-1), dove ha disputato 26 partite subendo 41 reti.\nMilan.\nPassato al nel 1998, ha debuttato in Serie A il 17 gennaio 1999, all'et\u00e0 di 21 anni,l nella partita Milan- 2-1, al 92\u00ba minuto, a seguito dell'espulsione del portiere titolare Sebastiano Rossi, che aveva sferrato un pugno all'avversario Cristian Bucchi. Nelle successive partite ha continuato a venire schierato come titolare dall'allenatore dei rossoneri Alberto Zaccheroni e si \u00e8 reso protagonista di buone prestazioni, contribuendo, con una parata decisiva all'ultima giornata, ancora contro il Perugia, alla conquista dello scudetto 1998-1999.\nCon il Milan ha esordito in Champions League il 15 settembre 1999 in Chelsea-Milan 0-0 e in Coppa UEFA il 20 settembre 2001 in BATE Borisov-Milan 0-2.\nNella stagione 2002-2003 ha perso il posto da titolare per l\"exploit\" del portiere brasiliano Dida, ma \u00e8 riuscito comunque a dare un importante contributo alla conquista della Champions League 2002-2003, rispondendo con una buona prestazione quando \u00e8 stato chiamato in causa nella semifinale di ritorno contro l'Inter (famoso il salvataggio con il ginocchio sul tiro di Mohamed Kallon nei minuti finali).\nNell'estate del 2005 era stato inizialmente ceduto al Genoa, appena tornato in Serie A, con la formula del prestito con diritto di riscatto. Tuttavia, dopo un mese e mezzo di ritiro precampionato e 3 amichevoli disputate con la maglia rossobl\u00f9, \u00e8 ritornato al Milan a causa della retrocessione a tavolino in Serie C1 della squadra ligure a seguito di una \"combine\" con il (episodio chiamato dai media \"Caso Genoa\").\nJuventus, Torino e Atl\u00e9tico Madrid.\nIl 17 agosto 2005 il Milan ha ceduto Abbiati in prestito gratuito alla Juventus per sostituire Gianluigi Buffon, infortunatosi alla spalla dopo uno scontro con Kak\u00e1 nel Trofeo Berlusconi. Il suo apporto nella Juventus, in cui \u00e8 stato titolare per i primi sei mesi, con 9 reti subite in 19 partite, \u00e8 stato importante per la vittoria (\"sub judice\") della Serie A 2005-2006, titolo poi assegnato all'Inter a seguito delle vicende di Calciopoli.\nDopo essere rientrato al Milan, il 18 luglio 2006 \u00e8 stato ceduto in prestito al Torino, dove ha ricoperto il ruolo di titolare nella squadra granata che ha ottenuto la salvezza.\nIl 26 giugno 2007 il Milan lo ha nuovamente ceduto in prestito per un anno, questa volta agli spagnoli dell'Atl\u00e9tico Madrid, dove ha iniziato il campionato come riserva di Leo Franco per diventare poi titolare verso met\u00e0 della stagione, conquistando il 4\u00ba posto e la qualificazione alla Champions League 2008-2009. In totale con la squadra spagnola ha disputato 30 partite (21 in campionato e 9 in Coppa UEFA) e subito 34 gol (28 nella Liga e 6 in Coppa UEFA).\nIl ritorno al Milan.\nNel maggio 2008, al termine del prestito all'Atl\u00e9tico Madrid, \u00e8 ritornato a essere un giocatore del Milan, dove ha trascorso la restante parte della sua carriera.\nDopo aver rifiutato la cessione al Palermo, Abbiati ha disputato come titolare tutte le 27 partite di campionato fino al 15 marzo 2009, quando si \u00e8 infortunato al ginocchio destro subendo una distorsione con interessamento dei legamenti a causa di uno scontro fortuito con il compagno Giuseppe Favalli durante -Milan, venendo quindi sostituito da Dida. L'infortunio, il pi\u00f9 grave subito in carriera, l'ha costretto a chiudere anticipatamente la stagione 2008-2009. \u00c8 stato operato per la ricostruzione del legamento crociato anteriore il 30 marzo 2009 ad Anversa dal professor Martens.\n\u00c8 ritornato in campo 10 mesi pi\u00f9 tardi, in occasione di Milan-Udinese del 28 gennaio 2010, gara valida per i quarti di finale della Coppa Italia 2009-2010 vinta per 1-0 dai friulani. Dopo aver disputato la successiva partita di campionato contro il Livorno per l'assenza di Dida, \u00e8 tornato titolare il 21 febbraio 2010 contro il , parando anche un calcio di rigore a Barreto nei minuti finali dell'incontro.\nIl 19 luglio 2010 Abbiati ha prolungato il contratto con il Milan fino al 30 giugno 2013. Nella stagione stagione 2010-2011 \u00e8 stato confermato come portiere titolare dal nuovo allenatore Massimiliano Allegri e, con diverse parate decisive, \u00e8 stato uno dei protagonisti della vittoria del campionato, terzo personale, conquistato il 7 maggio 2011 a due giornate dal termine del campionato grazie allo 0-0 contro la Roma.\nIl 6 agosto 2011 ha vinto la Supercoppa italiana con il Milan battendo l'Inter a Pechino per 2-1. Il 15 ottobre 2011, in occasione della gara casalinga di campionato vinta per 3-0 contro il Palermo, ha indossato per la prima volta la fascia di capitano del Milan.\nScendendo in campo in Milan- del 28 settembre 2013 ha raggiunto le 331 partite ufficiali in rossonero, diventando cos\u00ec il portiere con pi\u00f9 presenze nella storia del Milan e superando Sebastiano Rossi, che aveva totalizzato 330 presenze in rossonero. Al termine della stagione 2013-2014 ha rinnovato il contratto con il club rossonero per un ulteriore anno.\nNell'estate 2014 il Milan rileva a parametro zero dal Real Madrid il portiere spagnolo Diego L\u00f3pez, che sostituisce nel ruolo di titolare Abbiati, il quale, a 37 anni, viene relegato al ruolo di secondo portiere, ma ottiene comunque 11 presenze in campionato.\nNella stagione 2015-2016 parte ancora come secondo dietro il portiere spagnolo, fino a quando a met\u00e0 del girone di andata il sedicenne Gianluigi Donnarumma ribalta le gerarchie e si impone come titolare. Abbiati, tuttavia, trova spazio in Coppa Italia dove ottiene 5 presenze. La sua unica presenza in campionato \u00e8 quella del 13 marzo 2016, alla 29\u00aa giornata, quando entra al posto di Donnarumma nel primo tempo della partita pareggiata 0-0 contro il al Bentegodi. Alla fine della stagione, il 13 maggio 2016, annuncia il ritiro dal calcio giocato.\nIn tutto con la maglia del Milan ha disputato 15 stagioni, nelle quali ha collezionato 380 presenze e ha vinto 8 trofei. Complessivamente in carriera ha giocato 584 partite tra club e nazionale.\nNazionale.\nAbbiati, dopo essere stato convocato nella nazionale Dilettanti, Militare e Under-20 di C, ha esordito nell' allenata da Marco Tardelli il 25 marzo 1998 contro i pari et\u00e0 maltesi (1-0 per l'Italia); con gli \"Azzurrini\" ha disputato e vinto l'Europeo di categoria del 2000.\nNel giugno del 2000, pochi giorni dopo la vittoria del titolo Under-21, \u00e8 stato convocato in nazionale maggiore dal commissario tecnico Dino Zoff per prendere parte al , in sostituzione dell'infortunato Gianluigi Buffon, designato come titolare. Abbiati \u00e8 stato quindi uno dei tre portieri del gruppo, insieme a Francesco Toldo e Francesco Antonioli, senza disputare nessuna partita; l'Italia ha ottenuto il secondo posto dopo la sconfitta in finale contro la . In seguito, sempre nel 2000, con l' ha partecipato ai Giochi di Sydney.\nDurante la gestione di Giovanni Trapattoni ha partecipato al come terzo portiere, e il 30 aprile 2003 ha esordito in nazionale, nella partita amichevole -Italia (1-2) disputata a Ginevra.\nConvocato anche dai successivi CT Marcello Lippi e Roberto Donadoni, in totale ha disputato 4 partite nella nazionale maggiore, rimanendo nel giro degli \"Azzurri\" fino al 2007.\nDopo il ritiro.\nIl 14 giugno 2017 torna al Milan come \"team manager\", ma il 10 luglio 2018 lascia l'incarico dopo una sola stagione."}
{"id": "214086", "revid": "115109219", "url": "https://it.wikipedia.org/wiki?curid=214086", "title": "ISO 9660", "text": "ISO 9660 \u00e8 uno standard pubblicato dall'Organizzazione internazionale per la normazione e definisce un tipo di file system per supporti CD-ROM. Il suo scopo \u00e8 di supportare l'interscambio di dati fra sistemi operativi diversi, come Unix, Windows e Mac OS.\nIl formato Joliet \u00e8 un'estensione di ISO 9660: aggiunge il supporto ai nomi di file lunghi e ai set di caratteri non ASCII.\nIl file system ISO 9660 pu\u00f2 essere usato anche per i supporti DVD-ROM, anche se in questo caso il file system UDF risulta pi\u00f9 appropriato in quanto supporta meglio dischi di grosse dimensioni e si presta maggiormente alle esigenze dei sistemi operativi moderni.\nStoria.\nUn CD-ROM pu\u00f2 essere scritto con qualsiasi filesystem: per esempio Sun Microsystems usa il Berkeley UNIX UFS file system su molti CD-ROM, Silicon Graphics usa EFS per i dischi di installazione di IRIX e Mac OS usa HFS Plus.\nQuesto restringe l'utilizzo dei supporti ai specifici ambienti operativi dei suoi produttori, il che pu\u00f2 considerarsi un beneficio per la distribuzione di software dedicato alle rispettive piattaforme, ma non \u00e8 appropriato per la distribuzione di dati su larga scala. Da qui \u00e8 nata la necessit\u00e0 di un formato che potesse essere accessibile ai diversi sistemi e apparecchi che erano nati.\nIn virt\u00f9 di questo, precedentemente alcuni usavano su CD-ROM un formato standard chiamato High Sierra Format (HSF). Esso organizza le informazioni sui file addensandoli sequenzialmente in una sezione, allo scopo di minimizzare gli accessi non sequenziali. Il file system HSF organizza il file system in una struttura gerarchica ad albero (otto livelli di profondit\u00e0 per le directory), simile a UNIX ed al file system FAT. High Sierra Format possiede un ristretto set di attributi per i file (directory o file e data di creazione) e di attributi per i nomi (nome, estensione e versione). I progettisti infatti si resero conto che non si sarebbe mai riusciti a trovare una definizione univoca ed unificata degli attributi dei file, cos\u00ec decisero di applicare un minimo comune di informazioni, definendo per ogni file un'area per eventuali future estensioni (system user area).\nDopo alcune modifiche, nel dicembre 1986 HSF fu adottato come standard internazionale da Ecma International come ECMA-119 e sottoposto al rapido vaglio della International Organization for Standardization, dove fu accettato come ISO 9660:1908. Attualmente il file system 9660 \u00e8 largamente usato da tutta l'industria elettron\u00ecca.\nSpecifiche di un CD-ROM.\nNel formato CD la pi\u00f9 piccola unit\u00e0 di allocazione \u00e8 chiamata \"frame\" e contiene 24 byte. I dati in un CD-ROM sono organizzati in frame e settori. Un settore \u00e8 formato da 98 frame e contiene 2352 byte.\nLo standard definito come CD-ROM Mode 1 viene comunemente utilizzato per l'immagazzinamento di dati per computer. Esso suddivide i 2352 byte di un settore (standard definito nel Red Book) in: 12 byte per le informazioni di sincronizzazione, 4 byte per i dati di intestazione, 2048 byte di dati veri e propri e 288 byte per codici di correzione e rilevamento di errori. Questi codici aiutano a prevenire una corruzione dei dati che pu\u00f2 provocare errori di esecuzione dei dati stessi.\nLo standard definito come CD-ROM Mode 2 Form 1, viene anch'esso comunemente utilizzato per l'immagazzinamento di dati per computer. Il suo utilizzo per\u00f2 \u00e8 sconsigliato per ragioni di compatibilit\u00e0.\nLo standard definito come CD-ROM Mode 2 Form 2, viene utilizzato per immagazzinare dati meno sensibili agli errori come dati audio e video. Esso suddivide i 2352 byte di un settore in 12 byte per le informazioni di sincronizzazione, 4 byte per i dati di intestazione e 2336 byte di dati veri e propri. Il Mode 2 fornisce il 14% di spazio in pi\u00f9 per i dati rispetto al Mode 1, omettendo la correzione degli errori, in quanto un errore di lettura nella riproduzione audio o video causa solo un piccolo disturbo, spesso non percepibile dai sensi umani. I Video CD vengono classificati come Mode 2 Form 2."}
{"id": "214087", "revid": "726373", "url": "https://it.wikipedia.org/wiki?curid=214087", "title": "Joliet (file system)", "text": "Joliet \u00e8 un file system sviluppato da Microsoft per superare le limitazioni dell'ISO 9660 Livello 1 con i sistemi operativi Windows 95 e successivi. Le specifiche Joliet utilizzano un descrittore secondario di volume (Svd, secondary volume descriptor) che consente di registrare file e cartelle con nomi lunghi fino a 64 caratteri e set di caratteri Unicode. La compatibilit\u00e0 con il mondo DOS/Windows 3.x \u00e8 mantenuta grazie alla presenza di un descrittore primario del volume conforme alle specifiche ISO 9660 Livello 1."}
{"id": "214088", "revid": "110157", "url": "https://it.wikipedia.org/wiki?curid=214088", "title": "Glossario musicale", "text": ""}
{"id": "214090", "revid": "2039709", "url": "https://it.wikipedia.org/wiki?curid=214090", "title": "Complemento di mezzo o strumento", "text": "Nella sintassi della frase semplice, il complemento di mezzo o strumento indica una persona, un animale o una cosa mediante cui si compie l'azione espressa dal predicato.\nNello specifico, con complemento di mezzo ci si riferisce a un essere vivente; con complemento di strumento a un oggetto inanimato. Tuttavia questa distinzione non sempre \u00e8 presente nelle grammatiche.\nIl complemento risponde alle domande:\nesempio:\n - La padrona manda una \n lettera per mezzo di \n un'ancella\n - Ti spedir\u00f2 il pacco per\n mezzo di un corriere.\n - Raggiunsero l'isolotto con una barca.\nSi tratta di un complemento indiretto."}
{"id": "214097", "revid": "400518", "url": "https://it.wikipedia.org/wiki?curid=214097", "title": "Santa Caterina da Genova", "text": ""}
{"id": "214098", "revid": "33689", "url": "https://it.wikipedia.org/wiki?curid=214098", "title": "Caterina da Genova", "text": "Il 23 aprile 1737 \u00e8 stata proclamata Santa da Papa Clemente XII; \u00e8 conosciuta anche con il titolo di \"Dottoressa del purgatorio\", per essere stata l'autrice del \"Trattato del purgatorio\".\nBiografia.\nCaterina faceva parte del nobile casato dei Fieschi: il padre era Giacomo Fieschi, patrizio genovese, discendente di papa Innocenzo IV e Vicer\u00e9 di Napoli per breve tempo; la madre si chiamava Francesca di Negro. Venne educata secondo i parametri della nobilt\u00e0 del tempo, studiando non solo i classici latini e greci ma anche Dante, Petrarca e Jacopone da Todi, oltre che i trattatisti religiosi del tempo.\nIl 13 gennaio 1463, Caterina spos\u00f2 Giuliano Adorno, acquisendo cos\u00ec il cognome del marito. La famiglia di Caterina aveva lottato a lungo contro gli Adorno per il predominio sulla citt\u00e0, e si era giunti a una tregua proprio tramite questo matrimonio di convenienza tra Caterina e il giovane Adorno. La coppia non ebbe figli e poco si sa di questi primi anni. Dopo aver trascorso i primi dieci anni in una condotta di vita spensierata e mondana, Caterina venne colta da una conversione religiosa, testimoniata ufficialmente con la sua presunta visione mistica del 24 marzo 1473; alla sua conversione fece subito seguito quella del marito. Essi cambiarono completamente vita, andarono ad abitare in una modesta casa nei pressi dell'ospedale di Pammatone ed il marito entr\u00f2 nel terzo ordine francescano. La vita mistica di Caterina fu molto intensa e ne restano a testimonianza due scritti il \"Dialogo spirituale\" e il pi\u00f9 famoso \"Trattato del purgatorio\", dove con parole semplici cerc\u00f2 di spiegare la sua esperienza mistica. La sua vita e i suoi insegnamenti furono studiati dal barone Friedrich von H\u00fcgel nell'opera \"The Mystical Element of Religion\" (1908). Accanto a questa vita spirituale Caterina visse una intensa attivit\u00e0 di servizio verso i pi\u00f9 poveri ed ammalati. Divenne direttrice dell'ospedale, fatto molto raro per le donne del tempo e vera fonte di ispirazione per il rinnovamento della Chiesa cattolica di allora. Durante questa attivit\u00e0 si ammal\u00f2 anche di peste, che colp\u00ec la citt\u00e0 dal 1493, malattia da cui guar\u00ec.\nPer opera di uno dei suoi discepoli pi\u00f9 stretti, Ettore Vernazza, sorse a Genova il cosiddetto \"Ridotto\", ovvero il primo ricovero per malati gravi e incurabili.\nVenne sepolta a Genova, nella chiesa della Santissima Annunziata di Portoria, oggi pi\u00f9 nota come chiesa di Santa Caterina da Genova.\nLa famiglia Adorno dar\u00e0 ancora tre significativi esponenti alla Chiesa cattolica: il Venerabile Giovanni Agostino Adorno, fondatore dell'Ordine dei chierici regolari minori; il dotto barnabita Venerabile Celso Adorno, padre spirituale di Carlo Emanuele I, duca di Savoia, deceduto ad Asti in odore di santit\u00e0 nel 1604, e la Venerabile suor Cherubina Adorno, monaca della Grazie, prozia del Venerabile Agostino Adorno.\nPensiero.\nNel suo insegnamento spirituale Caterina evidenzia la lotta all'amor proprio. Per la Santa, Dio deve essere amato per se stesso, non per quanto lo temiamo o per quanto da lui riceviamo. Il fine, nella vita spirituale, \u00e8 arrivare ad amare Dio completamente. Per raggiungere questo scopo \u00e8 indispensabile spogliarsi dell'amor proprio, in quanto pu\u00f2 impadronirsi del cuore e della mente dell'uomo diventando il vero motore del proprio pensare ed agire. In questo modo si esclude Dio dal proprio orizzonte di valori guida. Caterina afferma che, per purificare l'io cresciuto troppo a scapito del Divino, Dio stesso permetterebbe, in questa vita e nel purgatorio, le sofferenze.\nNelle sue esperienze mistiche non ricevette mai rivelazioni riguardo alle anime espianti nel Purgatorio, ma la visione di esso come uno stato interiore di sofferenza e amore divino.\nIl Purgatorio non \u00e8 descritto come un fuoco esteriore in un luogo fisico nelle profondit\u00e0 della Terra, ma come una fuoco interiore, una fiamma di Dio che arde all'interno dell'anima, necessaria a purificarla perch\u00e9 possa godere della visione beatifica in Paradiso. Immersa in questo amore, l'anima vive questo periodo transitorio in uno stato di vigile e consapevole sofferenza e dolore.\nCulto.\nBeatificata il 6 aprile del 1675, \u00e8 stata canonizzata il 16 giugno 1737.\nLa sua memoria liturgica si celebra 15 settembre (la Diocesi di Genova ne celebra il culto il 12 settembre)."}
{"id": "214107", "revid": "33888", "url": "https://it.wikipedia.org/wiki?curid=214107", "title": "Catalogus baronum", "text": "Il Catalogus baronum (\"Catalogo dei Baroni\") \u00e8 l'elenco di tutti i feudatari del Regno di Sicilia e dei loro possedimenti compilato dai Normanni all'indomani della conquista dell'Italia meridionale. Fu redatto verso la met\u00e0 del XII secolo dalla \"Duana baronum\", l'ufficio regio preposto agli affari feudali, che lo mantenne aggiornato per gli anni a venire costituendo il suo principale strumento di lavoro. Secondo alcuni era redatto sul modello della \"d\u00eew\u00e2n al-majlis\", introdotta in Sicilia dai precedenti governanti Fatimidi per il controllo del trasferimento di propriet\u00e0 delle terre.\nStoria.\nIl catalogo venne realizzato dal Re del Regno di Sicilia Ruggero II tra il 1150 e il 1152. La redazione del catalogo segu\u00ec di pochi anni la convocazione delle Assise di Ariano, con le quali Ruggero stabil\u00ec una sorta di nuova costituzione del Regno e nuovi e maggiormente definiti rapporti con i feudatari.\nNel corso della rivolta contro il Re Guglielmo I del 1161, il catalogo venne gettato, insieme a quasi tutti gli altri documenti amministrativi del Regno, nel grande fal\u00f2 acceso nel cortile del palazzo reale, e and\u00f2 distrutto. Dopo la soppressione della rivolta, il catalogo venne ricostruito \u2013 largamente a memoria, un'impresa titanica \u2013 da Matteo d'Aiello; l'opera venne completata nel 1166 sotto il Re Guglielmo II.\nRimase poi in uso fino al passaggio del Regno di Sicilia agli Hohenstaufen, nel 1194, per essere poi gradualmente assorbito dall'amministrazione del Sacro Romano Impero.\nL'ufficio della \"Duana baronum\".\nLa \"Duana baronum\" fu esportata dai Normanni nel resto del Regno per affrontare e risolvere l'annoso problema posto dalla scarsa collaborazione offerta dai signorotti locali verso il governo centrale a causa dalla poca conoscenza che il governo aveva delle loro disponibilit\u00e0.\nQuesto nuovo ufficio, il cui personale era principalmente formato da Saraceni, aveva sede a Salerno, con giurisdizione su tutto il Regno eccetto che sulla Calabria e sulla Sicilia (aree pi\u00f9 stabili e sotto il diretto controllo regio), occupandosi anche di:\nPer ottemperare a questi compiti, nel \"Catalogus baronum\" furono raccolte informazioni dettagliate sui singoli signori riguardo alle loro disponibilit\u00e0 patrimoniali (castelli, fortezze e terreni) oltre all'entit\u00e0 delle forze in armi e di quelle mobilitabili. Il catalogo quantifica, inoltre, anche quanto ciascuno dei feudatari doveva fornire al Re in occasione della sua partecipazione alle crociate o per la difesa del Regno dalla minaccia araba.\nLa \"Duana baronum\" grazie al suo catalogo riusc\u00ec effettivamente a controllare la periferia ed assicurare stabilit\u00e0 al Regno, perch\u00e9 dalla sua istituzione, e per molti anni, scomparvero le rivolte baronali. Si pu\u00f2 quindi affermare che la creazione di quest'ufficio rappresent\u00f2 una delle pi\u00f9 importanti tappe per la centralizzazione del sistema amministrativo normanno.\nOggi lo studio del \"Catalogus baronum\" risulta preziosissimo per accertare l'identit\u00e0 dei signori, l'estensione delle loro propriet\u00e0 e, quindi, ricostruire la storia e la toponomastica dei luoghi citati.\nContenuto.\nIl \"Catalogus baronum\" \u00e8 il nome collettivo (non originale, ma usato in et\u00e0 moderna) di tre testi presenti nei registri angioini (n. 242 da 1322, pp. 13-63) che contengono dati feudali sul principato di Capua e sul ducato di Puglia. La maggior parte \u00e8 costituita dal \"Quaternus magne expeditionis\" (nn. 1-1262), iniziato durante il regno di Ruggero II, negli anni 1150-1152, e rivisto nel periodo 1167-1168. Secondo la storica Evelyn Jamison, fu preparato in vista della difesa militare (\"magna expeditio\") dall'alleanza greco-tedesca. Gli inserimenti sono in ordine geografico e cominciano con la Terra di Bari indicando se il feudo \u00e8 stato assegnato direttamente dal Re oppure se era di un valvassore, il nome del feudatario, il nome del feudo, la valutazione in unit\u00e0 di soldati (\"milites\") che pu\u00f2 fornire e il rendimento totale \"cum augmento\". Durante la revisione del 1167-1168, che riguard\u00f2 principalmente gli Abruzzi, ma anche in parte la Puglia, furono usati \"quaterniones curie\". La seconda parte (nn. 1263-1372) \u00e8 un altro registro normanno, stilato intorno al 1175, contenente i cavalieri di Aquino, Arce e Sora. La terza parte \u00e8 del periodo svevo (circa 1239-1240) e contiene i feudatari secolari (nn. 1373-1427) ed ecclesiastici (nn. 1428-1442) della Capitanata. Il testo presente nel registro angioino \u00e8 tratto dalla copia sveva.\nIl manoscritto angioino venne distrutto nel 1943 assieme alla maggior parte dei documenti dell'Archivio di Stato di Napoli, trasportati nella storica Villa Montesano nel tentativo di preservarli, ma sussistono fortunatamente fotografie che lo riproducono integralmente scattate prima dell'incendio appiccato intenzionalmente dalle forze occupanti tedesche la mattina del 30 settembre 1943."}
{"id": "214108", "revid": "201550", "url": "https://it.wikipedia.org/wiki?curid=214108", "title": "Catalogo dei baroni", "text": ""}
{"id": "214109", "revid": "201550", "url": "https://it.wikipedia.org/wiki?curid=214109", "title": "Catalogo Baronum", "text": ""}
{"id": "214110", "revid": "201550", "url": "https://it.wikipedia.org/wiki?curid=214110", "title": "Duana Baronum", "text": ""}
{"id": "214116", "revid": "287204", "url": "https://it.wikipedia.org/wiki?curid=214116", "title": "The Ladder", "text": "The Ladder \u00e8 un album del gruppo \"progressive\" inglese Yes, pubblicato nel 1999. Dopo l'accoglienza tiepida ricevuta dal precedente \"Open Your Eyes\" (1997), \"The Ladder\" apparve come un ritorno al sound classico degli Yes degli anni settanta, pur con elementi moderni.\nIl disco.\nDopo la collaborazione con Billy Sherwood per il progetto precedente, gli Yes decisero di affidarsi a un produttore esterno al gruppo, Bruce Fairbairn, con l'intento esplicito di sottoporre la loro musica al giudizio di orecchie imparziali. Quando la band raggiunse Vancouver in Canada per iniziare le registrazioni, Igor Khoroshev era diventato da poco il tastierista ufficiale, con Sherwood, ancora presente, relegato al ruolo di seconda chitarra in appoggio a Steve Howe.\nLe sessioni di registrazione furono un successo - tutti si dichiararono molto soddisfatti dei risultati - ma si conclusero tragicamente con la morte inaspettata e prematura di Fairbairn nel maggio 1999. L'album fu dedicato a Fairbairn.\nMentre realizzavano l'album, gli Yes vendettero i diritti ai Sierra Studios per usare il brano d'apertura \"Homeworld (The Ladder)\" come colonna sonora del videogioco di strategia in tempo reale \"Homeworld\".\nSalutato come ritorno dei \"veri Yes\", \"The Ladder\" fu molto ben accolto dalla critica e dai fan di lunga data. Commercialmente and\u00f2 meglio di \"Open Your Eyes\", collocandosi alla posizione #36 nel Regno Unito e #99 negli Stati Uniti.\nIl brano di apertura \"Homeworld\" \u00e8 fra i pi\u00f9 strutturati dell'album. \"Can I?\" \u00e8 una sorta di \"reprise\" in chiave etnica, oltre 20 anni dopo, del brano \"We Have Heaven\" di \"Fragile\". \"If Only You Knew\" \u00e8 una ballata dedicata da Jon Anderson alla moglie Jane; ancora Anderson dedica \"The Messenger\" a uno dei suoi musicisti preferiti, Bob Marley, e \"Nine Voices\" al suo amico nativo americano di lunga data, Longwalker. Come in diversi album degli Yes degli anni ottanta e novanta, anche su \"The Ladder\" gli Yes proposero un brano di musica latinoamericana contaminata in senso \"progressive\", \"Lightning Strikes\". \"New Languages\", infine, \u00e8 la composizione in cui si avverte maggiormente il tentativo di tornare alle sonorit\u00e0 classiche degli Yes, in particolare per quanto concerne l'uso delle tastiere, che richiamano brani classici come \"Heart of the Sunrise\".\nTracce.\nTutti i brani sono firmati da Jon Anderson, Steve Howe, Billy Sherwood, Chris Squire, Alan White e Igor Khoroshev; i testi sono di Jon Anderson."}
{"id": "214120", "revid": "219110", "url": "https://it.wikipedia.org/wiki?curid=214120", "title": "Italian Crackdown", "text": "Con il nome di Italian Crackdown si indica gergalmente un'operazione di polizia condotta nel 1994 che consist\u00e9 nella perquisizione e il sequestro in contemporanea di circa duecento \"Bulletin board system\" in tutta Italia.\nNota anche come Fidobust e col nome in codice dell'indagine, Hardware 1, fu parte di un'inchiesta giudiziaria nata a seguito della, all'epoca recente, approvazione della legge sui crimini informatici.\nL'operazione ebbe una vasta eco sulla stampa italiana e sui canali informatici di tutto il mondo che denunciarono pesanti abusi dell'autorit\u00e0 giudiziaria, specie alla luce del fatto che successive indagini dimostrarono la sostanziale estraneit\u00e0 delle BBS oggetto di sequestro nella diffusione di software pirata e altre violazioni di copyright.\nStoria.\nLe operazioni.\nNel 1993 la Procura della Repubblica di Torino avvi\u00f2 delle indagini sulla pirateria informatica.\nL'analisi dei tabulati SIP di un \"point\" della BBS della rete Fidonet diede modo al magistrato di rilevare presunte irregolarit\u00e0 nelle telefonate per lo scambio di informazioni, tanto da far sospettare l'esistenza di un'associazione a delinquere tra i componenti della rete Fidonet per la distribuzione di software pirata. In quel periodo, in Italia, c'erano circa 300 BBS collegate.\nL'11 maggio 1994 perquisizioni e sequestri della Guardia di Finanza interessarono numerosi SysOp Fidonet. Il 16 maggio il magistrato Gaetano Savoldelli Pedrocchi della Procura di Pesaro firm\u00f2 un altro centinaio di mandati di perquisizione. Le accuse furono di associazione a delinquere, contrabbando, duplicazione di software, violazione di sistemi informatici terzi.\nDopo questo episodio la rete FidoNet fu decimata poich\u00e9 diverse BBS non aprirono pi\u00f9.\nLe indagini.\nLe indagini portarono subito alla certezza che la rete Fidonet non era utilizzata per lo scambio di software pirata.\nTuttavia, una BBS Fidonet era effettivamente ospitata all'interno di un circolo frequentato da pirati informatici (che sponsorizzavano l'attivit\u00e0 di questa BBS); il magistrato controllava da tempo con metodi tradizionali l'attivit\u00e0 di questo circolo (da un furgone in sosta), ed accortosi che parte delle attivit\u00e0 illecite era effettuata utilizzando una linea telefonica (con cui i pirati si scambiavano software da rivendere, in particolare Autocad) e che si trattava della stessa linea utilizzata dalla BBS, prese a tracciare il traffico di tale linea mappando di fatto la rete Fidonet. I gestori del circolo patteggiarono poi la pena, mentre il gestore della BBS Fidonet al suo interno si difese nel processo risultando infine innocente. Le BBS pirata (al tempo in Italia se ne contavano una ventina sparse su tutto il territorio nazionale, con prevalenza al Nord) non erano collegate tra loro anche se i rispettivi SysOp si conoscevano molto bene, quantomeno telematicamente. Un fattore che permise alle BBS pirata di non essere perseguite, tranne alcune eccezioni, fu certamente la loro minore visibilit\u00e0 rispetto alla rete FidoNet e alle modalit\u00e0 di accesso pi\u00f9 complicate: essere utente di una BBS pirata, infatti, prevedeva l'essere invitati da un altro utente."}
{"id": "214129", "revid": "75553", "url": "https://it.wikipedia.org/wiki?curid=214129", "title": "Insula dell'Ara Coeli", "text": "L'Insula dell'Ara Coeli \u00e8 un edificio di epoca romana posto alle pendici del Campidoglio, a Roma, in un angolo tra la scalinata che conduce alla basilica di Santa Maria in Aracoeli (da cui il nome) e il Vittoriano.\nStoria.\nLa struttura risale al II secolo e fu costruita in laterizio, appoggiandosi ad un muro in opera reticolata che fu realizzato probabilmente nel I secolo per consolidare il colle capitolino. Nel Medioevo la parte superiore dell'edificio fu occupata dalla chiesa di San Biagio de Mercato mentre nel 1653, al posto di quest'ultima, fu realizzata la chiesa di Santa Rita da Cascia, che fu poi smontata negli anni 1930 per permettere la realizzazione del Vittoriano e ricostruita a poche centinaia di metri di distanza nei pressi del teatro di Marcello.\nProprio durante lo smontaggio della chiesa furono rinvenuti i resti dell'edificio che, contrariamente a molti altri ritrovamenti archeologici nell'area, fu conservato. Della chiesa di San Biagio rimasero solamente alcune parti del campanile romanico e un arcosolio decorato da un affresco trecentesco.\nDescrizione.\nL'edificio contava in totale sei piani di cui ne sono stati recuperati quattro (incluso il mezzanino), per la maggior parte posti al di sotto del livello della strada, e rappresenta un'importante testimonianza dell'architettura edilizia romana, con alcune somiglianze agli edifici residenziali rinvenuti ad Ostia. Dei quattro piani visibili solo l'ultimo risulta danneggiato e ne rimangono solo poche tracce.\nIl piano terra, come d'uso nelle \"insulae\" romane, ospitava le botteghe, o \"tabernae\", mentre a partire dal primo piano iniziavano i moduli abitativi. Restano le tracce del pavimento in assi di legno e tracce delle finestre rettangolari con serramenti anch'essi in legno. La disposizione delle stanze e le loro dimensioni lasciano supporre la tipica distinzione di valore tra i piani pi\u00f9 bassi, che erano pi\u00f9 apprezzati e riservati a soggetti pi\u00f9 facoltosi, e i piani pi\u00f9 alti, di minor valore e destinati alla plebe.\nSi \u00e8 calcolato che l\"'insula romana\" potesse ospitare circa 380 persone e la si considera testimonianza diretta di come vicino alla zona monumentale della Roma imperiale, alle pendici del colle pi\u00f9 importante e pi\u00f9 sacro della citt\u00e0, vivessero comunque i plebei, anche se in condizioni poco confortevoli.\nRicostruzione del sito.\nSecondo le ricostruzioni degli archeologi Antonio Maria Colini e James E. Packer i resti apparterebbero ad un ampio complesso multipiano a quattro ali raggruppato attorno ad un cortile interno.\nL'archeologo tedesco Sascha Priester, sulla base dei resti archeologici e della documentazione rimanente, ha proposto una nuova ricostruzione della zona: C'era un '\"Edificio Ovest\", che oggi, fatta eccezione per la sua facciata in mattoni massiccia ancora visibile, si trova quasi completamente sotto la moderna Via del Teatro di Marcello. La superficie di questo piano terra con la sua fila di negozi (tabernae) era fino a 400 m\u00b2. Un \"Edificia Nord\", che poteva avere scale di accesso all'interno, sarebbe stata reinterrata subito dopo il ritrovamento. Una \"ala Sud\" che fin'adesso era stato assunto soltanto ipoteticamente, non \u00e8 stata mai. Invece l' \"Edificio Est\" - ora noto come Insula dell'Aracoeli - \u00e8 la parte pi\u00f9 visibile di questa situazione edilizia. Tra l' '\"Edificio Ovest\" e la Insula dell'Aracoeli S. Priester ha ricostruito un vicolo, attraversato da archi; i pilastri portici dell'\"Edificio Est\" e le tracce di archi ed i corrispondenti pilastri in mattoni dell'opposto \"Edificio Ovest\" ne sono la prova. A causa della successiva estensione del portico della Insula dell'Aracoeli quasta strada come una via tecta fu ridotta in larghezza a circa 3,8 metri. Il vicolo \u00e8 stato tranquillamente asfaltato in una fase secondaria ed \u00e8 stato infine abbandonato come percorso stradale al pi\u00f9 tardi nella tarda antichit\u00e0."}
{"id": "214132", "revid": "767487", "url": "https://it.wikipedia.org/wiki?curid=214132", "title": "Going for the One", "text": "Going for the One \u00e8 l'ottavo album del gruppo \"progressive\" inglese Yes.\nIl disco.\n\"Going for the One\" fu pubblicato nel 1977, dopo la lunga pausa dovuta ai lavori solisti realizzati da ciascuno dei membri (vedi \"Olias of Sunhillow\", \"Fish Out of Water\", \"Ramshackled\", \"The Story of I\" e \"Beginnings\"). L'album vide il ritorno alla tastiere di Rick Wakeman, che nel 1974 aveva abbandonato lasciando il proprio posto a Patrick Moraz.\nL'album fu realizzato in Svizzera, a Vevey. Rispetto alle opere precedenti, \u00e8 caratterizzato da una relativa semplificazione della struttura dei brani, che in \"Going for the One\" rientrano quasi tutti nei canoni della \"canzone\" rock (con la notevole eccezione della \"suite\" \"Awaken\"). Anche il rientro di Wakeman nel gruppo coincide con un netto cambiamento nella scelta dello stile e dei suoni delle tastiere; ai minimoog e ai mellotron di un tempo si sostituiscono pianoforte e organo (Wakeman registr\u00f2 la parte di organo presente nella sezione finale del brano \"Awaken\" e in \"Parallels\", suonando lo strumento presente nella chiesa riformata di San Martino, a Vevey, Svizzera).\nDopo molti album illustrati da Roger Dean, gli Yes (per la prima volta soli produttori dell'album) commissionarono la copertina alla Hipgnosis, lo studio grafico noto, tra l'altro, per aver concepito la celebre copertina di \"The Dark Side of the Moon\" dei Pink Floyd. Hipgnosis realizz\u00f2 una cover decisamente fuori dalla tradizione degli Yes, incentrata sulle geometrie delle Century Plaza Towers, ma mantenne il \"logo classico\" progettato da Dean.\nIl ritorno degli Yes, all'apice del movimento punk che tanto li disprezzava, ebbe un inatteso successo, e \"Going for the One\" raggiunse le vette delle classifiche di vendita sia nel Regno Unito (#1) che negli Stati Uniti (#8). Il singolo \"Wonderous Stories\" entr\u00f2 nelle top ten. L'abbandono di alcuni dei canoni classici del sound del gruppo non diede fastidio neppure ai fan di lunga data: \"Going for the One\" viene tuttora considerato da molti come l'ultimo album dell'\"era classica\" degli Yes.\nIl cantante Jon Anderson ha spesso dichiarato di considerare \"Awaken\", primo pezzo Yes dai toni decisamente \"new Age\" (il titolo allude al \"risveglio\" in senso mistico/buddhista), il miglior brano di tutta la discografia degli Yes.\nTracce.\n\"Going for the One\" \u00e8 stato rimasterizzato e ripubblicato nel 2003 con l'aggiunta di molte \"bonus track\"."}
{"id": "214134", "revid": "15756", "url": "https://it.wikipedia.org/wiki?curid=214134", "title": "Campo di sterminio di Sobib\u00f3r", "text": "Sobib\u00f3r (pronuncia ) fu (con Che\u0142mno, Be\u0142\u017cec, Treblinka e Auschwitz-Birkenau) uno dei principali campi di sterminio del regime nazista durante l'Olocausto.\nCostruito a marzo del 1942, il campo prende il nome del villaggio presso il quale venne edificato, ora parte del Voivodato di Lublino in Polonia. Con Be\u0142\u017cec e Treblinka fu uno dei tre campi di sterminio nazisti costruiti nell'ambito dellOperazione Reinhard.\nGli internati, qui deportati tramite convogli ferroviari, erano in gran parte ebrei, prigionieri di guerra sovietici e zingari. All'arrivo al campo, i prigionieri erano immediatamente separati: alcuni erano destinati al lavoro forzato, altri, la maggior parte, alle camere a gas. A Sobib\u00f3r furono uccise, secondo l'United States Holocaust Memorial Museum, circa persone, ma secondo altri le vittime furono tra e , delle quali provenienti dalla Polonia, dalla Cecoslovacchia, dalla Germania e dall'Austria, dalla Francia, dalla Lituania, e dai Paesi Bassi.\nFra le vittime di Sobib\u00f3r vi \u00e8 anche Helga Deen, autrice del diario \"Kamp Vught\" in cui racconta la sua esperienza di precedente prigionia nell'altrimenti detto Campo di concentramento di Herzogenbusch.\nLocalizzazione.\nIl campo di sterminio di Sobib\u00f3r era situato presso l'omonimo villaggio, a sua volta situato nel distretto di W\u0142odawa, nella Polonia orientale, presso la linea ferroviaria Chelm - W\u0142odawa. Sobib\u00f3r \u00e8 situato a circa 11 chilometri a sud-est di W\u0142odawa e a circa 80 chilometri a est di Lublino.\nContesto storico.\nIl campo di Sobib\u00f3r fu uno dei tre campi, insieme a Treblinka e Be\u0142\u017cec, costruiti nell'ambito dell'Aktion Reinhard, ossia l'operazione di sterminio degli ebrei concentrati nel Governatorato Generale, nella Polonia occupata, ideata dal gerarca nazista Reinhard Heydrich, governatore del Protettorato di Boemia e Moravia. Nel marzo 1942 giunse a Sobib\u00f3r il capomastro \"Hauptsturmf\u00fchrer\" Richard Thomalla, capitano delle SS, incaricato della costruzione del campo, che si concluse nell'aprile dello stesso anno. Un gruppo di ebrei e di prigionieri ucraini del vicino Campo di concentramento di Trawniki vennero costretti a costruire il campo. Una volta completata la costruzione di Sobib\u00f3r, gli appartenenti a queste squadre speciali, \"Sonderkommando\", furono fucilati. Il campo di Sobib\u00f3r era stato edificato sull'esempio degli altri campi della Aktion Reinhard: di modeste dimensioni, con uno staff di specialisti provenienti dal programma di eutanasia, e quindi gi\u00e0 esperti nell'utilizzo delle camere a gas. Lo staff era composto da una trentina di SS e da un centinaio di guardie ucraine. Alla fine di aprile, una volta terminata la costruzione del lager, Thomalla venne sostituito da un nuovo comandante, Franz Stangl, che era stato in precedenza uno degli uomini di rilievo dell'Aktion T4.\nStoria del campo.\nIl campo entr\u00f2 in funzione il 16 maggio 1942, ospitando i primi convogli di ebrei, provenienti dalla Polonia, dalla Germania, dall'Austria e dalla Cecoslovacchia. In questa prima fase, che va fino al luglio dello stesso anno, vennero eliminati tra i e i ebrei.\nAlla fine di agosto il comandante del campo Franz Stangl venne inviato a Treblinka e sostituito da Franz Reichleitner, che comandava il campo con talmente tanta precisione che, sotto il suo comando, tutti i treni furono sempre liquidati lo stesso giorno dell'arrivo e neanche uno veniva lasciato per il giorno dopo. I trasporti, che ebbero un'interruzione tra l'agosto ed il settembre 1942, ripresero in ottobre. In totale dall'ottobre 1942 al giugno 1943 vennero uccisi altri 70- ebrei.\nIl 12 febbraio 1943 giunse a Sobib\u00f3r il capo delle SS Heinrich Himmler che assistette all'intero processo di eliminazione di un trasporto. A marzo vennero massacrati ebrei francesi (divisi in due trasporti) e tra marzo e luglio fu la volta di ebrei olandesi, tutti provenienti dal campo di concentramento di Westerbork. Con gli ebrei olandesi la menzogna del campo di sosta venne perfezionata. Al loro arrivo, infatti, venivano invitati a scrivere ai loro parenti nei Paesi Bassi e a dare notizie positive. Una volta scritte le lettere venivano sottoposti al quotidiano sistema di eliminazione.\nVerso la met\u00e0 di settembre vennero uccisi circa ebrei provenienti da Minsk, Vilna e da Lida, in Bielorussia, che erano stati evacuati per liquidare i ghetti. Ad ottobre, furono sterminati circa 25.000 prigionieri ebrei provenienti dalla Slovacchia. Per cancellare le prove dello sterminio, dalla fine dell'estate del 1942 i corpi delle vittime venivano riesumati e cremati dai detenuti ebrei, che erano costretti a compiere tutte le operazioni che precedono e seguono la gassatura. In questo modo i nazisti cercavano di scaricare (o almeno di condividere) i loro crimini sugli ebrei stessi.\nIl campo.\nIl campo di Sobib\u00f3r aveva la forma di un rettangolo di 400x600 metri, circondato da una doppia recinzione di filo spinato alta 3 metri e parzialmente intrecciata con rami di pino per impedire la visuale dalla zona della stazione. Il lager era circondato da un campo minato largo 50 metri. Agli angoli del campo erano collocate le torri di guardia in legno. Il campo era diviso in tre aree singolarmente recintate:\nVita nel campo.\nOgni giorno giungeva a Sobib\u00f3r almeno un convoglio di ebrei. Una volta arrivati, i prigionieri venivano fatti scendere dal treno dai \"Sonderkommando\". La tecnica utilizzata dai nazisti a Sobib\u00f3r consisteva nel tenere segreto sino all'ultimo momento alle vittime il destino che li attendeva. Per mezzo di un altoparlante veniva detto loro che si trovavano in un campo di transito, che avrebbero proseguito verso est verso un campo di lavoro e che, per prevenire eventuali malattie quali il tifo e la scabbia, era necessario fare una doccia e disinfestare gli abiti. Dopo l'annuncio delle SS gli uomini e i ragazzi venivano separati dalle donne e dai bambini e condotti in due diversi gruppi verso le camere a gas. Per diminuire le possibilit\u00e0 di resistenza da parte dei prigionieri ogni cosa veniva fatta alla massima velocit\u00e0 e gli ebrei erano costretti a correre.\nLe vittime venivano ammassate nelle camere a gas a colpi di bastone e spintoni. Il gas impiegava circa trenta minuti per uccidere tutti gli ebrei. Mentre i Sonderkommando ripulivano il treno, le squadre di lavoro del Campo III si occupavano di estrarre i denti d'oro, seppellire i cadaveri nelle fosse e ripulire le camere a gas. L'intero processo durava circa tre ore. Quando capitava che giungesse a Sobib\u00f3r pi\u00f9 di un convoglio il primo treno svuotato e ripulito dai Sonderkommando ripartiva lasciando spazio lungo la banchina al secondo convoglio che aveva atteso sino a quel momento.\nAlcune centinaia di prigionieri ebrei venivano scelti tra i primi trasporti per svolgere i lavori nel campo. Alcuni lavoravano come sarti, calzolai, artigiani e orafi, altri svolgevano le attivit\u00e0 delle SS e delle guardie ucraine. Questo gruppo di prigionieri assommava a circa un migliaio di persone di cui circa 150 donne. Le squadre erano cos\u00ec suddivise:\nUna squadra lavorava alla piattaforma con il compito di rimuovere i corpi dei deceduti durante i trasporti, pulire i vagoni e raccogliere gli oggetti abbandonati, un'altra squadra era assegnata all'area di \"accoglienza\" e si occupava di separare gli abiti per tipologia, esaminati per ritrovarvi oggetti preziosi o denaro, e di eliminare le stelle gialle cucite; un'altra squadra, composta da barbieri, si occupava di tagliare i capelli delle donne e di preparare i pacchi da spedire, altri duecento-trecento prigionieri erano impiegati nell'area di sterminio e avevano il compito di rimuovere i corpi dalle camere a gas, di portarli alle fosse comuni e di ripulire le camere; un gruppo, composto dai cosiddetti dentisti, estraeva dai cadaveri i denti d'oro, che saranno riutilizzati dai tedeschi per scopi commerciali; infine, vi era una squadra incaricata di eliminare le tracce dello sterminio riesumando e bruciando i cadaveri, i cui membri non sopravvivevano che pochi mesi venendo rimpiazzati da nuovi arrivati.\nLa rivolta.\nIl campo di Sobib\u00f3r \u00e8 noto anche per una rivolta dei prigionieri ebrei. Nel campo si stava organizzando un gruppo di resistenti che, sotto la guida di Leon Feldhendler, che era stato capo del Consiglio ebraico della citt\u00e0 polacca di Zolkiew, stavano progettando una rivolta per tentare di fuggire, sull'esempio del tentativo di fuga dei prigionieri di Treblinka del 2 agosto 1943 e della rivolta del ghetto di Varsavia. I rivoltosi trovarono in Aleksandr Aronovi\u010d \"Sa\u0161a\" Pe\u010derskij, ufficiale ebreo dell'Armata rossa, l'uomo pi\u00f9 adatto a guidarli per la sua esperienza e capacit\u00e0 in guerra.\nIl piano per la rivolta prevedeva di attirare singolarmente in un luogo isolato gli ufficiali delle SS e ucciderli. In seguito si sarebbe assaltato l'arsenale del campo e dopo essersi riforniti di armi fuggire dall'entrata principale, l'unica accessibile poich\u00e9 il resto del terreno circostante il lager era minato. Gli organizzatori della rivolta cercarono anche la complicit\u00e0 delle guardie ucraine che accettarono di aiutarli per non essere coinvolte nell'eliminazione delle SS tedesche ma poi quasi tutte fuggirono per conto loro.\nIl 14 ottobre 1943 inizi\u00f2 la rivolta di Sobib\u00f3r. 11 ufficiali delle SS vennero uccisi ma la scoperta del cadavere del sergente Rudolf Beckmann mise in allerta i guardiani del campo che iniziarono a massacrare i primi detenuti che tentavano la fuga attraverso il campo minato in direzione del bosco. Alcuni di questi prigionieri morirono saltando per aria sulle mine ma in questo modo riuscirono ad aprire la strada agli altri che li seguivano.\nDei circa 600 detenuti in fuga circa la met\u00e0 riuscirono a evadere ma di questi 70 furono uccisi mentre fuggivano. Dei sopravvissuti circa 170 furono nuovamente catturati dalle SS nei dintorni del lager e uccisi nei giorni seguenti assieme ad altri prigionieri che non avevano partecipato all'evasione.\nLo smantellamento del campo.\nI nazisti, in seguito alla rivolta, decisero di chiudere il campo demolendolo e occultandone il sito, dove piantarono centinaia di alberi. Al suo posto venne costruita una finta fattoria, abitata da una guardia ucraina che si spacciava per un contadino. Le strutture vicine alla rampa furono utilizzate fino al luglio 1944 per il servizio di costruzione tedesco, Baudienst, mentre la stazione ferroviaria di Sobib\u00f3r funzion\u00f2 fino al 1999.\nScoperta delle camere a gas.\nIl 18 settembre 2014 Yad Vashem, l'Ente nazionale per la Memoria della Shoah di Gerusalemme, dopo otto anni di opere di scavo archeologico, ha annunciato di aver individuato l'esatta collocazione delle camere a gas del Campo di sterminio di Sobib\u00f3r. Nel corso di questi lavori sono stati reperiti vari oggetti personali delle vittime, ad esempio anelli, orecchini, collane, boccette di profumo, astucci di medicinali. Yad Vashem ritiene importante questa scoperta, poich\u00e9 fra l'altro ci\u00f2 permetter\u00e0 di elaborare una stima pi\u00f9 precisa del numero dei morti nel lager, considerato anche il fatto che nessuno fra gli ebrei che si occupava delle camere a gas \u00e8 sopravvissuto.\nSopravvissuti di Sobib\u00f3r.\nSi \u00e8 a conoscenza di soli 58 superstiti di Sobib\u00f3r, 48 uomini e 10 donne, alcuni dei quali fuggirono dal campo prima della rivolta del 14 ottobre 1943. Altri ancora sopravvissero a Sobib\u00f3r ma vennero uccisi nei mesi successivi, poco prima della fine della guerra. La lista dei superstiti non comprende per\u00f2 quei prigionieri, come lo storico e scrittore olandese Jules Schelvis, che al loro arrivo al campo furono immediatamente trasferiti in altri campi di lavoro, rimanendo dunque a Sobib\u00f3r solo per poche ore.\nGennaio 2020: L'acquisizione della \"Sobibor Perpetrator Collection\" da parte dell' United States Holocaust Memorial Museum.\nL'United States Holocaust Memorial Museum di Washington, il pi\u00f9 importante museo statunitense sulla Memoria dell'Olocausto, ha annunciato il 28 gennaio 2020 \u00abun'importante nuova aggiunta alla sua collezione\u00bb: La \"Sobibor Perpetrator Collection\". Secondo gli storici del museo, la collezione \u00ab\"offre una visione senza precedenti\"\u00bb dei crimini compiuti a Sobibor, uno dei campi di sterminio costruiti con il dichiarato scopo di eliminare fisicamente gli ebrei. La collezione riguarda una vasta ed importante esclusiva raccolta di \"documenti e fotografie\" riguardanti il periodo in cui oper\u00f2 il campo polacco ovvero dall'aprile 1942 al novembre 1943, creata dal vicecomandante tedesco del campo Johann Niemann. La collezione nello specifico \u00e8 composta da \"361 fotografie esclusive\", e da \"decine di documenti cartacei\" dell'epoca ."}
{"id": "214137", "revid": "4711", "url": "https://it.wikipedia.org/wiki?curid=214137", "title": "Sobibor", "text": ""}
{"id": "214138", "revid": "4711", "url": "https://it.wikipedia.org/wiki?curid=214138", "title": "Sobib\u00f3r", "text": ""}
{"id": "214140", "revid": "1355461", "url": "https://it.wikipedia.org/wiki?curid=214140", "title": "Metal Slug", "text": " \u00e8 un videogioco del genere sparatutto a scorrimento orizzontale prodotto nel 1996 dalla SNK Playmore per piattaforme Neo Geo ed arcade. Sono disponibili le modalit\u00e0 giocatore singolo e multiplayer cooperativo.\nTrama.\n\"Metal Slug\" \u00e8 ambientato nell'anno 2028. La storia si sviluppa all'inizio dell'era del terrorismo di inizio Duemila, ma i nemici sono in parte ispirati all'armamento della seconda guerra mondiale; il simbolo dell'armata nemica \u00e8 una croce nera entro un cerchio bianco su sfondo rosso, ovvero una parodia della svastica. Due fazioni militari si contendono il potere: da un lato un movimento clandestino chiamato la Ribellione, dall'altro l'Esercito Regolare. Quest'ultimo \u00e8 bene equipaggiato e formato da soldati provenienti da varie parti del globo. La Ribellione \u00e8 invece organizzata da piccole cellule sparse, composte da militari addestrati e terroristi, che hanno l'unico scopo di raggiungere il potere.\nModalit\u00e0 di gioco.\nIl gameplay di \"Metal Slug\" ricorda quello di \"Contra\", in cui il giocatore possiede proiettili illimitati con cui deve uccidere i nemici per raggiungere la fine del livello. Al termine di ogni scenario \u00e8 presente un boss, pi\u00f9 grande e resistente dei normali nemici.\nNel corso del livello il giocatore pu\u00f2 raccogliere armi sempre pi\u00f9 potenti: dalla mitragliatrice pesante al lanciarazzi, passando per bombe a mano e veicoli \"slug\" (letteralmente, lumaca). Diversamente da \"Contra\", il protagonista pu\u00f2 utilizzare anche il coltello per attaccare i nemici. Alcune parti degli scenari possono anche essere distrutte: in queste zone \u00e8 possibile trovare oggetti extra o potenziamenti.\nIl videogioco \u00e8 composto da sei livelli, con ambientazioni sensibilmente differenti. \nRimasterizzazioni.\nOriginalmente disponibile solamente per Neo Geo Multi Video System e per AES (Advanced Entertainment System), venne successivamente distribuito per Neo Geo CD.\nSuccessivamente \u00e8 stato effettuato il port per Sega Saturn e per PlayStation. La versione per il Saturn era disponibile in due versioni, la 1.002 e la 1.005, quest'ultima che correggeva alcuni bug minori. Il titolo per PlayStation, distribuito dalla SNK Playmore, includeva alcuni minigiochi.\nIl 30 marzo 2007 \u00e8 uscito \"Metal Slug Anthology\". Il titolo, che raccoglie sette titoli della serie, era disponibile per PlayStation 2, PSP e Wii.\nSviluppo.\n\"Metal Slug\" venne sviluppato dalla Nazca Corporation. I componenti del team in precedenza lavoravano per la Irem, per la quale hanno sviluppato giochi con gameplay, grafica o suoni simili, come \"Cyber-Lip\", \"GunForce\", \"GunForce II\" e \"In the Hunt\"."}
{"id": "214143", "revid": "1305772", "url": "https://it.wikipedia.org/wiki?curid=214143", "title": "Campo di sterminio di Malyj Trostenec", "text": "Il campo di sterminio di Malyj Trostenec (in bielorusso: \u041c\u0430\u043b\u044b\u0301 \u0422\u0440\u0430\u0441\u0446\u044f\u043d\u0435\u0301\u0446; in russo: \u041c\u0430\u0301\u043b\u044b\u0439 \u0422\u0440\u043e\u0441\u0442\u0435\u043d\u0435\u0301\u0446) era un campo di sterminio nazista situato nell'omonimo villaggio, circa 12 chilometri a sud-est di Minsk nel Reichskommissariat Ostland, ora Bielorussia.\nTra il 1942 e il 1944 vi vennero uccise tra le 40.000 e le 60.000 persone, prevalentemente ebrei, ma anche prigionieri di guerra russi e persone accusate di appartenere alla resistenza. Le vittime venivano per lo pi\u00f9 uccise nel vicino bosco di Blagov\u0161\u010dina e dall'ottobre 1943 nel bosco di \u0160a\u0161kovka senza nemmeno transitare dal campo.\nIl campo \u00e8 stato liberato dall'Armata Rossa il 3 luglio 1944.\nStoria.\nIl campo fu approntato nel giugno del 1941 sul sito di un ex \"kolchoz\". In origine era un campo di concentramento destinato all'internamento delle migliaia di prigionieri di guerra sovietici caduti in mano tedesca dopo l'avvio dell'operazione Barbarossa. Ben presto, il 22 giugno 1941, il campo venne trasformato in un \"Vernichtungslager\" (campo di sterminio). Il 10 maggio 1942 vi giunse il primo trasporto di ebrei. Gli scopi del campo furono ampliati, allora, allo sterminio della nutrita comunit\u00e0 ebraica di Minsk e dell'area circostante. \nI primi convogli di internati provenivano dalla Germania, dall'Austria e dal protettorato di Boemia e Moravia. In seguito furono internati a Malyj Trostenec i membri della comunit\u00e0 ebrea di Minsk e dall'area circostante. I deportati nella maggior parte dei casi trovavano la morte poco dopo il loro arrivo, se non venivano ritenuti idonei al lavoro, essi erano trasferiti alle vicine foreste di Blagov\u0161\u010dina (\u0411\u043b\u0430\u0433\u043e\u0432\u0449\u0438\u043d\u0430) e \u0160a\u0161kovka (\u0428\u0430\u0448\u043a\u043e\u0432\u043a\u0430), dove venivano fucilati con un colpo alla nuca. Lo sterminio era attuato anche con camere a gas mobili, i cosiddetti \"Gaswagen\", che svolsero una funzione notevole nel processo di genocidio. Non vi furono costruiti impianti fissi di camere a gas.\nIl 28 giugno 1944, mentre l'Armata Rossa si avvicinava alla regione, i nazisti bombardarono il campo nel tentativo di occultarne l'esistenza, secondo quanto previsto dalla Sonderaktion 1005. I sovietici tuttavia scoprirono 34 fosse collettive, alcune delle quali misuravano 50 metri in lunghezza e 3 o 4 metri in profondit\u00e0. Secondo un rapporto speciale preparato dalla Commissione statale straordinaria dell'URSS negli anni quaranta, le fosse comuni furono ritrovate nella foresta di Blagov\u0161\u010dina, a circa 500 metri dall'autostrada Minsk\u2013Mogilev, in corrispondenza del km 11.\nVittime.\nNell'immediato dopoguerra si tese a sovrastimare il numero delle persone morte a Malyj Trostenec. Si parl\u00f2 all'inizio di un numero compreso tra i 200.000 e il mezzo milione di morti, senza notizia di alcun sopravvissuto. La segnaletica presso il memoriale costruito sul sito dove sorgeva il campo menziona tuttora la morte di 206.000 persone. \nLe stime dello Yad Vashem parlano adesso di 65.000 vittime ebree, mentre lo storico tedesco Christian Gerlach ha stimato il numero di vittime ebree tra i 40.000 ed i 60.000. \nTra i numerosi convogli diretti a Minsk, i seguenti sono stati documentati:\nSecondo il tribunale federale di Coblenza almeno il 90% di questi deportati, ovvero tra le 19.000 e le 20.000 persone, furono sterminati a Malyj Trostenec. \u00c8 probabile che altri due o tre convogli provenienti dall'Europa dell'ovest siano partiti verso il campo di concentramento di Dachau.\nLa memoria.\nIl luogo viene visitato da migliaia di persone ogni anno, bench\u00e9 i resti dell'ex campo di sterminio constino solo di una fila di pioppi piantati dai detenuti per delimitarne il perimetro.\nUn primo memoriale fu eretto negli anni sessanta. Un secondo grandioso monumento ha visto la luce nel 2015. \nAlcuni riferimenti al campo di Malyj Trostenec si trovano nel libro \"The Forest of Souls\" di Carla Banks."}
{"id": "214144", "revid": "486946", "url": "https://it.wikipedia.org/wiki?curid=214144", "title": "Maly Trostenets", "text": ""}
{"id": "214147", "revid": "1573940", "url": "https://it.wikipedia.org/wiki?curid=214147", "title": "Psittacidae", "text": "Gli Psittacidi (Psittacidae ) sono una numerosa famiglia di uccelli dell'ordine Psittaciformes, diffusi principalmente nelle zone tropicali e subtropicali del mondo, come l'America Latina, l'India, l'Asia sudorientale, l'Africa e l'Oceania.\nDescrizione.\nLe loro caratteristiche principali sono:\nTassonomia.\nLa famiglia comprende attualmente due sottofamiglie:\nLe sottofamiglie Psittrichasinae e Psittaculinae, un tempo assegnate a questa famiglia, sono state spostate nella famiglia Psittaculidae.\nUccelli parlanti.\nCos\u00ec come le gazze ed i merli indiani, anche numerose specie di pappagalli sono famose per questa abilit\u00e0 sonora, che molto colpisce la curiosit\u00e0 umana.\nI pi\u00f9 abili parlatori sono i pappagalli cenerini (\"Psittacus erithacus\"), ma anche le are (\"Ara macao\") pi\u00f9 grandi. questi uccelli riescono a riprodurre, con discreta facilit\u00e0, numerose consonanti e vocali umane a causa dell'assonanza di queste con alcune loro \"sillabe\" utilizzate nei loro versi naturali. Tuttavia, in natura tendono a non imitare nessun verso a loro sconosciuto: l'imitazione \"a pappagallo\" sembra derivare, quindi, da un bisogno di attenzioni dovuto allo stato di cattivit\u00e0 e dall'affetto che si instaura tra l'esemplare e l'allevatore o la figura umana percepita pi\u00f9 vicina. Infatti, le vocalizzazioni si fanno pi\u00f9 frequenti quando gli umani si allontanano o viceversa dimostrano attenzione: il pappagallo percepisce queste diverse situazioni ed emette suoni per attirare attenzioni, compagnia ed affetto.\nNei primi anni 2000 grande rumore si cre\u00f2 intorno ad Alex, un esemplare di Cenerino che sembrava possedere, oltre a un notevole vocabolario umano in lingua inglese, una buona comprensione delle domande poste.\nColonie \"aliene\" negli habitat urbani.\nImportati quasi da cinque secoli in Europa e in America del Nord, molte specie di pappagalli si sono ormai stabilite in vere e proprie colonie nelle metropoli o nelle campagne adiacenti. Il caso pi\u00f9 famoso \u00e8 quello spagnolo, dove migliaia di individui vivono ormai stabilmente tra i viali alberati di Barcellona nei parchi di Madrid o a Tenerife (ma qui si pensa anche a migrazioni naturali). Note anche le varie specie (\"Amazona autumnalis, Amazona finschi, Brotogeris chiriri\") stabilitesi ormai nella California meridionale;\nI pappagalli sono uccelli molto adattabili che si inseriscono facilmente nelle catene alimentari locali, senza per\u00f2 essere predati in modo sufficiente. Se per ora si registrano ben pochi episodi di sovraffollamenti, non \u00e8 da escludere questo problema in futuro.\nIl pappagallo nelle arti.\nSimboli dell'esotismo assieme alle palme, i pappagalli, fin dalla scoperta del lontano Oriente, hanno affascinato gli Europei per la bellezza del piumaggio e per la capacit\u00e0 di parola. Ma rimaneva, tuttavia, un segreto della lontana India, del Catai e del Cipango. La scoperta dell'America port\u00f2 maggior libert\u00e0 ai regni possidenti, che poterono, finalmente, acquisire direttamente ci\u00f2 che fino a pochi anni prima dovevano comprare a caro prezzo dai mercanti orientali o solamente osservare.\nFu cos\u00ec che, in pochi secoli, nacque un grande interesse per questi magnifici uccelli. Nel frattempo, pittura e scultura lo scelgono come soggetto, fino a spingere orafi e scultori a proporlo come gioiello od oggetto di arredamento. Dall'interesse naturalistico a quello letterario, artistico e cinematografico il passo \u00e8 breve.\nEcco che nascono, quindi, racconti o romanzi, come \"Un cuore semplice\" di Gustave Flaubert e \"La vedova e il pappagallo\", \"Storie per ridere\" di Virginia Woolf.\nIl pappagallo entra anche nei fumetti, con il disneyano Jos\u00e9 Carioca, simpatico pappagallo verde brasiliano amico di giovinezza di Paperino. Tra i film si segnala \"Paulie - Il pappagallo che parlava troppo\" di John Roberts, del 1998 mentre nell'animazione degno di nota \u00e8 Iago, pappagallo inizialmente antagonista (essendo un ex alleato di Jafar) poi co-protagonista della serie di film \"Aladdin\".\nNell'iconografia il pappagallo \u00e8 simbolo mariano, emblema di innocenza e di purezza. Esso appare nelle scene del Paradiso Terrestre o della Madonna col Bambino perch\u00e9 era opinione diffusa che il suo verso pi\u00f9 comune fosse \"Ave\", cio\u00e8 il saluto dell'arcangelo Gabriele a Maria al momento dell'Annunciazione."}
{"id": "214165", "revid": "106456", "url": "https://it.wikipedia.org/wiki?curid=214165", "title": "Alice Springs", "text": "Alice Springs \u00e8 la seconda citt\u00e0 pi\u00f9 popolosa del Territorio del Nord in Australia. Comunemente conosciuta come \"\"the Alice\" o semplicemente \"Alice\"\", aveva nel 2016 una popolazione di 23.726 abitanti. Con una media di 576 metri s.l.m., la citt\u00e0 si trova a 1\u00a0200 chilometri dall'oceano pi\u00f9 vicino e a 1\u00a0500 dalle principali citt\u00e0 pi\u00f9 vicine, Darwin e Adelaide, molto vicina quindi al centro geografico australiano. L'area \u00e8 denominata \"Mparntwe\", nome dato dagli aborigeni Arrernte, i quali hanno vissuto nel deserto centrale australiano sul territorio di Alice Springs e dintorni per pi\u00f9 di 50\u00a0000 anni.\nStoria.\nTra il 1861 e l'anno successivo, John McDouall Stuart condusse una spedizione attraverso l'Australia centrale, passando ad ovest di quella che pi\u00f9 tardi sarebbe diventata Alice Springs, e stabilendo cos\u00ec una nuova rotta che portava dal sud al nord del continente. Un primo insediamento divenne realt\u00e0 grazie alla costruzione di un ripetitore sulla \"Australian Overland Telegraph Line\", una linea telegrafica la quale collegava Adelaide a Darwin e alla Gran Bretagna. La OTL venne completata nel 1872, sulle orme della rotta di Stuart, aprendo la strada ad un insediamento permanente. Dopo quell'evento non ci furono significativi movimenti di persone nella zona, fino a quando nel 1887 non venne scoperto l'oro ad Arltunga, 100 chilometri ad est di Alice Springs. Fino agli anni trenta comunque la citt\u00e0 mantenne il nome di Stuart.\nIl telegrafo era situato accanto a un piccolo bacino d'acqua permanente, nell'alveo di un fiume normalmente secco, il Todd; il luogo fu cos\u00ec chiamato ottimisticamente \"Alice Springs\" (le sorgenti di Alice), nome della moglie del Direttore Generale delle Poste dell'Australia Meridionale, Sir Charles Todd. Il fiume Todd prese il nome dal cognome dello stesso Direttore delle Poste. Il mezzo di trasporto originale nell'area ancora selvaggia erano i dromedari, organizzati in lunghe carovane gestite dalle trib\u00f9 Pashtun, immigrate dalla frontiera con l'allora India Britannica, (cammellieri afgani, detti \"Ghan\").\nIl treno passeggeri che percorre da Sud a Nord il centro dell'Australia, da Adelaide a Darwin, passando a met\u00e0 strada per Alice Springs, \u00e8 denominato per questo \"The Ghan\".\nNegli anni sessanta Alice Springs divenne un importante centro per la difesa dello Stato, grazie allo sviluppo del \"Pine Gap\" condiviso da australiani e statunitensi, una stazione di tracciamento satellitare che diede lavoro a circa 700 persone provenienti da entrambi i paesi.\nGeografia fisica.\nTerritorio.\nAlice Springs ha un territorio prevalentemente desertico, a causa della sua posizione.\nClima.\nAlice Springs presenta un clima arido e secco, con due macro stagioni della durata di sei mesi. In estate (dicembre-febbraio), le temperature medie sono comprese tra 20 e 35\u00a0\u00b0C. In inverno (giugno-agosto), l'intervallo delle temperature \u00e8 di 3-20\u00a0\u00b0C. La primavera e l'autunno presentano giornate calde e sere fresche. Le precipitazioni variano significativamente di anno in anno, ma la media annuale \u00e8 attorno ai 300\u00a0mm.\nCultura.\nMusei.\nNella citt\u00e0 \u00e8 presente il Central Australian Aviation Museum, uno dei non molti musei aeronautici nazionali.\nInteressante \u00e8 il sito dove risedevano le vecchie prigioni (\"The Old Gaol\"), che \u00e8 stato chiuso nel 1996 per dare vita ad un piccolo ma significativo museo dedicato alle prigioniere e alla ultima \"matron\" della prigione, Telka Williams. Quest'ultima, partendo dal concetto che le istituzioni carcerarie non sono create per giudicare ma per gestire persone, ha portato per la prima volta nei Northen Territories il concetto di reintroduzione nella societ\u00e0. La prigione era gestita in modo funzionale, severo ma umano, come una casa dove le detenute avevano l'opportunit\u00e0 di apprendere mestieri e imparare nuove cose. In un mix molto particolare, l'ex prigione contiene anche il National Pioneer Women's Hall of Fame. Questo \u00e8 uno dei soli due musei dedicati alle donne che si sono dedicate al pionerismo in qualsiasi attivit\u00e0 e che hanno contribuito allo sviluppo dell'Australia."}
{"id": "214178", "revid": "1543377", "url": "https://it.wikipedia.org/wiki?curid=214178", "title": "Campo di concentramento di Natzweiler", "text": "Natzweiler-Struthof fu un campo di concentramento nazista situato presso il villaggio alsaziano di Natzwiller, situato tra i monti Vosgi, a circa 50 chilometri a sud-ovest di Strasburgo. Natzweiler-Struthof fu il solo campo di concentramento costruito dai nazisti in territorio francese, anche se dopo la sconfitta subita nel maggio-giugno 1940 l'Alsazia-Lorena era divenuta parte integrante del \"Reich\" tedesco, e non pi\u00f9 territorio francese.\nStoria.\nIl campo fu operativo dal 21 maggio 1941 fino al settembre 1944, quando le guardie SS evacuarono il campo, che venne liberato dalle forze americane il 23 novembre 1944. In totale vennero internate circa 40.000 persone, provenienti dalla Polonia, dall'Unione Sovietica, dai Paesi Bassi, dalla Francia, dalla Germania e dalla Norvegia. Vi furono detenuti e uccisi soprattutto partigiani e politici.\nEra essenzialmente un campo di lavoro, ma vennero costruite anche una camera a gas e un forno crematorio. In totale si stima che siano state circa 25.000 le persone morte a Natzweiler-Struthof, tra le quali anche quattro donne (Diana Rowden, Vera Leigh, Andr\u00e9e Borrel e Sonya Olschanezky), fucilate il 6 luglio 1944, che appartenevano al SOE.\nNonostante la popolazione femminile del campo fosse esigua, solamente sette donne delle SS servirono al campo principale (su un totale di 600 guardie), e altre quindici nel sistema dei sottocampi; i nomi di queste donne sono: Maria Aichele, Berta Bommer, Maria Luise Merkle, Elisabeth Peschke, Else Rueck, Kreszenzia Ruf (che serv\u00ec a Natzweiler e Geislingen an der Steige) e Anna Zengerle (che serv\u00ec come \"Aufseherin\" presso il campo di Ravensbr\u00fcck e a Natzweiler).\nGli ufficiali e i responsabili del campo vennero giudicati al Processo di Norimberga: Fritz Hartjenstein, il comandante del campo, mor\u00ec in prigione prima che fosse emessa la sentenza, Kurt Geigling e Magnus Wochner vennero condannati a 10 anni di prigione, Josef Muth a 15 anni, mentre Franz Berg e Peter Straub vennero impiccati l'11 ottobre 1946. Una fondamentale testimonianza sul campo di Natzweiler-Struthof ci \u00e8 stata lasciata dallo scrittore triestino di lingua slovena Boris Pahor, che nel suo \"Necropoli\" (\"Nekropola\", 1967) racconta la sua esperienza di internato.\nCollegamenti esterni.\n Sito dell'ex Campo di concentramento di Natzweiler "}
{"id": "214179", "revid": "22828", "url": "https://it.wikipedia.org/wiki?curid=214179", "title": "Application Server", "text": ""}
{"id": "214180", "revid": "339392", "url": "https://it.wikipedia.org/wiki?curid=214180", "title": "Natzweiler", "text": ""}
{"id": "214181", "revid": "599013", "url": "https://it.wikipedia.org/wiki?curid=214181", "title": "Tutte le mattine del mondo", "text": ""}
{"id": "214199", "revid": "729019", "url": "https://it.wikipedia.org/wiki?curid=214199", "title": "Hammer-on", "text": "L'hammer-on (o \"legato ascendente\") \u00e8 una tecnica chitarristica che permette di passare da una nota pi\u00f9 bassa ad una pi\u00f9 alta (solitamente della stessa corda) senza l'utilizzo della mano destra (si tratta di pizzicato a dita o tocco plettrato), ma premendo con il dito della mano sinistra sul tasto corrispondente. Abbiamo cos\u00ec una prima nota suonata mediante la mano destra e la successiva legata alla precedente con l'aiuto della mano sinistra; questa tecnica \u00e8 spesso seguita dal pull-off."}
{"id": "214200", "revid": "729019", "url": "https://it.wikipedia.org/wiki?curid=214200", "title": "Battaglia delle Alpi Occidentali", "text": "La battaglia delle Alpi Occidentali () avvenne sul confine fra il Regno d'Italia e la Repubblica francese tra il 10 e il 25 giugno 1940, durante la seconda guerra mondiale. All'entrata in guerra dell'Italia a fianco della Germania nazista e la dichiarazione di guerra a Francia e Regno Unito non corrispose un piano preordinato: il Regio Esercito, ammassato lungo la frontiera, intraprese disordinate azioni offensive che furono efficacemente contrastate dall'esercito francese, trincerato sulle posizioni difensive della Linea Maginot alpina. Solo la sconfitta dell\"Arm\u00e9e fran\u00e7aise\" per opera dell'esercito tedesco mascher\u00f2 in parte la notevole impreparazione militare italiana; il governo di Philippe P\u00e9tain sottoscrisse il secondo armistizio di Compi\u00e8gne il 22 giugno, nel quale la Germania impose alla Francia di arrendersi entro pochi giorni anche all'Italia, nonostante sul campo di battaglia si stesse delineando l'effettivo fallimento tattico-strategico delle forze armate italiane e una sostanziale vittoria difensiva francese. L'armistizio di Villa Incisa, nei pressi di Roma, firmato il 24 giugno ed entrato in vigore il giorno successivo, sanc\u00ec l'annessione di alcune porzioni di territorio francese all'Italia, la creazione di una zona demilitarizzata lungo il confine e l'inizio dell'occupazione italiana della Francia meridionale.\nL'aggressione italiana fu percepita come una \u00abpugnalata alla schiena\u00bb a una nazione ormai allo stremo, oltre che un atto moralmente dubbio, dato che la dichiarazione di guerra avvenne in contemporanea con le fasi finali della campagna di Francia, quando ormai le sorti della Repubblica francese erano segnate di fronte all'avanzata inarrestabile della Wehrmacht. Oltre a essere stati alleati durante la prima guerra mondiale, i due Paesi avevano una fitta rete di relazioni sociali ed economiche, soprattutto nelle zone di confine, che furono sconvolte dalla guerra. La battaglia delle Alpi dunque ruppe definitivamente queste relazioni, facendo nascere il risentimento delle popolazioni francesi che si sentirono tradite dall'attacco italiano.\nContesto storico.\nCon lo scoppio del conflitto, la dichiarazione di guerra di Regno Unito e Francia alla Germania nazista e la fine della campagna di Polonia, fra il novembre del 1939 e il marzo del 1940 caddero definitivamente anche le ultime speranze di pace in Europa. In quei mesi di stasi operativa sul fronte occidentale, definiti dalla storiografia come \"strana guerra\", le forze armate tedesche occuparono in aprile prima la Danimarca e successivamente la Norvegia, assicurandosi una via sicura per l'importazione di metallo svedese e anticipando cos\u00ec i piani anglo-francesi tesi a impedirlo. La campagna nel nord rientrava nel piano strategico tedesco per la conquista dell'occidente: protetta alle spalle dalla conquista della Polonia e della Cecoslovacchia, nonch\u00e9 dal trattato di non aggressione con l'Unione Sovietica, e coperta sul fianco meridionale dal patto d'Acciaio con l'Italia, occupando la Norvegia la Germania allontan\u00f2 anche lo spauracchio del blocco navale britannico e inizi\u00f2 i preparativi per l'attacco risolutore a occidente. L'attacco alla Francia ebbe inizio il 10 maggio 1940, cogliendo di sorpresa anche l'alleato italiano: Benito Mussolini, come accadde per l'invasione della Polonia, non venne informato dei preparativi di guerra e ricevette la notizia solo alle 05:00 di quello stesso 10 maggio dall'ambasciatore tedesco a Roma Hans Georg von Mackensen. La notizia dell'inizio dell'offensiva non fece piacere al Duce, anche se a von Mackensen disse che \u00abapprovava \"toto corde\" l'azione di Hitler\u00bb, dopodich\u00e9 invi\u00f2 a Berlino un messaggio dai toni vaghi che il conte Galeazzo Ciano defin\u00ec \u00abcaldo ma non impegnativo\u00bb, ma che nei fatti era un passo importante verso la via dell'impegno bellico.\nNell'agosto del 1939 Mussolini fu messo di fronte alla scelta di scendere o meno in campo a fianco di Adolf Hitler, ma, conscio dell'impreparazione dell'esercito e dell'industria italiana, opt\u00f2 per l'ambigua posizione di \u00abnon belligeranza\u00bb che mantenne fino al giugno del 1940. Taciuta all'opinione pubblica, l'ammissione di Mussolini circa il fatto che l'Italia non fosse in grado di sostenere una guerra europea costituiva un fallimento di quella politica di potenza condotta negli anni precedenti ben al di sopra delle reali capacit\u00e0 del Paese. D'altro canto egli stesso sapeva che l'Italia non poteva \u00abrimanere neutrale per tutta la durata della guerra, senza dimissionare dal suo ruolo, senza squalificarsi, senza ridursi al livello di una Svizzera moltiplicata per dieci\u00bb; restava la speranza di poter condurre una \u00abguerra parallela\u00bb che avrebbe consentito all'Italia fascista di raccogliere qualche guadagno territoriale senza perdere la faccia. La notizia dell'offensiva tedesca fece rimanere gli italiani col fiato sospeso, tutti pi\u00f9 o meno consapevoli che da essa dipendevano le sorti dell'Europa e dell'Italia in primo luogo, e caus\u00f2 in Mussolini una serie di reazioni contrastanti che, \u00abcon gli alti e bassi tipici del suo carattere\u00bb, continuarono ad accavallarsi rendendolo incapace di prendere una decisione che sentiva inevitabile, ma alla quale, tutto sommato, cercava di sottrarsi. Contemporaneamente la diplomazia europea si impegn\u00f2 per evitare che Mussolini scendesse in campo: per impreparata che fosse l'Italia, il suo apporto avrebbe potuto essere decisivo per piegare la resistenza francese e avrebbe potuto creare grosse difficolt\u00e0 anche al Regno Unito. Il 14 maggio, su insistenza francese, Franklin Delano Roosevelt indirizz\u00f2 a Mussolini un messaggio dai toni concilianti per dissuadere il dittatore italiano dall'entrare in guerra, e due giorni dopo anche Winston Churchill segu\u00ec l'esempio del presidente americano, ma con un messaggio dai toni meno concilianti e pi\u00f9 intransigente, in cui avvertiva che i britannici non avrebbero desistito dalla lotta, qualunque fosse stato l'esito della battaglia sul continente.\nLe risposte di Mussolini a entrambi i messaggi confermarono che il Duce voleva rimanere fedele alla scelta fatta con l'alleanza con la Germania e agli obblighi d'onore che essa comportava. Privatamente per\u00f2 non aveva ancora raggiunto la certezza sul da farsi e nemmeno se fosse venuto il momento \u00abgiusto\u00bb per intervenire. Pur parlando continuamente di guerra con Ciano e con gli altri suoi collaboratori e anche se profondamente colpito dai successi tedeschi, durante le due settimane precedenti l'attacco della Germania a occidente e fino almeno al 27-28 maggio (se si esclude un'improvvisa convocazione dei tre sottosegretari militari la mattina del 10 maggio), non risulta che i colloqui con i responsabili delle forze armate avessero avuto alcun incremento e nulla faceva presagire un immediato intervento. Il crollo della Linea Maginot, la mancata \"seconda Marna\" e l'evacuazione franco-britannica da Dunkerque convinsero una parte dell'opinione pubblica, ma soprattutto Mussolini, che la Francia e il Regno Unito avessero ormai perso la guerra, e in questo clima particolare nacque il timore di \u00abarrivare tardi\u00bb, che faceva un tutt'uno con la convinzione che la guerra sarebbe stata brevissima. In quegli ultimi giorni di maggio Mussolini ebbe una decisiva virata verso l'intervento: il 26 ricevette una lettera da Hitler e contemporaneamente un rapporto inviato a Roma dal ministro Dino Alfieri sul suo colloquio con Hermann G\u00f6ring. Entrambi produssero nel dittatore una forte impressione, tanto che Ciano annot\u00f2 sul suo diario: \u00abSi propone di scrivere una lettera a Hitler annunciando il suo intervento per la seconda decade di giugno\u00bb. Il 28 maggio Mussolini comunic\u00f2 al generale Pietro Badoglio la decisione di intervenire contro la Francia e la mattina successiva si riunirono a Palazzo Venezia i quattro vertici delle forze armate, Badoglio e i tre capi di stato maggiore, il generale Rodolfo Graziani, l'ammiraglio Domenico Cavagnari e il generale Francesco Pricolo della Regia Aeronautica: in mezz'ora tutto fu definitivo. Mussolini trasmise ad Alfieri la sua decisione di entrare in guerra il 5 giugno e il 30 maggio la comunic\u00f2 ufficialmente a Hitler. Il giorno dopo il \"F\u00fchrer\" rispose di posticipare di qualche giorno l'intervento, ma in un altro messaggio del 2 giugno von Mackensen comunic\u00f2 a Mussolini che la richiesta di posticipare l'azione era ritirata e, anzi, sarebbe stato gradito un anticipo. Cos\u00ec si giunse al 10 giugno: alle 16:30 Ciano fece convocare a Palazzo Chigi gli ambasciatori francese e britannico, Andr\u00e9 Fran\u00e7ois-Poncet e Percy Loraine, e comunic\u00f2 loro la dichiarazione di guerra. Alle 18:00 dal balcone di Palazzo Venezia Mussolini annunci\u00f2 l'avvenuta dichiarazione di guerra al popolo italiano.\nTerreno.\nLa frontiera.\nIl teatro di guerra tra Italia e Francia sulle Alpi Occidentali si snodava su un'impervia catena montuosa che va dal monte Dolent al Mar Ligure, dominata da massicci come il Bianco, la catena del Rutor e la Grande Sassi\u00e8re, il Rocciamelone-Charbonnel, il monte Thabor, il Gruppo del Monviso, l'Argentera e il Clapier, con pochi colli transitabili: il colle del Piccolo San Bernardo, il colle del Monginevro, quello del Moncenisio, della Maddalena e il colle di Tenda, con un'altitudine media di che li rendeva spesso impraticabili per la neve. Le Alpi Occidentali rappresentano dunque una barriera naturale formidabile; l'altitudine media, pur decrescendo da nord a sud verso il mare, si mantiene sempre assai elevata, dai metri delle Alpi Graie ai metri delle Alpi Marittime, per un totale di 515 chilometri che i due contendenti avevano fortificato con opere militari nei punti strategici.\nCon l'unificazione dell'Italia nel 1861 e la cessione alla Francia di Nizza e della Savoia, la costruzione di sistemi fortificati lungo la nuova frontiera sub\u00ec un'accelerazione su entrambi i versanti, dalla val Roja fino al Moncenisio e al Piccolo San Bernardo. Nel 1885 l'Italia predispose un programma chiamato \u00abpiano Ferrero\u00bb da Emilio Ferrero, il ministro della Guerra che lo propose, che prevedeva la realizzazione di campi trincerati e numerosi capisaldi difensivi che si appoggiavano reciprocamente, in modo da rallentare eventuali azioni offensive francesi. Negli anni ottanta e novanta del XIX secolo si svilupp\u00f2 cos\u00ec nella regione alpina un'intensa attivit\u00e0 fortificatoria, il cui apice fu rappresentato dall'imponente forte dello Chaberton ma che realizz\u00f2 opere significative anche sul Moncenisio (con i forti Varisello, Roncia e Malamot), al colle di Tenda, al colle di Nava e al Melogno. Sforzo enorme fu compiuto soprattutto dalla Francia, la quale dopo la sconfitta del 1871 contro la Germania invest\u00ec enormi risorse nel Sistema S\u00e9r\u00e9 de Rivi\u00e8res, un insieme di oltre 450 opere fortificate di cui 90 sul confine alpino. A met\u00e0 anni ottanta il programma fu pressoch\u00e9 completato, con capisaldi attorno ai punti strategici del confine, formati da piazzeforti attorno alle quali vennero costruiti numerosi forti, ridotte e sbarramenti in alta quota che sfruttavano le caratteristiche morfologiche del terreno.\nNel 1885, per\u00f2, il chimico francese Eugene Turpin brevett\u00f2 l'uso di acido picrico pressato per cariche esplosive e proiettili d'artiglieria. L'effetto distruttivo dei nuovi proiettili d'artiglieria, unito alle gittate sempre pi\u00f9 lunghe dei nuovi cannoni a retrocarica con canna rigata, resero i forti ottocenteschi rapidamente obsoleti. In entrambi i Paesi iniziarono cos\u00ec imponenti lavori di modernizzazione delle strutture fortificate esistenti e la costruzione di nuove strutture in calcestruzzo armato, lavori interrotti dalla prima guerra mondiale e ripresi negli anni venti e trenta del XX secolo.\nIn ritardo rispetto alla Francia, l'Italia fascista decise nel 1931 la costruzione del Vallo Alpino del Littorio, spinta dall'iniziativa francese che, su impulso del maresciallo Philippe P\u00e9tain e del ministro Andr\u00e9 Maginot, inizi\u00f2 nel 1928 la costruzione dell'omonima linea. Il progetto iniziale italiano fu molto ambizioso e previde la costruzione di opere lungo tutto l'arco alpino, da Ventimiglia a Fiume, per un totale di 1\u00a0851 chilometri suddivisi nel Vallo alpino occidentale al confine con la Francia, nel Vallo alpino orientale al confine con la Jugoslavia e nel Vallo alpino in Alto Adige al confine con l'Austria, pi\u00f9 un'operazione di rinforzo delle fortificazioni preesistenti al confine con la Svizzera (la cosiddetta Frontiera Nord). Ma tale progetto si rivel\u00f2 ben presto al di sopra delle capacit\u00e0 economiche dell'Italia, con conseguenti ritardi e ridimensionamenti; nel 1942 il generale Vittorio Ambrosio stim\u00f2 che erano state ultimate appena la met\u00e0 delle opere previste e molte di quelle costruite non erano altro che piccoli capisaldi, spesso isolati e sparsi in modo non omogeneo, incapaci di resistere senza rifornimenti esterni in caso di conflitto.\nDa parte francese si punt\u00f2 soprattutto al rafforzamento del settore alpino compreso tra l'Ubaye e la costa, un settore con vette meno alte e clima pi\u00f9 mite, lungo il quale era pi\u00f9 probabile aspettarsi un attacco italiano. Al contrario del versante italiano, profondo al massimo 40 chilometri, il versante montuoso francese presenta una profondit\u00e0 di circa 120 chilometri, risultando quindi pi\u00f9 facilmente difendibile. Ma la differenza fra i due sistemi di fortificazioni consistette nel fatto che i francesi privilegiarono poderose opere in cemento armato (\"ouvrages\") posizionate nei punti nevralgici e fortemente armate, mentre il Vallo Alpino era formato soprattutto da una miriade di piccole casematte per arma automatica o piccoli pezzi d'artiglieria, nell'affannoso intento di coprire l'intera linea.\nLa popolazione civile.\nL'inizio dello stato di guerra e il repentino spostamento di reparti dell'esercito verso le valli alpine sul confine occidentale sconvolsero pesantemente la popolazione locale, sia perch\u00e9 le popolazioni cuneesi e valdostane avevano continui contatti economici e sociali con le vallate francesi, sia perch\u00e9 culturalmente i due versanti delle Alpi erano stati uniti per secoli nel Ducato di Savoia e nel Regno di Sardegna. Centinaia di migliaia erano gli emigrati italiani in Francia (circa nel 1940), soprattutto provenienti dalle vallate alpine, e molte famiglie risultavano in pratica sparpagliate nei due Paesi, il che aumentava le similitudini linguistiche, sociali e culturali lungo il confine. Il conflitto sulle Alpi Occidentali ruppe questo tessuto di relazioni sociali e port\u00f2 la guerra in un territorio che non la vedeva da oltre cent'anni. Anche se l'espressione \u00abpugnalata alla schiena\u00bb entr\u00f2 nell'uso comune solo nel dopoguerra, serpeggi\u00f2 fin da subito nella popolazione francese, ma anche in tanti italiani che vivevano in Francia, la sensazione che l'aggressione fosse stata una sorta di \u00abcolpo a un uomo morto\u00bb e un tradimento a un Paese \u00abamico\u00bb.\nQueste ripercussioni socio-economiche determinarono una prima scollatura tra regime e opinione pubblica. Allo scoppio della guerra sulle Alpi Occidentali l'estate era prossima e la maggior parte dei pastori aveva gi\u00e0 portato mandrie e greggi nei pascoli di montagna: sulla realt\u00e0 della transumanza si abbatt\u00e9, improvvisa, l'emergenza della \u00abprima linea\u00bb. Nella zona di frontiera scattarono i piani di sfollamento predisposti in vista del conflitto: prevedevano l'evacuazione degli alpeggi e dei villaggi vicini al fronte e il trasferimento degli abitanti nei centri di assorbimento della pianura, sparsi tra Asti, Alessandria, Vercelli, Savona, Pavia e Genova. Nell'operazione furono coinvolti i centri abitati delle vallate d'accesso ai colli transitabili, undici comuni nel Cuneese nelle valli del Po, per un totale di circa persone. La stessa cosa avvenne sul versante francese, dove il comandante, generale Ren\u00e9 Olry, coinvolse i comuni di montagna e le zone costiere di Mentone e Cap Martin. Si tratt\u00f2 di partenze forzate in condizioni severe, come prevedevano le ordinanze prefettizie: \u00abLa popolazione\u00bb, scrisse il prefetto di Cuneo, \u00abraccolta in colonne, che in corrispondenza delle zone saranno sei, si dovr\u00e0 trasferire quasi tutta per via ordinaria [cio\u00e8 a piedi] ai posti di sosta prima e ai posti di tappa poi, donde a mezzo ferrovia si trasferir\u00e0 nelle province di assorbimento\u00bb.\nGli Alpini, spesso arruolati su base territoriale, furono i pi\u00f9 sensibili a tutto questo e, provenendo dallo stesso ambiente delle popolazioni colpite, s'identificarono senza difficolt\u00e0 con gli sfollati. La recluta di Peveragno Lorenzo Giuliano Muglieris rifer\u00ec che: \u00abIl giorno 11 gli abitanti hanno ricevuto l'ordine di sgomberare, e alcuni soldati di fuori hanno svaligiato i pollai. I vitelli da latte li hanno venduti tutti al di sotto di lire 50, i capretti da 6 a 10 lire l'uno. Anche le poche mucche le hanno vendute a bassissimo prezzo, faceva compassione vedere tutta quella gente ad andarsene\u00bb. I profittatori arrivarono poi anche nei centri di fondovalle dove veniva raccolta la popolazione sfollata e sfruttarono la situazione per acquistare capi e averi personali sottocosto, convincendo i contadini che \u00abdove andate i soldi contanti possono servire di pi\u00f9\u00bb. Nel dopoguerra, l'alpino e partigiano Nuto Revelli trascrisse nel suo \"Il mondo dei vinti\" la testimonianza di un contadino cuneense, che riassume lo sconcerto morale e le ripercussioni economiche che queste persone dovettero sostenere: \u00abLa guerra contro la Francia, ma che senso, i fratelli di qua e di l\u00e0, li fanno combattere uno contro l'altro. Qui a Vinadio era \"zona di operazioni\", siamo dovuti scappare a Bergemoletto, con le bestie, tutto di corsa, il 9 giugno. Poi \u00e8 avvenuto un po' di tutto, la guerra \u00e8 la guerra, \"venta piela\" [bisogna prenderla]\u00bb. Si tratt\u00f2 dunque di un disorientamento di cui i comandi militari erano consapevoli, come emerge da un'altra testimonianza sulla diffidenza degli ufficiali verso i soldati-valligiani abituati all'emigrazione in Francia: \u00abIl mio reparto \u00e8 la 12\u00aa batteria del 4\u00ba Reggimento. Il 10 giugno da Mondov\u00ec raggiungiamo Rittana e poi Chiapera nell'alta valle Maira. Giudichiamo la guerra contro la Francia una guerra ingiusta, insensata, una vera e propria tragedia. Non per niente il nostro accampamento \u00e8 sempre circondato dalle sentinelle, hanno paura che i soldati disertino e scappino in Francia. Se la nostra gente dell'arco alpino nel passato si \u00e8 sfamata, se \u00e8 riuscita a sopravvivere, deve dire grazie alla Francia\u00bb.\nForze contrapposte.\nLe forze armate italiane.\nLa prospettiva di una guerra in Europa fu accolta con scarso entusiasmo dai gruppi industriali italiani e da una buona parte degli stessi vertici fascisti, sebbene le pi\u00f9 alte personalit\u00e0 del regime e dello Stato, non escluso il sovrano, avessero approvato la linea di condotta tracciata da Mussolini il 31 marzo 1940, che prevedeva di entrare in guerra il pi\u00f9 tardi possibile in modo da sfruttare la situazione ed evitare una guerra lunga e insopportabile per il Paese. Le divergenze divennero pi\u00f9 importanti quando Mussolini manifest\u00f2 la propria intenzione di intervenire in anticipo rispetto al termine previsto del 1943, ma nulla poterono le blande opposizioni di Vittorio Emanuele III e di Badoglio motivate dall'impreparazione del Regio Esercito e da un giudizio prudente sulle vittorie tedesche in Francia. Mussolini, al contrario, ritenendo quelle vittorie decisive e prospettandosi ormai prossima la capitolazione delle forze armate francesi, non attribu\u00ec importanza all'inadeguatezza delle forze armate; secondo il Duce le vittorie tedesche erano il chiaro presagio dell'imminente fine della guerra, per cui i disastrosi rapporti degli esponenti dell'esercito e le insufficienze economico-industriali non contavano pi\u00f9. I vertici militari riconobbero quindi il fatto che il Paese non era in condizioni di affrontare una guerra e allo stesso tempo non presero posizione dinanzi all'intervento: ribadirono la loro fiducia nel genio di Mussolini e si rimisero alle sue decisioni. Manc\u00f2 un comando unico e autorevole delle forze armate che avesse un'effettiva autorit\u00e0 nei confronti del Duce, il quale non aveva mai voluto che un simile vertice si costituisse facendo cos\u00ec rimanere le tre forze armate autonome e rivali, senza una strategia comune che desse loro maggior peso.\nIn caso di guerra i preparativi vennero delineati nel piano P.R.12, messo a punto dallo stato maggiore dell'esercito nel febbraio del 1940, che prevedeva una condotta strettamente difensiva sulle Alpi Occidentali ed eventuali offensive da iniziare solo in \u00abcondizioni favorevoli\u00bb in Jugoslavia, Egitto, Gibuti e Somalia britannica. Si trattava di indicazioni di massima per la dislocazione delle forze disponibili, non di piani operativi, per i quali veniva data libert\u00e0 d'improvvisazione al Duce. Mancavano una strategia complessiva, obiettivi concreti e un'organizzazione della guerra e tutto ci\u00f2 fu evidente fin da subito, quando poco prima della dichiarazione di guerra lo stato maggiore generale diram\u00f2, il 7 giugno, l'ordine 28op.: \u00abA conferma di quanto comunicato nella riunione dei capi di stato maggiore tenuta il giorno 5 [giugno] ripeto che l'idea precisa del duce \u00e8 la seguente: tenere contegno assolutamente difensivo verso la Francia sia in terra che in aria. In mare: se si incontrano forze francesi miste a forze inglesi, si considerino tutte forze nemiche da attaccare; se si incontrano solo forze francesi, prendere norma dal loro contegno e non essere i primi ad attaccare, a meno che ci\u00f2 ponga in condizioni sfavorevoli\u00bb. In base a quest'ordine l'aeronautica ordin\u00f2 di non effettuare alcuna azione offensiva, ma solo di compiere ricognizioni aeree mantenendosi in territorio nazionale, e altrettanto fecero l'esercito e la marina, la quale del resto non aveva alcuna intenzione di uscire dalle acque nazionali salvo per il controllo del canale di Sicilia, ma senza garantire le comunicazioni con la Libia.\nTutti i piani dell'esercito italiano, dall'Ottocento al 1940, prevedevano per un'ipotetica guerra contro la Francia un atteggiamento difensivo sulle Alpi, cercando eventuali sbocchi offensivi sul Reno in appoggio ai tedeschi o nel mar Mediterraneo. Ma nel giugno del 1940 si delinearono subito le deficienze della guerra fascista a cominciare dall'impostazione strategica: con le brillanti vittorie tedesche a nord era inutile e impraticabile un attacco italiano lungo il Reno, mentre sul mare la flotta italiana, nonostante il promemoria di Mussolini del 31 marzo prevedesse una \u00aboffensiva su tutta la linea nel Mediterraneo e fuori\u00bb, non accenn\u00f2 alcuna mossa offensiva. Vennero cos\u00ec concentrate lungo il confine la 1\u00aa Armata comandata dal generale Pietro Pintor, schierata dal mare fino al monte Granero, e la 4\u00aa Armata del generale Alfredo Guzzoni fino al monte Dolent. Assieme costituivano il Gruppo d'armate Ovest al comando dell'inesperto principe Umberto di Savoia, mentre l'alto comando delle operazioni venne affidato al generale Rodolfo Graziani, un ufficiale esperto di guerre coloniali contro nemici inferiori per uomini e mezzi, che non aveva mai avuto un comando su un fronte europeo e che non aveva nessuna familiarit\u00e0 con la frontiera occidentale. Un totale di 22 divisioni per circa uomini e cannoni, con grossi concentramenti di forze di riserva nella Pianura Padana senza precise disposizioni strategiche: \u00abL'Italia entrava in guerra senza essere attaccata, n\u00e9 sapere dove attaccare, addensava le truppe alla frontiera francese perch\u00e9 non aveva altri obiettivi\u00bb.\nLe truppe italiane schierate al confine risultavano impreparate sotto ogni aspetto: la stragrande maggioranza non era motivata da alcun odio contro il nemico, non era addestrata a impieghi specifici come l'assalto a opere fortificate o l'aviotrasporto, i serventi delle batterie dei forti non avevano ricevuto le relative tavole di tiro e le artiglierie erano state piazzate in posizione arretrata, potendo battere soltanto il versante italiano per fermare ipotetiche penetrazioni nemiche: ci vollero diverse settimane per schierarle in posizioni avanzate. All'inizio delle ostilit\u00e0 moltissime unit\u00e0 vennero messe in campo senza essere al completo, in un ambiente a cui la gran parte dei reparti non era abituata. Il comando militare conosceva molto bene la situazione e sapeva che solo un terzo degli uomini era pronto a combattere ai primi di giugno, nonostante la mancanza cronica di mezzi motorizzati, indumenti adatti al clima montano e in alcuni casi di pali per i reticolati, telefoni da campo, forni per il pane e scarponi chiodati. A riscontro di ci\u00f2 esiste l'annotazione del ministro Giuseppe Bottai, in quei giorni tra i richiamati e schierato in Val Nervia, il quale scrisse: \u00abNon \u00e8 la penuria di grandi mezzi che colpisce, ma una incuria pi\u00f9 minuta e desolante, da ogni parte si ricorre agli espedienti di ogni giorno, ai mezzucci, ai ripieghi e alle bugie\u00bb.\nLe forze armate francesi.\nNel settembre del 1939 la 6\u00aa Armata francese dislocata dal monte Bianco al mare contava undici divisioni (di cui sei da montagna), pi\u00f9 le truppe per la difesa della frontiera, reparti mobili e guarnigioni delle fortificazioni; in tutto uomini, molto pi\u00f9 del necessario per la difesa di una frontiera ben fortificata. Il fronte principale per la Francia era ovviamente quello del Reno, ma l'esercito francese non aveva rinunciato a preparare dei piani per un eventuale contrattacco verso l'Italia: per esempio, nell'agosto del 1938 il generale Maurice Gamelin aveva chiesto al generale Gaston Billotte, comandante del teatro di operazioni Sud-est (da cui dipendeva la 6\u00aa Armata) di mettere a punto un'offensiva d'insieme sul fronte delle Alpi (\u00ab\"une offensive d'ensemble sur le front des Alpes\"\u00bb). I preparativi e lo studio dei piani erano continuati fino al settembre del 1939, quando tutte le truppe mobili vennero portate a nord per contrastare la Germania.\nAgli occhi del mondo l'intervento italiano contro la Francia ebbe un significato infamante, visto che a quella data l'esercito francese era in pratica gi\u00e0 sconfitto e il suo comandante supremo, il generale Maxime Weygand, aveva gi\u00e0 impartito ai comandanti delle forze superstiti l'ordine di ritirarsi per \u00absalvare il maggior numero possibile di unit\u00e0\u00bb. Sul fronte alpino lo schieramento francese si trovava ormai completamente deteriorato a causa del progressivo invio di numerose forze a nord contro le armate tedesche: all'apertura delle ostilit\u00e0 con la Germania l\"Arm\u00e9e des Alpes\" del generale Ren\u00e9 Olry poteva contare su tre corpi d'armata (14\u00ba, 15\u00ba e 16\u00ba) con undici divisioni, ma in febbraio schierava uomini e il 10 maggio, quando gli furono tolte le ultime riserve, diminu\u00ec ulteriormente a uomini. Il 10 giugno gli uomini di prima linea erano all'incirca e altri erano stati raccolti grazie alla \"lev\u00e9e en masse\" ordinata da Olry e schierati nei pressi di Lione: in pratica erano per\u00f2 tagliati fuori sia a causa del mancato addestramento sia per l'assenza di armamenti. C'erano anche 70- anziani riservisti, tuttavia in gran parte disarmati e mai impiegati in azioni di guerra, dunque inservibili. La Francia era a pezzi e il governo di P\u00e9tain aspettava soltanto l'armistizio; il generale Olry era comunque al comando di un'armata che, pur indebolita, era fortemente motivata nonostante avesse i tedeschi praticamente alle spalle, capace di difendere la prima linea, ma senza riserve per tamponare eventuali sfondamenti nemici.\nDi fronte alla 4\u00aa Armata italiana, alla vigilia dell'attacco, Olry poteva schierare solo il 14\u00ba Corpo d'armata del generale Etienne Beynet con la 66\u00aa e la 64\u00aa Divisione di fanteria (generali Boucher e de Saint-Vincent) e dei settori fortificati della Savoia e del Delfinato (colonnello de la Baume e generale Cyvoct). Sulla destra i francesi, di fronte alla 1\u00aa Armata, avevano il 15\u00ba Corpo d'armata del generale Alfred Montagne con la 65\u00aa Divisione del generale de Saint-Julien e le truppe del settore fortificato delle Alpi Marittime (generale Magnien). In tutto tre divisioni schierate nei settori fortificati della Savoia, del Delfinato e delle Alpi Marittime. Una brigata \"spahi\" (truppe coloniali algerine e marocchine), tre battaglioni di alpini da fortezza nel settore difensivo del Rodano e settanta plotoni di esploratori-sciatori altamente addestrati completavano lo schieramento.\nI servizi segreti italiani stimarono con buona precisione la consistenza delle forze francesi schierate sulle Alpi; quello che i comandi italiani non tennero in considerazione era per\u00f2 il morale delle truppe nemiche: i francesi erano ben lontani dall'essere rassegnati alla sconfitta. L'isolamento nelle fortificazioni di montagna rendeva questo fronte \u00abfuori dal mondo\u00bb e questo, assieme allo sdegno per l'attacco italiano, gioc\u00f2 un ruolo fondamentale per il morale francese. Inoltre i francesi potevano contare su di un sistema di fortificazioni lungo tutto il confine molto solido, profondo 120 chilometri e articolato su tre linee: la prima di avamposti leggeri, la seconda di resistenza, la terza di posizioni arretrate, tanto che lo stato maggiore italiano non ritenne opportuno rendere nota l'ampiezza delle difese francesi ai comandi operativi per non intaccarne il morale. Nonostante la profonda differenza di effettivi, i francesi potevano contare dunque su un terreno montagnoso che favoriva la difesa e su un sistema di difese fortificate che correva lungo tutto il fronte e che bloccava efficacemente i pochi punti contro cui gli italiani potevano trovare sbocchi.\nSvolgimento delle operazioni.\nLe prime azioni.\nIn ottemperanza agli ordini diramati dai comandi, durante i primi giorni non venne intrapresa alcuna azione di rilievo oltre la frontiera e le truppe italiane mantennero un atteggiamento difensivo lungo tutto il fronte, facilitate in questo anche dalla pioggia e dal nevischio: di conseguenza nei primi due giorni di guerra non si ebbero che piccole azioni dimostrative compiute dai francesi. La mattina del 13 giugno, per esempio, una \"Section \u00c9claireurs Skieurs\" (SES) tent\u00f2 di occupare di sorpresa il passo della Galisia alla testa della valle Orco, nel settore presidiato dalla 37\u00aa Compagnia del battaglione alpino \"Intra\". I francesi partirono dal rifugio Priarond e avanzando su tre colonne, coperti dal buio, arrivarono a poche decine di metri dalle linee italiane prima di essere individuati: gli italiani iniziarono a sparare contro le colonne francesi dall'avamposto del Grand Cocon e dal presidio di Rocce della Losa e, dopo un breve scambio di colpi gli attaccanti ripiegarono. Tra gli italiani si contarono due feriti e un morto, Luigi Rossetti, il primo caduto italiano della guerra. Quello stesso giorno un altro gruppo SES cattur\u00f2 una pattuglia italiana del battaglione \"Ivrea\" a punta Maurin, nell'alta Valgrisenche, e come risposta gli Alpini occuparono quota 2929 a nord di colle Vaudet, eliminando la postazione francese. Sempre in quella giornata una compagnia del battaglione \"Duca degli Abruzzi\" occup\u00f2 quota 2760, a nord di Colle della Seigne, sorprendendo i francesi, e il giorno seguente occup\u00f2 il colle stesso. Nel settore dell'alta val Roja, al colle della Miniera, un'altra unit\u00e0 dei SES si scontr\u00f2 con una compagnia del battaglione \"Ceva\", che riusc\u00ec a respingere l'attacco e contrattaccare il giorno seguente, occupando cima del Diavolo e monte Scandail.\nLa stasi nelle operazioni sarebbe probabilmente proseguita per giorni, ma i britannici, pronti a intervenire in guerra su tutti i fronti, per decisione del maresciallo dell'aria Arthur Barratt (comandante delle forze aeree britanniche in Francia - \"Haddock Force\") decisero per una missione di bombardamento aereo contro le officine aeronautiche di Milano nella giornata dell'11 giugno, utilizzando i Vickers Wellington della 99\u00aa Squadriglia di stanza a Salon, nei pressi di Marsiglia. Al momento della partenza per\u00f2, il governo francese si oppose alla missione, temendo rappresaglie italiane: era diffusa la speranza che la dichiarazione di guerra fosse solo un bluff di Mussolini e, dunque, Parigi voleva evitare uno scontro aperto. L'iniziativa pass\u00f2 allora allo stesso Winston Churchill, il quale decise di far partire dallo Yorkshire 36 Armstrong Whitworth A.W.38 Whitley della 77\u00aa Squadriglia, con l'obiettivo di colpire Torino e il porto di Genova.\nL'incursione non ebbe alcun effetto di rilievo: a Torino il bombardamento fece 44 vittime ma non vennero colpite - cos\u00ec come a Genova - le industrie belliche, anche se ci\u00f2 che venne messo in risalto fu la totale deficienza del sistema di difesa aerea italiano: le sirene dell'allarme aereo suonarono solo a bombardamento iniziato, la contraerea fu del tutto inefficace, l'oscuramento delle citt\u00e0 non era nemmeno stato attuato (l'aeroporto di Caselle, incredibilmente, risultava ancora illuminato) e nessun caccia si era alzato in volo per intercettare i bombardieri britannici. L'incursione diede il via alla ritorsione italiana: la notte successiva gli aerei della Regia Aeronautica si diressero sulla Francia meridionale e colpirono Saint-Rapha\u00ebl, Hy\u00e8res, Biserta, Calvi, Bastia e, in particolare, la base navale di Tolone. Quello stesso giorno Mussolini, per ovviare alla deficienza della difesa antiaerea offr\u00ec a Hitler una divisione motocorazzata (che non esisteva) da schierare in Francia a fianco delle forze tedesche, in cambio di 50 batterie antiaeree. Pales\u00f2 cos\u00ec la sua contraddittoriet\u00e0: da una parte sperava di poter condurre una \u00abguerra parallela\u00bb e dall'altra cercava dei compromessi per una guerra di coalizione, ben consapevole che senza gli aiuti tedeschi non avrebbe potuto condurre nessuna grande operazione.\nIn risposta ai bombardamenti italiani il 15 giugno una squadra navale francese composta da quattro incrociatori pesanti e undici cacciatorpediniere si diresse da Tolone verso le coste liguri e attacc\u00f2 i depositi di carburante di Vado Ligure e il porto di Genova; a rispondere al fuoco furono le artiglierie costiere e varie unit\u00e0 sparse lungo la costa, ma con poca efficacia. La vecchia torpediniera del tenente di vascello Giuseppe Brignole, impegnata a collocare mine davanti a Punta San Martino presso Arenzano, riusc\u00ec ad avvicinarsi nella foschia a meno di metri dalla squadra francese e a lanciare alcuni siluri contro gli incrociatori e , ma non colp\u00ec alcuna unit\u00e0 nemica e si ritir\u00f2 inseguita da un cacciatorpediniere; parimenti senza successo fu l'azione di quattro MAS della 13\u00aa Squadriglia davanti a Vado, che sotto un violento fuoco si portarono a metri dagli incrociatori e \"Alg\u00e9rie\", i quali tuttavia schivarono i siluri in arrivo. L'unico colpo a segno fu sparato dalla batteria costiera \"Mameli\" di Genova, che poco prima della ritirata dei francesi riusc\u00ec a piazzare un proiettile da 152\u00a0mm sul cacciatorpediniere , causando danni alle macchine e dodici morti tra l'equipaggio. I danni dell'attacco navale francese furono modesti, ma con tale azione si manifestarono in tutta la loro gravit\u00e0 i limiti del dispositivo militare italiano e la mancanza di cooperazione tra Regia Marina e Regia Aeronautica. Infatti, gli aerei italiani si alzarono in volo solo tre ore dopo il bombardamento senza riuscire ad avvistare le navi nemiche; Supermarina, che all'inizio della guerra aveva spostato la flotta nei porti dell'Italia meridionale nella convinzione che la Francia non avrebbe mosso la propria flotta da guerra, aveva lasciato sguarnito il Mar Ligure e il Tirreno settentrionale, dove pure vi erano importanti complessi industriali. Per correre ai ripari e migliorare per quanto possibile la penosa situazione della difesa costiera, solo nella serata del 14 giugno Supermarina mand\u00f2 nel golfo ligure quattro cacciatorpediniere di rinforzo.\nProprio nel giorno in cui i tedeschi entravano trionfalmente a Parigi, il bombardamento navale di Genova inflisse una sonora umiliazione a Mussolini, il quale ordin\u00f2 allo stato maggiore dell'esercito di attuare al pi\u00f9 presto \u00abpiccole operazioni offensive\u00bb per impadronirsi di posizioni oltre confine, facilitando in questo modo \u00abi nostri futuri sbocchi offensivi in pi\u00f9 grande stile\u00bb. Il 15 giugno i comandi delle due armate italiane ricevettero l'ordine 1601 e alcuni reparti occuparono, senza combattere, posizioni in territorio francese, mentre il comando della 4\u00aa Armata dispose nella notte tra il 17 e il 18 giugno un'azione a sorpresa nella testa del Guil nella valle Germanasca. Quello stesso giorno Mussolini ricevette da von Mackensen la risposta negativa di Hitler riguardante la proposta del 12 giugno; il dittatore italiano, risentito, ordin\u00f2 a Badoglio di attaccare lungo tutto il fronte il 18 giugno. Quest'ultimo per\u00f2 ricord\u00f2 al Duce che il passaggio da un atteggiamento difensivo a uno offensivo avrebbe richiesto almeno venticinque giorni e sollev\u00f2 la questione morale di attaccare una Francia gi\u00e0 vinta. Mussolini rispose con asprezza: \u00abMaresciallo, lei come capo di stato maggiore generale \u00e8 mio consigliere sulle questioni militari, non su quelle politiche; la decisione di attaccare la Francia \u00e8 una questione essenzialmente politica della quale ho io solo la decisione e la responsabilit\u00e0. Dar\u00f2 io stesso ordini al capo di stato maggiore dell'Esercito\u00bb. Preso atto dell'impossibilit\u00e0 pratica di volgere all'offensiva in tempi cos\u00ec brevi, Mussolini, dopo aver convocato Graziani a Palazzo Venezia, accett\u00f2 di posticipare l'attacco e di accantonare l'idea di un'offensiva generale preferendovi due azioni principali. Il 16 giugno lo stato maggiore dell'esercito invi\u00f2 al comando del Gruppo d'armate ovest l'ordine 1875, con il quale si predispose un doppio attacco combinato dal colle del Piccolo San Bernardo e dal colle della Maddalena (con una terza azione secondaria verso Mentone) entro dieci giorni a partire dal 16 giugno.\nLa guerra aerea.\nSul fronte francese operava la 1\u00aa Squadra aerea italiana con tre stormi da bombardamento e tre da caccia (3\u00ba Stormo, 53\u00ba Stormo e 54\u00ba Stormo), appoggiata anche dalla 2\u00aa Squadra aerea e dall'aeronautica della Sardegna per azioni contro la Corsica e la Francia meridionale. Lo scontro aereo pi\u00f9 rilevante si ebbe il 15 giugno tra dodici Fiat C.R.42 del 23\u00ba Gruppo e sei Dewoitine D.520 del Groupe de chasse III/6: i caccia italiani vennero colti di sorpresa e i francesi ne abbatterono cinque senza perdite. L'Arm\u00e9e de l'air organizz\u00f2 poi dei raid contro Torino, obbligando la Regia Aeronautica a creare la sua prima unit\u00e0 di caccia notturna, denominata \"Sezione Caccia Notturna\", basata nell'aeroporto di Roma-Ciampino e dotata di tre C.R.32 dipinti di nero e dotati di scarichi antifiamma. Il 17 giugno gli italiani bombardarono il centro di Marsiglia uccidendo 143 persone e facendo 136 feriti, poi il 21 giugno ne bombardarono il porto durante un raid diurno seguito da un attacco notturno. Combattimenti aerei si ebbero anche nei cieli della Tunisia, con perdite da ambo le parti. Il 17 giugno alcuni idrovolanti CANT Z.506B della 4\u00aa Zona aerea in Italia meridionale si unirono ad alcuni Savoia-Marchetti S.M.79 per bombardare Biserta. Le ultime operazioni aeree italiane contro bersagli a terra in Francia si ebbero il 19 giugno per opera degli aeroplani della 2\u00aa e 3\u00aa Squadra aerea dalla Sardegna, i quali attaccarono obiettivi in Corsica e in Tunisia; il 21 giugno, infine, nove bombardieri italiani attaccarono il cacciatorpediniere francese , senza per\u00f2 infliggere particolari danni. Partendo dalle basi nell'Africa Francese del Nord, l'Arm\u00e9e de l'air bombard\u00f2 Cagliari e Trapani il 22 giugno e Palermo il 23; venti civili rimasero uccisi a Trapani e venticinque a Palermo, i pi\u00f9 gravi bombardamenti mai effettuati dai francesi in territorio italiano.\nTra il 21 e il 24 giugno il contributo della Regia Aeronautica fu comunque molto scarso: su 285 apparecchi da bombardamento che si alzarono sulle Alpi, pi\u00f9 della met\u00e0 ritorn\u00f2 alla base senza aver individuato gli obiettivi. I bombardamenti sulla Francia meridionale ebbero risultati migliori secondo l'aeronautica italiana (con perdite assai elevate, secondo le fonti francesi) ma nessuna incidenza sulla battaglia in corso. Circola ancora una leggenda riguardante dei presunti, violenti bombardamenti italiani sulle colonne di profughi in fuga tra Parigi e Bordeaux: per decenni molti testimoni giurarono di aver riconosciuto le coccarde tricolori sulle ali degli aerei che li attaccavano. Tuttavia i velivoli italiani avevano il fascio littorio sulle ali e non il tricolore. Inoltre l'aviazione italiana non aveva aerei capaci di arrivare a colpire cos\u00ec lontano. Durante la battaglia delle Alpi Occidentali la caccia italiana registr\u00f2 ore di volo, undici attacchi al suolo e dieci aerei nemici distrutti.\nMussolini decide di agire.\nVisto che l'ordine 1875 dava dieci giorni di tempo per preparare l'offensiva, evidentemente Mussolini e i comandi militari ritenevano che il crollo della Francia fosse vicino ma non imminente; alle 03:00 del 17 giugno, tuttavia, giunse a Berlino la richiesta del governo francese di far conoscere le condizioni di armistizio. Hitler fece comunicare la notizia a Mussolini e lo invit\u00f2 a colloquio a Monaco di Baviera per il 18. La gravit\u00e0 delle conseguenze di una guerra dichiarata e non combattuta appar\u00ec lampante a Mussolini, il quale per timore di non ottenere niente dalla cessazione prematura delle ostilit\u00e0 spinse per abbreviare i tempi dell'offensiva, programmata per il 26 giugno. Tra i comandi italiani si scaten\u00f2 il caos: con la notizia della richiesta di armistizio i comandi d'armata prima diramarono l'ordine di cessare ogni azione, salvo ripensarci e ingiungere di riprendere le operazioni di pattuglia; ne nacque un andirivieni di reparti che vennero spostati lungo le valli con gli inevitabili intoppi logistici lungo le obbligate vie di comunicazione. Nel frattempo Mussolini aveva ordinato che l'attacco fosse sferrato \u00abil pi\u00f9 presto possibile e non oltre il 23 corrente\u00bb, e lo stato maggiore imbast\u00ec in fretta e furia una nuova offensiva sulla costa con l'obiettivo di occupare Mentone, che sarebbe andata ad affiancarsi alle due azioni sui colli del Piccolo San Bernardo e della Maddalena. Intanto il comando della 4\u00aa Armata aveva sospeso l'imminente attacco al Guil. Fra le truppe italiane si diffuse l'impressione che la guerra fosse finita ancor prima di aver avuto inizio, con le ovvie conseguenze sul morale della truppa, impressione non dissimile a quella che ebbero i soldati francesi dopo che alle 12:30 del 17 giugno appresero alla radio che il maresciallo Philippe P\u00e9tain (che il 16 aveva preso il posto, in qualit\u00e0 di primo ministro, del dimissionario Paul Reynaud) aveva richiesto l'armistizio ai tedeschi.\nA Monaco, Mussolini consegn\u00f2 le sue esose richieste a Hitler, che andavano dalla smobilitazione dell'esercito francese alla consegna di tutto l'armamento collettivo e della flotta, fino all'occupazione di vaste zone nella Francia meridionale e nelle colonie. Il \"F\u00fchrer\" nel suo giorno del trionfo si rivel\u00f2 calmo e generoso e acconsent\u00ec alle richieste italiane, eccezion fatta per la consegna della flotta, dato che i francesi avrebbero preferito passarla ai britannici piuttosto che privarsene. Hitler dichiar\u00f2 inoltre che la Germania non avrebbe concesso l'armistizio alla Francia se essa non lo avesse accettato anche dall'Italia; il generale Wilhelm Keitel assicur\u00f2 al sottocapo di stato maggiore italiano, generale Mario Roatta, che l'esercito tedesco non avrebbe allentato la presa e che avrebbe lanciato colonne corazzate alle spalle dell'Armata delle Alpi, nel momento stesso in cui questa sarebbe stata attaccata dall'esercito italiano. Mussolini torn\u00f2 a Roma conscio del fatto che, nei pochi giorni che mancavano alla firma dell'armistizio, si sarebbe dovuto attaccare a tutti i costi.\nL'ordine di Mussolini era quello di attaccare il prima possibile, ma appena giunto nella capitale il dittatore riprese con i suoi ordini contrastanti: a Monaco si era deciso di comune accordo di aviotrasportare a Lione truppe italiane per l'occupazione della valle del Rodano, ma dopo nove ore dalla decisione Mussolini ebbe un ripensamento. Era evidente che quella occupazione tenuta a balia dai tedeschi fosse una vergogna, e telefon\u00f2 a Hitler per comunicargli che non vi avrebbe partecipato. Il Duce era ora deciso ad attaccare su tutto il fronte per prendersi con le proprie forze pi\u00f9 terreno possibile, ma cambi\u00f2 nuovamente idea il 20 giugno, quando i tedeschi fecero sapere di essere pronti a muoversi verso Chamb\u00e9ry e Grenoble non appena avessero avuto notizie dagli italiani. Nel pomeriggio di quello stesso giorno Mussolini ricevette i marescialli Badoglio e Graziani: mentre il primo riteneva inutile un attacco sulle Alpi, il secondo si espresse in favore di un'azione generale lungo tutta la frontiera, forte del fatto che secondo lui i tedeschi erano gi\u00e0 nei pressi di Grenoble (anche se in realt\u00e0 erano solo a Lione). Il parere di Graziani indusse il Duce a ordinare l'attacco per la mattina successiva e le due armate, che avevano ricevuto l'ordine di prepararsi alle tre offensive solo nel pomeriggio del 19, alle ore 19:00 del 20 giugno ricevettero il fonogramma 2329: \u00abDomani 21, iniziando azione ore 3, IV e I armata attacchino a fondo su tutta la fronte. Scopo: penetrare il pi\u00f9 profondamente possibile in territorio francese\u00bb. Mussolini sapeva che la disposizione dell'esercito non era adeguata, ma si affid\u00f2 a un nuovo azzardo, confidando nello sbandamento della linea francese e nel crollo psicologico del nemico nel clima di disfatta che stava attraversando la Francia. Il Duce ebbe comunque ancora il tempo di farsi prendere dai dubbi e in serata diede l'ordine di sospendere l'offensiva decisa per l'indomani, salvo poi dover rendersi conto che ormai anche i tedeschi erano in movimento; Mussolini conferm\u00f2 nuovamente l'attacco con una modifica: il 21 avrebbe operato solo la 4\u00aa Armata, perch\u00e9 nel frattempo gli era giunta l'intercettazione di una conversazione tra i generali Pintor e Roatta nella quale il comandante della 1\u00aa Armata aveva espresso l'impossibilit\u00e0 di passare all'offensiva con cos\u00ec poche ore di preavviso.\nVenne cos\u00ec ordinato alla 4\u00aa Armata di muoversi, mentre sul fronte sud la 1\u00aa Armata di Pintor fu temporaneamente tenuta ferma: \u00abA parziale modifica ordini precedenti dispongo che in un primo tempo venga eseguita azione a fondo, come gi\u00e0 disposto, da parte dell'ala destra della Quarta Armata. Confermo che note colonne tedesche all'alba di domani inizieranno movimento su localit\u00e0 indicate\u00bb. In termini militari era un'offensiva fallita in partenza. In termini politici era un'offensiva tesa a dimostrare che pure l'Italia fascista aveva avuto qualche parte nella guerra, anche grazie alla malcelata speranza che il collasso della Francia dinanzi ai tedeschi si fosse esteso all'Arm\u00e9e des Alpes, in modo da permettere una facile avanzata italiana.\nL'offensiva italiana.\nIl fronte della 4\u00aa Armata.\nFin dai primi giorni di giugno, in vista della partecipazione italiana alla guerra con la Francia, l'addetto militare tedesco aveva suggerito a Graziani e Badoglio un piano operativo di aggiramento delle Alpi, passando attraverso la \"trou\u00e9e de Belfort\", un agevole varco di 400 m s.l.m.: per raggiungerlo per\u00f2 sarebbe stato necessario effettuare movimenti di truppe verso territori gi\u00e0 controllati dalla Wehrmacht e il piano fu scartato per principio da Mussolini, in quanto avrebbe ratificato la subalternit\u00e0 delle forze italiane a quelle tedesche. L'alba del 21 giugno vide l'arrivo di una perturbazione eccezionale che interruppe improvvisamente l'estate alpina, aggiungendo notevoli difficolt\u00e0 alla gi\u00e0 difficile situazione del dispositivo bellico italiano. Forti nevicate, pioggia, temperature rigide e fango resero l'impresa alle truppe attaccanti ancora pi\u00f9 ardua: molte batterie di artiglieria furono lasciate indietro, le salmerie procedevano con lentezza e i mezzi a motore rimanevano impantanati lungo le mulattiere di montagna.\nSettore del Piccolo San Bernardo.\nL'offensiva italiana scatt\u00f2 dunque all'alba del 21 giugno 1940 sotto i peggiori auspici e ventuno divisioni iniziarono a muoversi contro le sei divisioni francesi in difesa. Nel settore nord, l'unico in cui si sarebbe potuto realizzare il disegno strategico di ricongiungimento con le forze tedesche a Bourg-Saint-Maurice, Guzzoni lanci\u00f2 sconsideratamente all'attacco sul colle del Piccolo San Bernardo la 1\u00aa Divisione alpina \"Taurinense\", seguita dalla 101\u00aa Divisione motorizzata \"Trieste\" che avrebbe dovuto sfruttare lo sfondamento delle difese nemiche; al contempo, i battaglioni \"Vestone\" e \"Vicenza\" della 2\u00aa Divisione alpina \"Tridentina\" avrebbero attaccato sulla destra lungo il colle della Seigne, verso Beaufort, e sulla sinistra il 4\u00ba Gruppo Alpini avrebbe attaccato lungo il Col du Grand Glacier in Valgrisanche.\nRaggiunto della notizia dell'avanzata tedesca su Chamb\u00e9ry, Guzzoni si rec\u00f2 personalmente sul colle per assistere alla battaglia e ordin\u00f2 alla \"Taurinense\" e alla \"Trieste\" di attaccare in contemporanea. Fin da subito si gener\u00f2 un'enorme confusione lungo il colle e Guzzoni si ritrov\u00f2 ad avere in prima linea solo due battaglioni, i quali vennero fermati da un'interruzione stradale e dal fuoco proveniente dalla \"Redoute Ruin\u00e9e\" (il forte di Traversette), una vecchia ridotta francese presidiata da quarantacinque \"Chasseurs des Alpes\" al comando del sottotenente Henry Desserteaux, con alcune armi automatiche. Lungo la strada verso il colle si formarono lunghissime code di uomini e mezzi che rendevano la strada inaccessibile perfino alle autoambulanze, le quali erano impossibilitate a evacuare e curare i feriti, molti dei quali morirono dissanguati.\nNei giorni successivi si verific\u00f2 l'intervento di un battaglione di carri leggeri L3 della 133\u00aa Divisione corazzata \"Littorio\", rivelatosi disastroso. La situazione rimase in fase di stallo fino al giorno 24 giugno: \u00abUn carro salta su una mina, due si inceppano con i loro cingoli nei reticolati, altri due si fermano per avarie al motore in mezzo alla neve e al ghiaccio. Il nemico non ha ancora aperto il fuoco anticarro e gi\u00e0 il battaglione ripiega. Quando l'attacco viene rilanciato, altri carri vengono colpiti e messi fuori uso. Di fatto, la divisione \"Trieste\" resta bloccata sul valico per i quattro giorni di durata dell'offensiva\u00bb. Al termine delle ostilit\u00e0 la \"Trieste\" era dunque ancora bloccata sul valico, mentre gli alpini tra il 21 e il 22 giugno erano riusciti ad aggirare la prima linea di sbarramento francese fino a penetrare di pochi chilometri oltre il forte Traversette, tra gli avamposti e la prima linea di resistenza. Ma da quel punto in poi le artiglierie di Fort du Truc e del Fort de Vulmis rappresentarono baluardi impenetrabili per gli Alpini, costretti ad avanzare tra la neve fresca e alta e senza alcun tipo di supporto.\nIn generale l'avanzata degli italiani si limit\u00f2 a piccole conquiste circoscritte: il battaglione \"Aosta\" occup\u00f2 La Rosi\u00e8re e quindi Montvalenzan; il \"Val Cismon\" raggiunse S\u00e9ez alle porte di Bourg-Saint-Maurice; il \"Dora Baltea\" raggiunse il villaggio di Bonneval, mentre i battaglioni \"Val d'Orco\" e \"Vestone\" presero il controllo della riva destra dell'Is\u00e8re. In quattro giorni di combattimenti i comandi italiani non erano riusciti a portare innanzi le artiglierie (solo il 24 alcuni pezzi della \"Vicenza\" erano arrivati a tiro di Bourg-Saint-Maurice) per neutralizzare la ridotta, e vennero occupati solo pochi villaggi e posizioni. L'unico obiettivo raggiungibile e degno di nota, la cittadina di Bourg-Saint-Maurice, non fu raggiunto e la \"Redoute Ruin\u00e9e\", seppur circondata, si arrese solo il 2 luglio.\nSettore Moncenisio-Bardonecchia-Monginevro.\nNel settore Moncenisio-Bardonecchia-Monginevro l'obiettivo italiano era quello di scendere nella valle della Maurienne e conquistare Modane, la porta che avrebbe aperto la strada verso Chamb\u00e9ry lungo la valle dell'Arc. Trattandosi di un passaggio strategicamente pi\u00f9 importante rispetto al Piccolo San Bernardo, i francesi avevano attrezzato il settore con ben tre fortificazioni in quota e reso Modane stessa una piazzaforte. L\"Arm\u00e9e des Alpes\" schierava in quella zone nove battaglioni di fanteria e novanta pezzi d'artiglieria di vario calibro, soprattutto pesante; in particolare il Moncenisio era difeso dal forte \"Petite Turra\" a quota 2601, posto a strapiombo sul valico con due pezzi da 75\u00a0mm in casamatta, e dai pi\u00f9 piccoli forti di Revets a nord e di Arcellins a nordest.\nL'attacco italiano del 21 giugno si sarebbe dovuto svolgere su tre direttrici d'avanzata: al centro, lungo la strada principale del colle, si sarebbero mossi i battaglioni dell'11\u00aa Divisione fanteria \"Brennero\" e della 59\u00aa Divisione fanteria \"Cagliari\"; sulla destra sarebbero avanzati gli alpini del battaglione \"Susa\" e le camicie nere dell'XI Battaglione, mentre sulla sinistra avrebbero proceduto i rimanenti reparti della \"Cagliari\" e il battaglione alpini \"Val Cenischia\". La 1\u00aa Divisione fanteria \"Superga\" e i battaglioni alpini \"Val Dora\", \"Val Fassa\" ed \"Exilles\" avrebbero invece tentato di arrivare a Modane attraverso l'impervia conca di Bardonecchia.\nLe operazioni laterali sul Moncenisio ebbero un certo successo: gli alpini del \"Susa\" e le camicie nere partite dal Rocciamelone scesero lungo la valle dell'Arc sino al villaggio di Bessans, dopo ben dodici ore di marcia in condizioni quasi proibitive. I francesi appostati sul forte Turra non si attendevano un attacco da un settore cos\u00ec impervio e non aprirono il fuoco pensando che fossero loro truppe in ripiegamento; gli italiani riuscirono cos\u00ec a occupare senza colpo ferire Lanslebourg e Lanslevillard. Sulla parte sinistra dello schieramento italiano parte dei fanti della \"Cagliari\" riusc\u00ec ad avanzare costringendo i francesi ad arretrare dalla prima linea, e scese lungo il colle della Bramanette fino a occupare Bramans. Situazione ben pi\u00f9 complicata dovettero affrontare le truppe impegnate lungo la direttrice principale: i forti Petite Turra, Revets e Arcellins riversarono sugli assalitori un fitto fuoco e anche in questo settore si ripet\u00e9 quanto accaduto pi\u00f9 a nord sul fronte del Piccolo San Bernardo. I carri leggeri e i mezzi a motore furono distrutti sistematicamente e crearono un ingorgo insuperabile lungo la strada del colle; uomini e mezzi si ritrovarono bloccati senza alcuno sbocco laterale dato che il lago del Moncenisio riduceva di molto le possibilit\u00e0 di manovra: solo il forte di Arcellins venne conquistato da un colpo di mano della 2\u00aa Compagnia della Guardia alla frontiera \"Lupi di Cenisio\". Altrettanto critica si present\u00f2 la situazione nella conca di Bardonecchia, dove la divisione \"Superga\" e i battaglioni alpini mossero sia sulla valle di N\u00e9vache per poi puntare su Saint-Michel-de-Maurienne, sia sulla valle del Frejus verso Modane. Il 21 giugno vennero conquistate alcune vette sulla val N\u00e9vache, come il monte Rond e la cresta monte Thabor-Roche Noire, ma l'impossibilit\u00e0 di far avanzare l'artiglieria sul terreno impervio e il tempo inclemente impedirono agli attaccanti di fare ulteriori progressi. Di fatto questi reparti rimasero bloccati per i restanti tre giorni dal fuoco dei francesi, riportando a fine campagna decine di congelati.\nSimilmente, anche sul fronte del Monginevro pi\u00f9 a sud, la 2\u00aa Divisione fanteria \"Sforzesca\" e la 26\u00aa Divisione fanteria \"Assietta\", pi\u00f9 la 58\u00aa Divisione fanteria \"Legnano\" di riserva, iniziarono il 21 giugno la penetrazione verso il colle; avanzarono per\u00f2 di appena un chilometro prima che gli \"Chasseurs des Alpes\" e l'artiglieria francese ne bloccassero l'avanzata. Solo il 23 giugno due compagnie dell'\"Assietta\" riuscirono a conquistare la ridotta francese dello Chenaillet e a catturarne la guarnigione, ma alla firma dell'armistizio l'avanzata complessiva era di appena tre chilometri, culminata con l'occupazione del villaggio di Monginevro sul displuvio francese del colle. Brian\u00e7on, l'unico obiettivo di un certo rilievo di tutto il settore della 4\u00aa Armata, non era stata neppure minacciata.\nSettore Germanasca-Pellice.\nQuesto settore vide contrapposti gli alpini del 3\u00ba Reggimento con i battaglioni \"Fenestrelle\", \"Pinerolo\", \"Val Pellice\" e \"Val Chisone\" assieme ai battaglioni I e II di camicie nere, dotati di sedici pezzi d'artiglieria, contro i francesi del settore operativo del Queyras, con ventotto pezzi d'artiglieria. Un primo movimento offensivo italiano si svolse il 20 giugno con un'avanzata verso l'Alta valle del Guil, con discesa dal colle della Croce verso il villaggio di La Mont\u00e0, dove per\u00f2 il fuoco francese blocc\u00f2 ogni ulteriore avanzata. Il 21 il colonnello Emilio Faldella, comandante del 3\u00ba Reggimento, ordin\u00f2 al \"Fenestrelle\" di continuare l'avanzata appoggiato dall'artiglieria del \"Pinerolo\", ma dopo aver preso il villaggio di Abri\u00e9s la reazione francese fece s\u00ec che gli alpini dovessero ritirarsi tornando ai punti di partenza. Nel frattempo il \"Val Chisone\" e il \"Val Pellice\" assieme alle camicie nere erano rimasti bloccati dal tiro del nemico e dalla neve alta lungo le creste del Bric Froid, del col Vieux, del col de Malaure e del monte Granero. Dopo i tentativi del 22, 23 e 24 giugno venne predisposta un'azione avvolgente per il 25, ma l'armistizio blocc\u00f2 le operazioni. La penetrazione italiana nel settore si ferm\u00f2 alla linea di cresta e cost\u00f2 venticinque morti e cinquantasette tra dispersi e prigionieri.\nIl forte Chaberton.\nIl 21 giugno avvenne quello che fu probabilmente il fatto d'arme pi\u00f9 emblematico di tutta la battaglia delle Alpi, ovvero il duello d'artiglieria tra Brian\u00e7on e la batteria dello Chaberton. Terminata nel 1910, la batteria o forte dello Chaberton era gi\u00e0 entrata a quel tempo nell'immaginario collettivo e divenne simbolo stesso del Vallo Alpino; una costruzione ardita in una posizione spettacolare che controllava l'accesso alla val di Susa e aveva ampia visuale su Brian\u00e7on, da ben metri d'altitudine. Ma nonostante la fama, lo Chaberton nel 1940 era ormai una fortificazione obsoleta, raggiungibile dai tiri delle pi\u00f9 moderne artiglierie, e i lavori di ammodernamento non erano ancora stati conclusi allo scoppio del conflitto.\nI francesi, dal canto loro, avevano gi\u00e0 da tempo predisposto un piano di neutralizzazione del forte italiano e avevano appositamente sistemato quattro imponenti mortai Schneider da 280\u00a0mm nei pressi di Brian\u00e7on. Il 21 giugno i mortai, appartenenti alla 6\u00aa Batteria (tenente Miguet) del 154\u00ba Reggimento di artiglieria, erano pronti ad aprire il fuoco sulla scorta delle informazioni date da osservatori disposti sui forti Janus, Infernet e sul col de Granon. A sparare per primo fu uno degli antiquati cannoni da 149\u00a0mm dello Chaberton, che colp\u00ec una torretta d'avvistamento del forte Janus senza tuttavia perforarne la corazzatura; seguirono altri colpi che non provocarono alcun danno. Dopo alcune ore il tenente Miguet ricevette l'ordine di rispondere al fuoco, ma il cattivo tempo non permise un tiro accurato, cos\u00ec l'azione venne sospesa fino a met\u00e0 pomeriggio quando una temporanea schiarita permise agli artiglieri francesi di aggiustare il tiro. Alle 17:00 la torretta n. 1 venne colpita; la corazzatura risult\u00f2 del tutto inadeguata, quattro serventi morirono e il pezzo fu reso inservibile. Alle 17:30 circa anche la torre n. 3 fu distrutta e solo il buio interruppe l'azione francese, che per\u00f2 riprese con successo nei giorni successivi sfruttando ogni momento di bel tempo. Il giorno dell'armistizio sei delle otto torri risultavano distrutte, i morti italiani furono dieci (nove sul posto e uno in ospedale) e i feriti numerosi; al posto della fortezza inespugnabile rimasero un rudere in rovina e cannoni inservibili. Come scrisse lo storico Gianni Oliva, la vicenda dello Chaberton rappresent\u00f2 \u00abl'immagine rovesciata del velleitarismo guerriero fascista\u00bb.\nIl fronte della 1\u00aa Armata.\nLa parte meridionale del fronte, quella che i francesi avevano pesantemente fortificato perch\u00e9 considerata pi\u00f9 vulnerabile, andava circa dal Monviso fino al mare. In quel settore la linea difensiva era strutturata per sbarrare la valle Varaita, la valle Maira e il colle della Maddalena con delle postazioni principali a Larche e Meyronnes, nella valle dell'Ubayette, e di Saint-Paul e Tournoux, nella valle dell'Ubaye. La vallata proveniente dal colle di Tenda e della riviera vicino al bacino del Var erano invece bloccate dalle opere dell'Authion, di Sospel, Rimplas, Valdeblore, Saint Martin de V\u00e9subie e Corniche. I comandi italiani di contro conoscevano abbastanza bene le fortificazioni principali, ma erano praticamente all'oscuro di tutti i piccoli capisaldi e apprestamenti secondari costruiti negli ultimi anni, dato che lo stato maggiore non aveva mai preso in considerazioni un'offensiva sulle Alpi Occidentali e dunque non era mai stato fatto un capillare lavoro di intelligence sulle attivit\u00e0 francesi.\nIl settore fortificato del Delfinato, che comprendeva l'Ubaye, il Queyras e la zona del Brian\u00e7onnais, era difeso dal XIV Corpo d'armata del generale \u00c9tienne Beynet; il settore Tin\u00e9e-V\u00e9subie e la zona costiera tra Mentone e Nizza costituivano invece il settore Alpi Marittime, dov'era schierato il XV Corpo del generale Alfred Montagne. La 1\u00aa Armata del generale Pintor, disposta dal monte Granero a mare, schierava tre corpi d'armata. A sud del Monviso si trovava il II Corpo d'armata del generale Francesco Bertini formato dal II Raggruppamento Alpini \"Varaita-Po\" (ancorato al monte) e, a scendere verso sud, dalla 36\u00aa Divisione fanteria \"Forl\u00ec\", 33\u00aa Divisione fanteria \"Acqui\" e 4\u00aa Divisione fanteria \"Livorno\", pi\u00f9 la 4\u00aa Divisione alpina \"Cuneense\" nelle retrovie tra Cuneo e Demonte. A sinistra del II Corpo era posizionato il III Corpo d'armata del generale Mario Arisio, che da monte Matto schierava verso Tenda il I Raggruppamento Alpini \"Gessi\" e la 3\u00aa Divisione fanteria \"Ravenna\", con la divisione 6\u00aa Divisione fanteria \"Cuneo\" in posizione arretrata a Limone Piemonte. Infine il XV Corpo d'Armata del generale Gastone Gambara era posizionato tra la val Roja e Ventimiglia e comprendeva la 37\u00aa Divisione fanteria \"Modena\", la 5\u00aa Divisione fanteria \"Cosseria\" e la 44\u00aa Divisione fanteria \"Cremona\" (in riserva e che non prese parte alle operazioni).\nNonostante il possente dispiegamento di uomini, anche sul fronte della 1\u00aa Armata i comandi italiani non riuscirono a far altro che ammassare truppe lungo i valichi principali, affrontando i medesimi problemi dell'armata del generale Guzzoni: difficolt\u00e0 a portare in quota artiglierie e mezzi meccanici, lunghe colonne, enormi ingorghi, truppe rallentate penosamente dal maltempo e dalla neve. E anche i risultati furono i medesimi: penetrazioni di pochi chilometri e conquiste di nessun rilievo, se non Mentone, catturata da una colonna della \"Modena\" scesa dai monti, ma che comunque distava appena dieci chilometri dal confine.\nSettore Po-Maira-Stura.\nIn questo settore le truppe del II Corpo d'armata si trovarono di fronte alle truppe francesi che difendevano l'Ubaye. L'attacco inizi\u00f2 nella nebbia: il 22 giugno i battaglioni alpini \"Val Camonica\" e \"Val d'Intelvi\" assieme al XXXVIII Battaglione camicie nere, tutti reparti appartenenti al II Raggruppamento alpini schierato in alta valle Varaita, occuparono la testa dell'Ubaye e consolidarono le posizioni, ma fino al giorno dell'armistizio rimasero inchiodati dal maltempo e dall'artiglieria francese.\nIn valle Maira le operazioni ebbero ancor meno fortuna. Le truppe provenienti direttamente dalla Pianura Padana furono frettolosamente schierate tra Caraglio e Borgo San Dalmazzo dopo lunghe marce faticose, arrivando al fronte gi\u00e0 provate e prive delle salmerie, che ingrossavano le colonne in attesa di salire lungo la valle. L'attacco del 22 giugno fu svolto con il supporto di alcuni battaglioni alpini della \"Cuneense\": il battaglione \"Saluzzo\" attacc\u00f2 in condizioni proibitive e i fanti, lenti e impacciati su un terreno impossibile e con pochissimi viveri e munizioni, praticamente non avanzarono; gli alpini del \"Borgo San Dalmazzo\" riuscirono a raggiungere il bosco La Tunette ma l\u00ec dovettero fermarsi a causa del fitto tiro dei francesi, che sparavano da postazioni in caverna. Il battaglione \"Ceva\" fu inchiodato al col Nubiera, mentre i fanti della \"Forl\u00ec\" cercarono di forzare il passaggio verso l'Ubayette ma furono bloccati a metri d'altitudine dal tiro proveniente dal Fort de Viraysse e da Roche de la Croix. Il sistema difensivo francese in quel settore, che faceva perno sulle postazioni di Combe Br\u00e9mond, Serenne, Fouillouze e La Blanchi\u00e9re, avrebbe potuto essere assalito con successo solo con l'impiego cospicuo di artiglieria, ma al momento dell'attacco le divisioni italiane ne erano prive e le poche presenti non erano in posizione favorevole per un tiro utile.\nGli stessi problemi furono affrontati in valle Stura: le truppe per l'attacco furono trasferite dall'alta valle Tanavo dove si trovavano in riserva e l'azione pot\u00e9 partire solo il 23 giugno. L'attacco al colle della Maddalena - unico accesso stradale del settore - prevedeva che la divisione \"Acqui\" forzasse il passo in concomitanza con l'attacco della \"Forl\u00ec\" e di reparti della \"Cuneense\" a nord. Il 22 giugno alcuni reparti della \"Forl\u00ec\" oltrepassarono i colli del Munie e del Sautron per avvicinarsi al Fort de Viraysse, mentre il battaglione alpino \"Val Maira\" ne tentava l'aggiramento da nord. L'attacco fu per\u00f2 rallentato dal maltempo, dal terreno impervio ma soprattutto dal tiro d'artiglieria della Roche de la Croix, che inchiod\u00f2 i battaglioni \"Ceva\" e \"Dronero\" intenti a scendere su Fouillouze dal colle di Gippiera, oltre che il \"Val Maira\". Solo il 24 il forte fu circondato da un reparto d'assalto della \"Forl\u00ec\", ma anche in questo caso, per risolvere la situazione, fu determinante l'intervento della batteria di Roche de la Croix, che costrinse gli italiani a desistere dall'attacco sul Fort de Viraysse. La divisione \"Acqui\", parallelamente, dopo due giorni di scontri penetr\u00f2 di sole poche centinaia di metri e conquist\u00f2 solo obiettivi minimi: il Pas de la Cavale, la conca del lago di Lauzanier, la testata della valle dell'Abri\u00e8s.\nSettore val Roja-Gessi e la battaglia per Nizza.\nIl settore pi\u00f9 a sud di tutto il fronte era quello che i francesi tennero di pi\u00f9 in considerazione e fu quello dove maggiore era la concentrazione di fortificazioni e truppe: uno sfondamento italiano verso le valli del V\u00e9subie e del Tin\u00e9e-Var poteva potenzialmente progredire sulla Costa Azzurra e quindi verso Mentone, Cap Martin e la citt\u00e0 di Nizza. Le operazioni in quota si rivelarono subito molto ardue, perch\u00e9 come in tutto il settore operativo della 1\u00aa Armata il sistema francese era efficacissimo e dotato di molti capisaldi, posizionati in punti strategici, in grado di battere d'infilata i punti gi\u00e0 delicati di tutto il fronte.\nIn alta val Roia il III Corpo di Mario Arisio, con il grosso delle truppe ancora a fondovalle, attacc\u00f2 solo il 23; gli italiani giunti a contatto con le prime difese francesi si fermarono scontando la ormai consueta mancanza di fuoco d'artiglieria. Le piccole avanzate furono fatte a costo di azioni ardite, come nel caso degli alpini del \"Val Venosta\" che conquistarono la posizione di Croix de Tremenil ma non riuscirono a mantenerla, o come il caso di alcune pattuglie del battaglione \"Val d'Adige\" che, dopo essersi avvicinate alle posizioni fortificate di Saint-Nicholas furono costrette a ritirarsi il 24 fino al punto di partenza. Di fatto il sistema di capisaldi francesi formato dalle opere di Saint-Nicholas, Saint-Martin-V\u00e9subie, Saint-Sauveur-sur-Tin\u00e9e, Lantosque blocc\u00f2 gli italiani sul posto, senza concedere alcuna avanzata nel settore.\nIl settore pi\u00f9 meridionale dell'intero fronte alpino, corrispondente alla media e bassa val Roja, era di responsabilit\u00e0 del generale Gambara. Con il XV Corpo d'armata aveva il compito di avanzare lungo due direttrici: una verso il mare per puntare su Mentone e Cap Martin e in seguito verso Nizza, l'altra verso l'interno con un movimento in quota che avrebbe permesso alle truppe italiane di scendere verso la Valle Roja e la Vall\u00e9e de V\u00e9subie, per poi ricongiungersi con le truppe lungo la costa. L'avanzata verso il litorale venne subito bloccata, la 37\u00aa Divisione fanteria \"Modena\" non riusc\u00ec ad arrivare nemmeno a Sospel e la 5\u00aa Divisione fanteria \"Cosseria\" venne arrestata poche centinaia di metri dopo aver superato il confine lungo la via Aurelia: \u00abSono giorni di combattimenti solo tentati\u00bb ricord\u00f2 amaramente il gerarca Bottai. Ovunque l'avanzata delle truppe italiane fu respinta con relativa facilit\u00e0; nemmeno l'utilizzo di tre treni corazzati, posizionati nelle gallerie nei pressi dei Giardini botanici Hanbury a supporto delle truppe lungo la costa, ebbe successo. Il 21 un primo treno armato usc\u00ec dalla galleria sotto i giardini alle 09:51, iniziando a battere le postazioni nemiche a Cap Martin, ma dopo mezz'ora il tiro di controbatteria francese mise fuori combattimenti due dei quattro pezzi da 152\u00a0mm del treno, che dovette ritirarsi nella galleria. Una nuova sortita intorno alle 13:00 si rivel\u00f2 ancor pi\u00f9 negativa dato che le batterie francesi erano gi\u00e0 pronte, cos\u00ec il treno fu nuovamente ritirato dopo gravi danni. Gli altri due treni disponibili, vista l'esperienza negativa, si limitarono a tiri indiretti rimanendo in posizione coperta.\nCon le trattative di armistizio gi\u00e0 in atto, Mussolini da Roma ingiunse a Gambara di raggiungere a tutti i costi un risultato politicamente spendibile: \u00abMussolini, vorrebbe ritardare il pi\u00f9 possibile la firma dell'armistizio con i francesi nella speranza che Gambara arrivi a Nizza. Sarebbe una buona cosa, ma arriveremo in tempo?\u00bb annot\u00f2 Ciano nel suo diario il 21 giugno. Galvanizzato dal contatto con il Duce, Gambara progett\u00f2 un'azione di sbarco anfibio dietro le linee francesi a Cap Martin: a Sanremo vennero concentrate alcune imbarcazioni con motori fuoribordo e nella notte tra il 23 e il 24 alcune camicie nere furono caricate su otto barconi, decisione questa di difficile comprensione dato che erano a disposizione i fanti della \"San Marco\" addestrati proprio per questo genere di azioni. Il tentativo di sbarc\u00f2 fall\u00ec miseramente: vento e mare mosso resero le imbarcazioni ingovernabili e, dopo aver rischiato pi\u00f9 volte il naufragio, il comandante rinunci\u00f2 all'azione rientrando in porto.\nLungo la costa ligure le truppe della \"Cosseria\" furono seccamente bloccate dallo sbarramento francese nei pressi della strettoia di Ponte San Luigi, al confine tra la Liguria e la Francia; solo il giorno 23 una colonna della \"Modena\" scesa dalle montagne riusc\u00ec a entrare a Mentone, occupata giusto poche ore prima della firma dell'armistizio. Il 24 giugno, in pratica l'ultimo giorno di combattimento, la linea difensiva francese era stata appena toccata nei suoi avamposti. Ovunque le truppe presidiavano intatte le loro postazioni e la loro prima linea di resistenza non era nemmeno stata scalfita, come ammise persino lo stato maggiore italiano nei suoi studi: \u00abSoltanto contro di essa ci sarebbe stata la vera battaglia di rottura; la quale invece non ci fu n\u00e9 poteva esserci [...] Nell'avanzata ci furono momenti di esitazione e di sosta e accenni a ripiegamenti; fatto naturale se si pensa che i collegamenti erano incerti e che ai comandi stessi dei reparti che avanzavano venne spesso a mancare, per il maltempo, la visione diretta degli avvenimenti; e se si pensa inoltre che nei reparti erano soldati di classi giovani i quali venivano per la prima volta sottoposti all'azione del fuoco nemico su costoni e pendii interamente battuti, su passaggi obbligati e per di pi\u00f9 aspri e difficili, senza possibilit\u00e0 di defilarsi\u00bb.\nL'armistizio.\nDopo aver ricevuto la domanda di armistizio formulata dal governo francese il 16 giugno, Adolf Hitler si affrett\u00f2 a convocare a Monaco di Baviera il suo alleato italiano per stabilirne le condizioni. Nel pomeriggio del 18 giugno si trovarono nel \"F\u00fchrerbau\" Hitler, Joachim von Ribbentrop e il generale Wilhelm Keitel, capo dell'OKW, per parte tedesca, mentre da parte italiana Mussolini si fece accompagnare dal conte Ciano e dal generale Mario Roatta, sottocapo di stato maggiore dell'esercito. La delegazione italiana - dopo aver preparato la bozza direttamente sul treno che la stava conducendo a Monaco di Baviera - present\u00f2 ai tedeschi un promemoria inteso a stabilire a grandi linee il punto di vista italiano sulle condizioni d'armistizio con la Francia, nel quale si richiedeva: la smobilitazione dell'esercito francese in tutti i teatri d'operazione sino ai suoi organici di pace; la consegna di tutto l'armamento collettivo; l'occupazione della Francia meridionale sino alla linea del Rodano, con teste di ponte a Lione, Valenza e Avignone; l'occupazione della Corsica, della Tunisia, del dipartimento algerino di Costantina e della Somalia francese; la facolt\u00e0 di occupare in qualunque momento tutti i punti strategici e gli impianti esistenti in Francia e nei territori coloniali o sottoposti a mandato, ritenuti necessari per rendere possibili le operazioni militari o per mantenere l'ordine; l'occupazione delle basi militari marittime di Algeri, Orano (Mers-el-K\u00e9bir) e Casablanca e facolt\u00e0 di occupare Beirut; la consegna immediata delle flotte navale e aerea; la consegna del materiale ferroviario che si trovava, all'atto della conclusione dell'armistizio, nel territorio occupato; l'obbligo di non procedere a distruzioni o danneggiamenti degli impianti fissi o mobili esistenti nei territori contemplati dalle precedenti clausole e di lasciarvi tutti gli approvvigionamenti disponibili; la denuncia dell'alleanza con il Regno Unito e l'immediato allontanamento delle forze britanniche operanti in territori metropolitani o coloniali francesi; il disarmo e scioglimento delle formazioni militari straniere operanti in Francia.\nHitler approv\u00f2 le pretese italiane riguardanti le occupazioni di territorio francese, mentre per la consegna della flotta i tedeschi sollevarono l'obiezione che i francesi si sarebbero rifiutati e avrebbero preferito farla passare sotto bandiera britannica, con conseguenze disastrose. Secondo i tedeschi sarebbe stato meglio esigere una neutralizzazione controllata, sia in porti francesi sia in porti neutrali possibilmente spagnoli, tenendo i vinti nella speranza di recuperarla una volta firmata la pace: Mussolini fin\u00ec per associarsi a questo punto di vista. Il 22 giugno la delegazione francese firm\u00f2 le clausole dell'armistizio con i tedeschi e alla lettura dell'articolo 23, che imponeva la firma di un analogo armistizio con l'Italia, il generale Charles Huntziger disse preoccupato: \u00abGli italiani potrebbero chiederci con un sovrapprezzo del tutto ingiustificato anche ci\u00f2 che voi non ci avete chiesto. L'Italia ci ha dichiarato guerra ma non ce l'ha fatta\u00bb.\nIl 21 giugno Badoglio impart\u00ec le direttive per compilare la bozza da presentare al Duce e si misero al lavoro gli stessi personaggi che avevano preparato il promemoria sul treno per Monaco: Mario Roatta, il contrammiraglio Raffaele de Courten e il generale dell'aeronautica Egisto Perino, ai quali inspiegabilmente non fu associato alcun dirigente del ministero degli Esteri. I delegati ignoravano il testo dell'armistizio tedesco e confusero le vaghe promesse su acquisizioni di territori, ai limiti, molto pi\u00f9 ristretti dell'imminente armistizio. La richiesta quindi, ricalcando la bozza del 18 giugno, fu praticamente improponibile, soprattutto rispetto a quanto stava accadendo sul campo di battaglia e alle risibili operazioni della marina e dell'aviazione. Nella serata del 21 Mussolini convoc\u00f2 Badoglio e Roatta a Palazzo Venezia, per comunicare loro che le condizioni previste nella bozza di armistizio sarebbero state modificate. La zona di occupazione italiana sarebbe stata limitata ai soli territori che le truppe avrebbero effettivamente conquistato; l'occupazione fino al Rodano, della linea di comunicazione con la frontiera spagnola e di Corsica, Tunisia, dell'Algeria orientale e delle basi di Algeri, Mers el-K\u00e9bir, Casablanca e Beirut (previste nel testo dello stato maggiore) furono annullate.\nIl giorno successivo cominciarono a Roma le trattative per l'analogo documento italo-francese. La delegazione francese ovviamente ignorava che Mussolini aveva aderito al punto di vista di Hitler per quanto riguardava la consegna della flotta e, per il timore di ulteriori ricatti, con l'approvazione del maresciallo P\u00e9tain, l'ammiraglio Fran\u00e7ois Darlan invi\u00f2 agli ammiragli Jean-Pierre Esteva, \u00c9mile Duplat e Marcel Gensoul un telegramma che invitava a lanciare azioni a corto raggio contro i punti sensibili del litorale italiano, se le condizioni imposte fossero state inaccettabili. \u00c8 indiscutibile che i francesi avessero accettato passivamente l'armistizio con la Germania per paura di ulteriori avanzate, ma si presentarono a Roma con salde intenzioni di non accettare in toto quello con l'Italia, fiduciosi di poter ancora trattenere sulle Alpi il Regio Esercito e di trarre vantaggi da questa situazione. Ogni timore si rivel\u00f2 infondato fin dai primi contatti con Badoglio, Roatta e Cavagnari, i quali si dimostrarono subito disponibili e concilianti, anche perch\u00e9 il Duce aveva rinunciato alle enormi pretese manifestate nel promemoria di Monaco. Gli italiani si limitarono a domandare l'occupazione del territorio metropolitano e coloniale conquistato con le proprie forze al momento del cessate il fuoco, imponendo tuttavia la demilitarizzazione di una zona di 50 chilometri dalle posizioni raggiunte e valida per Francia, Tunisia, Algeria e Somalia francese. Le basi navali di Tolone, Ajaccio, Biserta e Mers-el-K\u00e9bir subirono lo stesso trattamento, ma non fu avanzata nessuna richiesta sulla flotta navale e nemmeno su quella aerea. Fu anche soppresso l'articolo in cui si chiedeva al governo francese la consegna degli esiliati politici italiani.\nNel tardo pomeriggio del 24 giugno l'accordo di massima tra le due parti era gi\u00e0 stato raggiunto e l'armistizio franco-italiano venne firmato dal generale Huntziger e dal maresciallo Badoglio a Villa Incisa, nella campagna romana, alle 19:35. La fine delle ostilit\u00e0 tra la Francia, la Germania e l'Italia entr\u00f2 in vigore alle ore 00:35 di marted\u00ec 25 giugno 1940 (01:35 ora italiana). L'inattesa moderazione delle condizioni italiane durante le trattative ebbe riconoscimenti unanimi da parte francese, tanto che lo storico Jacques Benoist-M\u00e9chin, nel suo \"Soixante jours qui \u00e9branl\u00e8rent l'occident\", scrisse: \u00abLa volont\u00e0 degli italiani di mostrarsi concilianti \u00e8 evidente. Il maresciallo Badoglio accetta numerose modificazioni di forma e fa una serie di concessioni, alcune delle quali importanti\u00bb e \u00abQuando le due delegazioni si separano l'emozione \u00e8 generale\u00bb; gli italiani vollero quindi rendere pi\u00f9 indolore possibile la cosiddetta \u00abpugnalata\u00bb (\"coup de poignard\").\nBilancio e conclusioni.\nDurante la battaglia delle Alpi Occidentali gli italiani ebbero 631 morti (59 ufficiali e 572 soldati), 616 dispersi e tra feriti e congelati, a dimostrazione delle insufficienze dell'equipaggiamento in dotazione. I francesi catturarono prigionieri che restituirono immediatamente dopo l'armistizio, ma i negoziatori francesi dimenticarono i prigionieri catturati dagli italiani (o non furono in condizioni di richiederne il rilascio), che furono spediti nel campo di Fonte d'Amore, vicino a Sulmona. Qui furono poi internati 200 militari britannici e 600 greci e, probabilmente, tutti costoro finirono nelle mani dei tedeschi dopo l'armistizio di Cassibile. Da parte francese si ebbero, secondo fonti italiane, 20 morti, 84 feriti, 150 dispersi e un numero ufficiale di prigionieri di guerra di 155. Le cifre sono leggermente diverse secondo fonti francesi, le quali riportano 37 morti e 62 feriti, ma confermano i prigionieri.\nSe paragonate alle contemporanee vittorie tedesche, le conquiste italiane non furono altro che uno smacco e una delegittimazione del fascismo e della sua retorica guerriera. La propaganda cerc\u00f2 in ogni modo di giustificare i modesti risultati affermando che \u00abi francesi avevano opposto agli italiani una resistenza pi\u00f9 accanita di quella incontrata dai tedeschi sul fronte occidentale\u00bb e attribuendo all'intervento italiano la causa decisiva del crollo della Francia, definito una \u00absplendida vittoria\u00bb. I giornalisti radiofonici dell'EIAR come Giovanni Battista Arista e Vittorio Cramer si alternarono alla lettura di dichiarazioni trionfalistiche ma, non potendo porre l'accento sulle conquiste, calcarono sulla rapidit\u00e0 della vittoria, sulla sconfitta totale del nemico e sulla stima dell'alleato tedesco. Ci\u00f2 facilit\u00f2 il diffondersi di voci entusiaste prima dell'annuncio dell'armistizio, come l'occupazione dei porti tunisini e algerini, e quando l'opinione pubblica venne a sapere delle vere condizioni nel Paese si diffuse un certo senso di delusione. La stampa cerc\u00f2 di correre ai ripari con esagerate descrizioni dell'eccellenza delle fortificazioni nemiche e del numero dei difensori, ma la realt\u00e0 era molto diversa: venti divisioni italiane, fronteggiate da appena sei divisioni francesi, non erano riuscite a intaccare le difese avversarie in nessun punto del fronte. \u00c8 perci\u00f2 difficilmente confutabile il rapporto del generale Olry il quale, mentre i governi dei due Paesi firmavano l'armistizio, scrisse: \u00abLa battaglia difensiva \u00e8 stata sicuramente vinta\u00bb. A conferma di ci\u00f2 si espresse anche il conte Ciano, che comment\u00f2 come fortunatamente l'armistizio era arrivato giusto in tempo per salvare le apparenze.\nLe modalit\u00e0 con cui furono condotte le trattative di pace copr\u00ec, in parte, la totale insipienza con cui i comandi militari programmarono la battaglia e il proseguimento della guerra, che si pensava ormai terminata. Si pales\u00f2 una completa mancanza di una direzione politica precisa; la dichiarazione di guerra era avvenuta senza che nessuno avesse pensato in anticipo agli obiettivi da conseguire e senza che ci fosse un'idea precisa sul da farsi, durante e dopo la battaglia. Mussolini e i comandi decisero di attaccare sulle Alpi, ossia il punto meno importante e pi\u00f9 difficile in cui l'Italia potesse iniziare la sua campagna militare nel Mediterraneo; non si pens\u00f2 alla Tunisia, il cui possesso avrebbe significato il controllo assoluto del canale di Sicilia e delle comunicazioni fra il Mediterraneo occidentale e orientale (solo all'ultimo momento delle trattative l'ammiraglio Cavagnari riusc\u00ec a far passare la clausola di smilitarizzazione dei porti francesi); non si pens\u00f2 nemmeno di chiedere l'utilizzo dei porti di Biserta e Tunisi, che avrebbero assicurato i collegamenti con la Libia. Completamente dimenticata fu la marina mercantile, il che signific\u00f2 la perdita di ben 212 navi (pari a tonnellate di stazza) che, al momento della dichiarazione di guerra, si trovavano all'estero; Roma si priv\u00f2 dunque di una quota importante di naviglio esattamente all'inizio della battaglia del Mediterraneo. Questi mancati guadagni territoriali e cattive decisioni, che si rivelarono fatali per le sorti dell'esercito italiano, contribuirono ad accrescere nell'opinione pubblica italiana e anche in certi ambienti fascisti la delusione e le critiche soprattutto legate alla mancata occupazione di Nizza e della Tunisia. Secondo lo storico ed ex-militare del Regio Esercito Emilio Faldella, per\u00f2, c'\u00e8 da considerare che in quel particolare momento storico Mussolini era convinto che la guerra sarebbe finita entro pochissimo tempo e non valut\u00f2 l'importanza a lungo termine della Tunisia in relazione ai traffici navali con la Libia, perch\u00e9 non aveva idea dello sviluppo che le operazioni avrebbero assunto in Nordafrica.\nEppure durante l'incontro di Monaco del 18 giugno Hitler aveva approvato quasi del tutto le spropositate richieste territoriali di Mussolini, che peraltro comprendevano proprio i domini francesi nel Mediterraneo, ossia la Tunisia, ma anche Cipro e Creta. Inaspettatamente per\u00f2, dopo poche ore dall'incontro, il dittatore italiano cambi\u00f2 idea e dichiar\u00f2 di non voler pi\u00f9 avanzare alcuna rivendicazione a carico della Francia. Con questa mossa teatrale Mussolini rinunci\u00f2 a quella che il generale Giovanni Messe chiam\u00f2 \u00abl'unica opportunit\u00e0 mai offerta nei tempi moderni all'Italia di conquistare un dominio effettivo sul Mediterraneo\u00bb.\nIn seguito lo stesso Mussolini costru\u00ec la leggenda che a Monaco fu costretto dai tedeschi ad abbandonare le sue rivendicazioni nel Mediterraneo: nella realt\u00e0 furono gli stessi tedeschi a essere sorpresi nel vedere che l'Italia non attuava gli accordi presi a Monaco. L'addetto militare presso l'ambasciata tedesca a Roma, Enno von Rintelen, scrisse che \u00ab [...] in coerenza con le decisioni di Monaco, le condizioni italiane furono molto moderate\u00bb. Secondo lo storico britannico Denis Mack Smith una spiegazione del possibile cambiamento di rotta di Mussolini fu che egli si sentisse, semplicemente, imbarazzato nel realizzare cos\u00ec colossali guadagni senza aver fatto quasi nulla per meritarseli, o forse vide nella moderazione con la Francia il modo di non inimicarsela completamente in una Europa egemonizzata dalla Germania. In linea con questa interpretazione si espresse anche lo storico Renzo De Felice, il quale per\u00f2 scrisse che uno dei fattori che fecero cambiare idea a Mussolini fu la tendenza dei tedeschi non tanto a far valere i loro argomenti contrari a una occupazione totale del territorio francese e al trattamento della flotta (dei quali era difficile negare la validit\u00e0) bens\u00ec il loro del tutto inatteso atteggiamento contrario a un armistizio punitivo. Il Duce, che fino al suo viaggio a Monaco era deciso a imporre alla Francia un armistizio molto duro, quando venne a conoscenza delle condizioni d'armistizio che i tedeschi avevano presentato ai francesi cap\u00ec che gli alleati non avevano alcun interesse nel Mediterraneo e inizi\u00f2 a temere che la Germania non agisse nei confronti della Francia sulla base di considerazioni tattiche, ma puntasse a una riconciliazione, della quale l'Italia avrebbe fatto le spese sotto tutti i profili. Da qui il cambiamento di posizione di Mussolini che, per impedire un futuro riavvicinamento tra Germania e Francia, decise di mostrarsi ancor meno intransigente cos\u00ec \u00abda non gettare P\u00e9tain nelle braccia di Hitler\u00bb, e al tempo stesso cercare di compiacere il \"F\u00fchrer\", in modo da rendergli pi\u00f9 difficile venir meno agli impegni presi con lui. Lo storico Gianni Oliva ha spiegato la posizione morbida di Mussolini con il timore che tra Francia e Germania potesse sorgere una riconciliazione a danno dell'Italia e che il governo P\u00e9tain potesse aprire spazi per un insediamento tedesco in Nordafrica. Anche per Faldella la decisione di Mussolini di occupare solo i territori conquistati con le proprie forze fu in parte dettata dal desiderio del Duce di non inimicarsi l'animo dei francesi. Faldella per\u00f2 rimarc\u00f2 come l'atteggiamento di Mussolini fosse stato assai influenzato dalla decisione di Hitler di tenere distinti i due armistizi, che fece crescere in lui la sensazione di non avere l'autorit\u00e0 morale di imporre dure condizioni di armistizio senza la complicit\u00e0 tedesca.\nI termini dell'armistizio delusero un po' tutti, ma ci\u00f2 che manc\u00f2 all'indomani della battaglia delle Alpi fu un'analisi obiettiva di ci\u00f2 che era emerso nei pochi giorni di combattimento. Il Regio Esercito schierato al fronte nel giugno del 1940 era carente dei suoi migliori quadri, sottratti alle unit\u00e0 mobilitate per andare a istruire l'enorme massa di reclute che era affluita nelle caserme alla dichiarazione di guerra. Ne risult\u00f2 che solo un terzo del contingente in armi era costituito da personale abbastanza preparato e istruito, mentre il resto si trattava di reclute poco e per nulla addestrate e ancora non amalgamate ai reparti: un totale di 1,6 milioni di uomini mobilitati distribuiti in 73 divisioni, di cui appena 19 considerate complete, 34 efficienti ma incomplete e 20 poco efficienti, con carenza di armi, automezzi e ranghi al 40%. A queste deficienze qualitative della truppa si aggiunsero i limiti della catena di comando. Sul fronte alpino il vertice del Gruppo d'armate Ovest era rappresentato da Umberto di Savoia, ma il suo era un incarico formale assegnato per coinvolgere la casa regnante nel conflitto; il principe ereditario non aveva n\u00e9 le competenze n\u00e9 l'autorevolezza per dirigere tale incarico. L'effettivo comando venne assunto dal generale Graziani, una personalit\u00e0 autoritaria con esperienze di guerra coloniale contro nemici inferiori, ma senza nessuna esperienza su teatri di guerra europei contro eserciti moderni. Il generale Ubaldo Soddu, in qualit\u00e0 di sottocapo di stato maggiore, era inferiore di grado a Graziani ma, in quanto sottosegretario alla Guerra, era l'ufficiale pi\u00f9 vicino a Mussolini, con il quale aveva contatti frequenti: sin dal primo incontro tra Graziani e Soddu a Bra, a fine maggio, emersero diffidenze e sospetti; Soddu era percepito come un intruso venuto a esercitare un controllo occulto sulle operazioni al fronte e come tale venne emarginato da Graziani, mentre da parte sua Soddu giudicava Graziani come un generale velleitario privo di visione strategica, incapace di prendere decisioni immediate sul campo di battaglia. Le frizioni tra i due portarono a continue richieste di chiarimenti con il capo di stato maggiore generale Badoglio e con il principe Umberto, in un accavallarsi di telegrammi e telefonate che occupavano le linee di comunicazione gi\u00e0 di per s\u00e9 insufficienti\u00a0\u2013 nessuno si era preoccupato di predisporre le telecomunicazioni tra Roma e il fronte per i carichi di guerra, cos\u00ec tra il comando Gruppo armate Ovest e Roma vi era una sola linea telefonica. A tutto ci\u00f2 si aggiunse l'atteggiamento proteso al successo personale di generali come Guzzoni e Gambara e le continue interferenze di Roma. L'impressione complessiva fu di diffuso disordine, accentuato dall'inesistente cooperazione interarma: la marina aveva praticamente abbandonato il Mar Ligure e i porti dell'Italia settentrionale, l'aeronautica schier\u00f2 al fronte appena 285 apparecchi la cui partecipazione fu insignificante. Dunque ogni arma ag\u00ec autonomamente nel timore che il coordinamento significasse perdita d'autonomia; il comando supremo non ebbe n\u00e9 l'autorevolezza n\u00e9 la volont\u00e0 di imporsi, in un crescendo di contraddizioni e silenzi che peggiorarono la situazione per le truppe al fronte e per i civili nelle retrovie.\nQuesto disordine fu evidenziato dalle \u00abtragicomiche\u00bb direttive operative dei primi giorni di guerra. I francesi sentirono l'intervento italiano come una pugnalata alla schiena, ma le truppe italiane iniziarono la guerra con l'ordine di sparare solo se attaccate e di presidiare il fondovalle; nel frattempo Torino veniva bombardata dagli aerei britannici e Genova dalla marina francese. Il 17 giugno P\u00e9tain inizi\u00f2 le trattative di resa con i tedeschi e lo stesso giorno Roatta, da Roma, eman\u00f2 ordini tassativi che non gli competevano: \u00abStare alla calcagna del nemico. Audaci. Osare. Precipitarsi contro\u00bb, contraddetto poche ore dopo da Graziani: \u00abLe ostilit\u00e0 con la Francia sono sospese\u00bb. Le oscillazioni di Mussolini sono note: convinto inizialmente di poter ottenere enormi guadagni senza sparare un colpo, dovette poi rendersi conto che la resistenza francese era tale che avrebbe ottenuto soltanto il terreno occupato dalle sue truppe. E solo dieci giorni dopo l'inizio delle ostilit\u00e0 diede l'ordine di attaccare. La fortuna per il regime fu che la battaglia delle Alpi dur\u00f2 pochi giorni e non ci fu il tempo perch\u00e9 le contraddizioni, le gravi mancanze e le improvvisazioni venissero alla luce in modo evidente. Un'analisi obiettiva dell'accaduto tra i vertici militari avrebbe forse portato a un ripensamento della strategia complessiva del regime, ma l'autocritica non era nelle corde dei protagonisti e dei vertici militari. Cos\u00ec, nonostante la consapevolezza che l'Italia non avrebbe potuto sostenere una guerra lunga, le scelte del momento e l'indeterminatezza degli obiettivi fecero s\u00ec che il destino del regime e del Paese si legassero sempre di pi\u00f9 a quello della Germania nazista, con tutte le conseguenze del caso."}
{"id": "214201", "revid": "1902129", "url": "https://it.wikipedia.org/wiki?curid=214201", "title": "Pull-off", "text": "Il pull-off, o Hammer off (o \"legato discendente\") \u00e8 una tecnica chitarristica che permette di passare da una nota pi\u00f9 alta ad una pi\u00f9 bassa (della stessa corda) senza l'ausilio del plettro per farla suonare ma \"strappando\" o tirando letteralmente la corda verso il basso. Per utilizzarla \u00e8 necessario premere a priori due tasti: quello della prima nota (in cui la corda verr\u00e0 pizzicata dal plettro) e quello della seconda (la pi\u00f9 bassa delle due che comincer\u00e0 a risuonare con il rilascio del dito che premeva la nota pi\u00f9 alta appena eseguita con l'aiuto del plettro). Tipicamente viene usato l'anulare per la prima nota e l'indice per la seconda nota.\nLa tecnica viene eseguita in questo modo: la prima nota viene suonata normalmente con l'ausilio del plettro (spesso alcuni chitarristi pizzicano pi\u00f9 forte la corda in questione per sopperire alla mancanza della \"plettrata\" nella nota successiva) mentre la seconda risuona per via del rilascio della prima. Il dito che premeva la prima nota non si \"stacca\" dalla tastiera normalmente ma esercita una leggera trazione verso il basso cos\u00ec da permettere (una volta rilasciato) la risonanza della seconda nota. Spesso questa tecnica \u00e8 accompagnata dallo slide e dall'uso della leva al ponte in caso la chitarra ne sia provvista.\nCon la dovuta pratica questa tecnica permette di acquistare velocit\u00e0 sul manico anche in soccorso alla eventuale mancanza di velocit\u00e0 con la mano destra (entro certi limiti infatti c'\u00e8 la possibilit\u00e0 di avere un tocco con il plettro e 2 note)."}
{"id": "214202", "revid": "226458", "url": "https://it.wikipedia.org/wiki?curid=214202", "title": "Mispairing PCR", "text": "La mispairing PCR (reazione a catena della polimerasi disaccoppiante) \u00e8 un procedimento per la replicazione di parti del DNA che consente la rilevazione della presenza di determinati geni.\nIn dettaglio consente, insieme ad altre applicazioni, di creare siti di restrizione per particolari enzimi, laddove non fossero presenti naturalmente, con l'uso di primers (oligonucleotidi) contenenti una o pi\u00f9 basi non complementari (mispair) alla reale sequenza da amplificare.\nLa condizione necessaria per l'appaiamento fra il primer e il frammento di DNA che si vuole replicare \u00e8 che, oltre alla serie di basi all'estremit\u00e0 5' a monte delle basi che non si appaiano, almeno le ultime 2 basi all'estremit\u00e0 3' del primer siano complementari alla sequenza genica che si vuole replicare. Questa tecnica pu\u00f2 essere sfruttata per individuare mutazioni o varianti alleliche di un gene, infatti, disegnando \"mispairing primers\" la cui estremit\u00e0 3' si appai appena a monte della base da verificare \u00e8 possibile creare un sito di restrizione solo nel caso in cui sia presente una determinata variante allelica, permettendo di rilevare la mutazione nel materiale genetico sottoposto a test.\nQuesto procedimento permette di trovare le marcature genetiche di determinate malattie in individui ancora sani, permettendo una terapia precoce."}
{"id": "214205", "revid": "6842", "url": "https://it.wikipedia.org/wiki?curid=214205", "title": "Macromedia Freehand", "text": ""}
{"id": "214206", "revid": "1534511", "url": "https://it.wikipedia.org/wiki?curid=214206", "title": "Algebra omologica", "text": "L'algebra omologica \u00e8 la branca della matematica che studia i metodi dell'omologia e della coomologia da un punto di vista generale. Questi concetti sono nati nell'ambito della topologia algebrica.\nLe teorie di coomologia sono state definite per vari oggetti matematici quali spazi topologici, fasci, gruppi, anelli, algebre di Lie e C*algebre. Anche lo studio della moderna geometria algebrica non pu\u00f2 fare a meno della coomologia dei fasci.\nCentrale per l'algebra omologica \u00e8 la nozione di successione esatta; questi sono gli oggetti attualmente utilizzati per effettuare i calcoli. Un altro genere di strumento classico dell'algebra omologica \u00e8 il funtore derivato; gli esempi basilari di questi funtori sono Ext e Tor.\nAspetti fondazionali.\nDopo un primo periodo nel quale l'algebra omologica si \u00e8 dimostrata utile in un'ampia gamma di applicazioni, vi sono stati vari successivi sforzi di astrazione per poterla collocare in una posizione pi\u00f9 astratta su una base uniforme. Si pu\u00f2 individuare uno spostamento dalla computabilit\u00e0 alla generalit\u00e0 che, a grandi linee, si sviluppa in tre stadi fondazionali.\nLo strumento computazionale per eccellenza dell'algebra omologica \u00e8 la successione spettrale; questi oggetti sono essenziali negli approcci di Cartan-Eilenberg e \"Tohoku\": essi sono necessari, in particolare, per calcolare i funtori derivati di una composizione di due funtori dati. Le successioni spettrali sono meno essenziali nell'approccio delle categorie derivate, ma ancora giocano un ruolo importante ogniqualvolta si rende necessario un calcolo concreto.\nVa ricordato anche che vi sono stati tentativi di 'teorie non commutative' che possano estendere la prima coomologia come i torsori (importanti nella coomologia di Galois)."}
{"id": "214208", "revid": "587663", "url": "https://it.wikipedia.org/wiki?curid=214208", "title": "Macromedia FreeHand", "text": "FreeHand \u00e8 un editor professionale di grafica vettoriale, pubblicato per piattaforma Macintosh e Windows dal 1988 a met\u00e0 degli anni 2000. Oltre al disegno vettoriale, il software permette l'impaginazione di testi.\nStoria.\nFreeHand fu originariamente sviluppato da Altsys Corporation e pubblicato per la prima volta nel 1988 da Aldus Corporation e commercializzato appunto con il nome Aldus FreeHand. Nel 1995 Macromedia acquis\u00ec Altsys e i diritti di FreeHand in seguito all'acquisizione di Aldus da parte di Adobe nel settembre 1994.\nSviluppato in origine per la piattaforma Mac, fu soltanto dalla versione 3 (1991) che FreeHand fu portato sia su piattaforma DOS/Windows che su piattaforma NeXTSTEP, ma per quest'ultima FreeHand prese il nome di Virtuoso.\nNel 2003 l'applicazione giunse alla sua undicesima versione, FreeHand MX, inclusa anche nel pacchetto di programmi Macromedia Studio MX 2004. Nel 2005, in seguito all'acquisizione di Macromedia da parte di Adobe, FreeHand non venne pi\u00f9 incluso nella \"suite\" Studio ma continu\u00f2 a essere venduto separatamente. Dalla versione CS3 della Adobe Creative Suite, Adobe scelse per\u00f2 di privilegiare il proprio prodotto storico, Illustrator, a discapito dell'ormai ex-concorrente FreeHand. Lo sviluppo di FreeHand fu quindi interrotto, Adobe smise di fornire aggiornamenti e Freehand divent\u00f2 un abandonware. Dalla versione CS6 di Illustrator non fu pi\u00f9 possibile aprire e convertire i files di FreeHand, cosa che rimase quindi possibile realizzare solo fino a Illustrator CS5.\nFree FreeHand.\nNel settembre del 2009, in risposta alla scelta di Adobe, venne creata un'organizzazione di protesta chiamata \"Free FreeHand,\" con lo scopo di salvare il software e chiedere ad Adobe di mantenerlo. Il movimento raccolse circa 6.500 persone e, dopo diverse richieste rimaste inascoltate, nel 2011 fece causa ad Adobe per supposta violazione della legge \"antitrust\", senza per\u00f2 riuscire ad ottenere il ripristino dello sviluppo di FreeHand. Il movimento si riorganizz\u00f2 allora sotto il nome \"FreeHand Forum\" con il nuovo scopo di ottenere la liberazione della licenza di FreeHand e per poter creare una community per lo sviluppo del programma.\nCaratteristiche.\nFreeHand veniva utilizzato in studi grafici, tipografie, agenzie pubblicitarie o di \"design\", sia per il disegno che per la creazione di brevi pubblicazioni, come opuscoli, volantini o semplici periodici. \nTra i punti forti dell'interfaccia, che era nettamente pi\u00f9 intuitiva dei concorrenti e relativamente semplice e leggera che permetteva di lavorare bene anche su computer non particolarmente veloci, c'erano una buona gestione del testo e una certa precisione nel posizionamento degli oggetti oltrech\u00e9 per la prima volta su un programma vettoriale con effetti sui tracciati anche per lo sviluppo tridimensionale, di deformazione e di prospettiva applicata a qualsiasi oggetto. Non ultima, risultava importante la possibilit\u00e0 di utilizzare un formato ampiamente diffuso tra i professionisti. \nNon era particolarmente usato nel campo del disegno artistico e dell'impaginazione di libri e riviste a molte pagine, campi in cui era possibile trovare software pi\u00f9 adatti: due esempi erano, rispettivamente, Adobe PageMaker e QuarkXPress e successivamente Adobe Indesign che riprende da Freehand alcune peculiarit\u00e0 e ne \u00e8 in parte erede nel campo dei software impaginatori. Anche la gestione degli effetti di trasparenza risultava datata, in particolare abbinati all'uso di tinte piatte, se rapportata a successive versioni di applicativi come Adobe Illustrator: l'esportazione in formato PDF non consentiva infatti versioni Acrobat superiori alla 1.3 per volere di Adobe nell'incentivare la diffusione del suo programma concorrente Adobe Illustrator."}
{"id": "214209", "revid": "767487", "url": "https://it.wikipedia.org/wiki?curid=214209", "title": "Tormato", "text": "Tormato \u00e8 il nono album del gruppo \"progressive\" inglese Yes, pubblicato dall'etichetta discografica Atlantic nel 1978.\nIl disco.\n\"Tormato\" fu accolto tiepidamente dalla critica e dai fan, che in genere considerano il precedente \"Going for the One\" (1977) come l'ultimo album del \"periodo classico\" del gruppo. Lo stesso Rick Wakeman ha in seguito sostenuto che gli Yes non hanno saputo sviluppare del tutto i buoni spunti presenti in questo lavoro; e Steve Howe ha ammesso che in quel periodo il gruppo era in una fase incerta, privo di una chiara identit\u00e0 musicale.\nNonostante tutto questo, \"Tormato\" raggiunse la top ten nelle classifiche internazionali, e buon successo ebbe anche il singolo \"Don't Kill the Whale\", una spirituale invocazione contro la caccia alla balena.\nIl titolo dell'album doveva inizialmente essere \"Yes Tor\", con riferimento a una formazione geologica del sud dell'Inghilterra. La copertina fu affidata alla Hipgnosis, che propose alcune ipotesi basate su foto in bianco e nero virate al blu dei membri del gruppo. Si dice che Wakeman, per esprimere il proprio giudizio sulle foto, abbia lanciato su di esse un pomodoro preso dal proprio sandwich. Il risultato piacque pi\u00f9 dell'originale, e si decise che il pomodoro dovesse apparire anche sulla copertina dell'album, ribattezzato coerentemente \"Tormato\" (unione di \"tor\" e \"tomato\", \"pomodoro\").\nTracce.\n\"Tormato\" \u00e8 stato rimasterizzato e ripubblicato nel 2004 con diverse tracce aggiuntive."}
{"id": "214221", "revid": "1442080", "url": "https://it.wikipedia.org/wiki?curid=214221", "title": "Paul Van Himst", "text": "Van Himst ha giocato per anni come attaccante dell'RSC Anderlecht e della nazionale belga. Aveva una tecnica eccellente e segnava regolarmente. Per questo motivo, a volte veniva paragonato al suo contemporaneo Pel\u00e9. Ha vinto la Scarpa d'Oro quattro volte ed \u00e8 arrivato quarto nel pallone d'oro del 1965 come Calciatore europeo dell'anno.\nCome allenatore, Van Himst ha vinto la finale di Coppa UEFA e un titolo nazionale con l'RSC Anderlecht nel 1983. Nel 1984 ha perso la finale di Coppa UEFA. Nel 1994 ha guidato i Red Devils come allenatore della nazionale ai Mondiali negli Stati Uniti.\nNel 2005 si \u00e8 classificato al numero 89 nella versione fiamminga della De Grootste Belg-verkiezing.\nBiografia.\nPaul Van Himst \u00e8 nato a Sint-Pieters-Leeuw ed \u00e8 cresciuto nel distretto di Negenmanneke, dove \u00e8 entrato per la prima volta in contatto con il calcio. Al Sint-Niklaas Institute dove \u00e8 andato a scuola, ha ricevuto la formazione dal britannico Bill Gormlie, allora allenatore della nazionale del Belgio.\nAll'et\u00e0 di 8 anni, Van Himst \u00e8 andato al complesso giovanile dell'RSC Anderlecht insieme a un cugino. L\u00ec, Van Himst \u00e8 stato notato da Constant Vanden Stock, il futuro presidente dell'Anderlecht che era allora responsabile del centro giovanile. Vanden Stock fece firmare al giovane Van Himst una tessera associativa, sebbene ci\u00f2 fosse ufficialmente consentito solo dall'et\u00e0 di dieci anni. Per questo motivo la tessera di affiliazione \u00e8 stata inizialmente trattenuta per altri due anni.\nAll'et\u00e0 di sedici anni \u00e8 passato alla prima squadra dell'Anderlecht.\nCarriera.\nGiocatore.\nClub.\nDa calciatore ha militato per quasi tutta la sua carriera nell' (1959-1975), salvo una breve parentesi finale nel (1975-1976), e nell' (1976-1977), l'anno del ritiro definitivo dal calcio giocato.\nIl suo esordio con i \"biancomalva\" \u00e8 datato 27 dicembre 1959. Con la squadra della capitale Van Himst ottenne le maggiori soddisfazioni della sua carriera, conquistando a soli vent'anni il suo primo titolo di capocannoniere belga e facendo incetta di titoli e coppe nazionali.\nArretrato verso il termine della carriera nella posizione di regista, riusc\u00ec a prolungare la sua carriera ad alti livelli, venendo eletto nel 1974 giocatore belga dell'anno per la quarta volta, a nove anni di distanza dall'ultima.\nNazionale.\nNella Nazionale belga vanta 81 presenze con 30 goal: esordio a Stoccolma il 19 ottobre 1960, Svezia - Belgio 2-0, ultima partita a Lipsia (nella Germania dell'Est) il 7 dicembre 1974, in una partita con la compagine di casa conclusasi a rete inviolate. Ha vestito per 36 volte la fascia da capitano della sua nazionale, legando il suo nome ad alcuni dei migliori momenti della rappresentativa, quali la conquista del terzo posto nell'edizione casalinga dell'Europeo nel 1972.\nAllenatore.\nCome allenatore, Paul Van Himst ha guidato le giovanili dell'Anderlecht dal 1978 al 1982 e poi ne ha guidato la prima squadra dal 1982 al 1985; dal 1987 al 1989 ha allenato il citato RWD di Molenbeek; dal 1990 si \u00e8 dedicato a ruoli dirigenziali sia nei club che nella federcalcio belga.\nRiconoscimenti e esperienza da attore.\nEsempio di fair-play e di longevit\u00e0 atletica, Paul Van Himst \u00e8 stato insignito varie volte del premio di \"sportivo dell'anno\" nel suo paese, ed \u00e8 effettivamente il personaggio sportivo pi\u00f9 famoso del Belgio, nonch\u00e9 uno dei suoi personaggi pubblici pi\u00f9 conosciuti: nella sua carriera non \u00e8 mancata nemmeno una parte da attore. Fu quando John Huston lo diresse nel 1981, insieme ad altri calciatori famosi come Pel\u00e9, John Wark, Osvaldo Ardiles, Bobby Moore e attori professionisti come Sylvester Stallone, Michael Caine e Max von Sydow nel film \"Fuga per la vittoria\", storia di un incontro di calcio tra alleati e tedeschi sullo sfondo della Francia occupata dal Terzo Reich. \u00c8 considerato uno dei pi\u00f9 forti forti giocatori belgi della storia, se non il migliore in assoluto.\nNel maggio del 2010 Paul Van Himst ha fatto parte della delegazione ufficiale che rimise alla FIFA il \"dossier\" di candidatura congiunta del Belgio e dei Paesi Bassi per l'organizzazione del Campionato mondiale di calcio 2018. Lo accompagnavano Harry Been (segretario generale della Federazione calcistica dei Paesi Bassi), Michael van Praag, (presidente della Federazione), Fran\u00e7ois De Keersmaecker (presidente dell'Unione Reale belga delle associazioni calcistiche), Johan Cruijff e Ruud Gullit."}
{"id": "214223", "revid": "1543377", "url": "https://it.wikipedia.org/wiki?curid=214223", "title": "SG-1 (Stargate)", "text": "L'SG-1 (Stargate unit\u00e0 uno) \u00e8 la squadra ammiraglia dello Stargate Command nella serie tv di fantascienza \"Stargate SG-1\"; la sua storia \u00e8 il soggetto della serie stessa. L'SG-1 \u00e8 un'unit\u00e0 con vari compiti e funzioni, incluso il primo contatto, la ricognizione e il combattimento, contatti diplomatici, un esame archeologico preliminare e l'assistenza tecnologica. Il team originale SG-1 \u00e8 composto dal capitano Samantha Carter, il dottor Daniel Jackson, Teal'c e il colonnello Jack O'Neill come ufficiale in comando. La sesta stagione di \"Stargate SG-1\" vede il rimpiazzo di Daniel Jackson col personaggio di Jonas Quinn; la nona e la decima stagione vedono il rimpiazzo di Jack O'Neill ad opera del Ten. Col. Cameron Mitchell, e la decima stagione vede l'aggiunta del personaggio di Vala Mal Doran come membro della squadra.\nGli ordini permanenti dell'SG-1 sono i seguenti:\nDettagli sui cambi nei membri della squadra.\nI membri dell'SG-1 rimasero gli stessi per i primi cinque anni. Quando Daniel Jackson mor\u00ec ed ascese, venne temporaneamente rimpiazzato da Jonas Quinn. Jonas rimase con l'SG-1 per un anno, prima di ritornare sul suo pianeta nel tentativo di portare la pace tra le diverse fazioni in lotta del suo mondo natale.\nCon il colonnello Jack O'Neill promosso al comando dello Stargate Command, nell'ottava stagione di \"Stargate SG-1\" il comando dell'SG-1 venne assunto dal Tenente Colonnello Samantha Carter. In seguito alla sconfitta dei Goa'uld, l'unit\u00e0 venne sciolta in maniera non ufficiale, e ogni membro della squadra and\u00f2 per la sua strada. Carter and\u00f2 a capo del settore Ricerca e Sviluppo del Comando Stargate presso l'Area 51, Teal'c prese parte alla nascita di una nuova emergente Nazione Libera Jaffa e Daniel si un\u00ec alla spedizione Atlantis.\nIn seguito l'SG-1 fin\u00ec sotto il comando del Ten. Colonnello Cameron Mitchell, il quale convinse Daniel Jackson (che manc\u00f2 il volo per la Galassia di Pegaso), Teal'c e il Ten. Colonnello Carter a ricomporre la squadra.\nNella decima e ultima stagione di \"Stargate SG-1\" Vala Mal Doran, in virt\u00f9 delle sue azioni, venne assunta nella squadra.\nI membri dell'SG-1 sono stati:\nStoria.\nPrima stagione.\nL'SG-1 era originariamente composta da tre membri, l'ufficiale comandante il Colonnello Jack O'Niell, Daniel Jackson e Samantha Carter. Era la prima delle due unit\u00e0 originarie, l'altra era l'SG-2, sotto il comando del Maggiore Charles Kawalsky. O'Neill e Carter erano assegnati all'aeronautica. Daniel si un\u00ec al gruppo originariamente per trovare sua moglie, Sha're, che era stata rapita da un ospite Goa'uld. Cap\u00ec immediatamente l'importanza della loro missione e rest\u00f2 col team anche dopo la morte della moglie.\nLa loro prima missione li port\u00f2 a Chulak dove furono fatti prigionieri da Apophis. L'SG-1 fu liberato da Teal'c, capo delle guardie di Apophis. Teal'c era arrivato a dubitare che i Goa'uld fossero dei, e la sua ambizione era di combattere per la libert\u00e0 di tutti i Jaffa. Divenne il quarto membro dell'SG-1 e la sua conoscenza dei Goa'uld si dimostr\u00f2 importantissima in molte occasioni."}
{"id": "214228", "revid": "767487", "url": "https://it.wikipedia.org/wiki?curid=214228", "title": "Tommaso Niccol\u00f2 d'Aquino", "text": "Biografia.\nNacque dal ramo tarantino della famiglia dei conti di Aquino, e si form\u00f2 nel Collegio dei Gesuiti a Napoli. Nel 1689 spos\u00f2 la nobile Teresa Carducci. In seguito alla morte del padre, prese il suo posto come sindaco di Taranto negli anni 1705-1706, dimostrandosi buon difensore degli interessi della cittadinanza. Al termine della carica politica, entr\u00f2 a far parte dell'\"Accademia dell'Arcadia\" di Roma col nome pastorale di \"Ebalio Siruntino\", dell'\"Accademia dei Pigri\" di Bari e dell'\"Accademia degli Spioni\" di Lecce, oltre a curarsi e promuovere le attivit\u00e0 dell'\"Accademia degli Audaci\" ospitata presso il Palazzo D'Aquino di Taranto. \nIn vita non pubblic\u00f2 mai nulla. La sua opera maggiore pervenutaci \u00e8 costituita dai versi delle \"Deliciae Tarentine\", un poemetto in esametri latini in quattro libri, in cui tesse un elogio della citt\u00e0 di Taranto mediante la descrizione delle sue bellezze naturali e delle attivit\u00e0 dell'uomo, quali la pesca e la caccia. L'opera rimase inedita per molto tempo e fu tradotta e pubblicata solo nel 1771 dall'umanista Cataldantonio Artenisio Carducci. \nL'altra opera pervenutaci del d'Aquino \u00e8 l'ecloga in esametri latini \"Galesus Piscator Benacus Pastor\", tradotta nel 1967 da Ettore Paratore. Compose tale opera in occasione della sua adesione all'\"Accademia dell'Arcadia\" e racconta dell'agone poetico tra il pastore Benaco e il pescatore Galeso, dietro i quali idronimi si nascondono rispettivamente Giulio Cesare Grazzini, poeta ferrarese, e lo stesso d'Aquino. Fu restituita alla luce solo nei primi anni sessanta del XX secolo, grazie alle ricerche filologiche del bibliofilo tarantino Carlo D'Alessio.\nAlla sua morte fu tumulato nella cappella di famiglia, nella Chiesa di Sant'Agostino (Taranto). Al noto letterato \u00e8 intitolata la strada principale del Borgo Nuovo della citt\u00e0."}
{"id": "214237", "revid": "1652635", "url": "https://it.wikipedia.org/wiki?curid=214237", "title": "Madrigale", "text": "Il madrigale \u00e8 una composizione musicale o lirica, in maggior parte per gruppi di 3-5 voci, originaria dell'Italia, e diffusa in particolare tra Rinascimento e Barocco.\nL'origine della parola \u00e8 a tutt'oggi discussa: se ne ipotizza l'etimologia dal latino volgare \"mandria-mandrialis\" in riferimento al contenuto rustico e pastorale; da \"matrix-matricalis\", \"di lingua materna, dialettale\" o, nell'accezione proposta da Bruno Migliorini, \"alla buona\"; dal provenzale \"mandra gal\", \"canto pastorale\" o ancora dallo spagnolo \"madrugada\", \"alba\"; dal latino \"materialis\" opposto a \"spiritualis\" ovvero \"cose materiali o grosse\". Tutte queste saranno caratteristiche del madrigale musicale del '300.\nLa forma originale del madrigale, assai praticata nel secolo XIV, era costituita da una successione di endecasillabi, di numero variabile da sei a quattordici, ripartiti in brevi strofette con vari incontri di rime e comunque sempre con una rima baciata finale.\nGli inizi.\nSe gi\u00e0 Dante scriveva brevi liriche destinate ad essere musicate magari dall'amico Casella, di cui parla nel \"Purgatorio\", i primi madrigali, che ci sono noti dal 1330 circa, affini ai \"conduits\" francesi, sono a 2 e raramente a 3 voci, di cui la prima melodica, e la seconda, pi\u00f9 bassa, ha funzioni di sostegno armonico. Nell'esecuzione potevano essere impiegati gli strumenti ed esistono infatti madrigali puramente strumentali. In quel tempo, i maggiori compositori di madrigali, oltre che di \"cacce\" e \"ballate\", sono Giovanni da Cascia, Jacopo da Bologna e, soprattutto, Francesco Landini.\nCon l'inizio del XV secolo, si ha un'eclissi del genere; alla fine del secolo si assiste all'affermazione in Toscana del canto carnascialesco, musicato su testi di Lorenzo il Magnifico e di Angelo Poliziano e, nel nord Italia, della \"frottola\", composizione generalmente con un contenuto frivolmente amoroso, in forma di ottava di versi ottonari e musicata a 3 o 4 voci, di cui la prima spicca monodicamente e le altre vanno a contrappunto. I maggiori musicisti del genere sono Bartolomeo Tromboncino e Marchetto Cara.\nQuesta forma fissa (ovvero caratterizzata da una relativa indipendenza organizzativa tra musica e immagini poetiche) ha origine nell'Ars nova italiana e Giovanni da Firenze ne stabilisce i caratteri tipici: ciascun verso inizia e finisce con un melisma, mentre la sezione centrale \u00e8 sillabica. La voce superiore del \"superius\" predomina sul tenor pi\u00f9 sillabico. \u00c8 inoltre monotestuale (contempla un solo testo musicale) e tende maggiormente alla linearit\u00e0 melodica che all'armonia.\nLa musica comunque segue l'andamento strofico del testo poetico, caratterizzato da 2 o 3 terzine e da un ritornello: le terzine hanno tutte musica identica (si identificano perci\u00f2 con \"aa/a\"), mentre il ritornello finale ha musica diversa (identificato quindi con \"b\"). \u00c8 in stretto rapporto con lo strambotto. Ecco il testo di un madrigale musicato da Giovanni da Firenze:\nL'apogeo.\nAncorch\u00e9 entrambi polifonici, \u00e8 necessario distinguere il Madrigale del XIII-XIV secolo, strofico, con un distico finale, da quello astrofico e assai pi\u00f9 variegato qual \u00e8 quello cinquecentesco.\nLa dimensione produttiva del madrigale musicale cinquecentesco, di cui si conservano a stampa circa 40.000 brani, \u00e8 tale che supera ampiamente l'intera produzione polifonica vocale non liturgica di tutte le altre forme vocali profane e di tutte le lingue europee messe insieme, e rappresenta un vertice di comunicazione musicale tardo rinascimentale, che tocca e influenza quasi tutta la produzione musicale europea del XVI e del XVII secolo.\nNel XVI secolo si ha quindi la sua piena affermazione: nel 1520 viene pubblicato a Venezia un libro di musiche di Bernardo Pisano su testi del Petrarca che, vicine al mottetto fiammingo, possono costituire l'atto di nascita del madrigale cinquecentesco insieme con i \"Madrigali nuovi da diversi eccellentissimi musici\", raccolta di musiche, edita a Venezia nel 1533, di Costanzo Festa, Sebastiano Festa, Philippe Verdelot, Jacobo de Toscana e Maistre Jan. Il nuovo madrigale \u00e8 una fusione della \"frottola\" con la polifonia francese e fiamminga e infatti i maggiori compositori sono soprattutto fiamminghi, come Adrian Willaert, del quale \u00e8 la \"Musica Nova\" del 1539, Jacques Arcadelt, Cipriano de Rore. Quest'ultimo, autore di armonie complesse e di contrappunti intricati, cura l'adesione della musica al testo con ritmi variati e una declamazione raffinata; la sua musica continu\u00f2 a essere studiata per almeno tutto il secolo, servendo di modello ai compositori successivi tanto che nel 1577 fu stampata una sua raccolta di madrigali a scopo didattico.\nI compositori della seconda met\u00e0 del secolo, sulla scia del de Rore, dedicano particolare cura alla corrispondenza del testo con la musica, attraverso ricerche cromatiche ed espressive, con effetti d'eco e contrappunto, fino a giungere alla cosiddetta \"musica visiva\", in cui si fanno corrispondere a sillabe testuali come \"sol, mi, fa, re\" le note omonime, a utilizzare le note \"nere\" (o, al contrario, le note \"bianche\"), per esprimere sentimenti di tristezza o di gioia, a innalzare la melodia in corrispondenza di parole come \"cielo\" e facendola scendere in corrispondenza di parole come \"profondo\" e simili. Tra i madrigalisti pi\u00f9 rigorosi sono il fiammingo Orlando di Lasso, Giovanni Pierluigi da Palestrina, autore di madrigali profani e sacri, il veneziano Andrea Gabrieli, che adotta il recitativo corale e il dialogo, il nipote Giovanni Gabrieli, Luca Marenzio.\nIl madrigale del '500/'600.\nInizia a prevalere in questo periodo l'attenzione per il testo poetico, staccandosi dalla struttura del testo stesso: di qui nasce anche il termine madrigalismo che evidenzia questo rapporto con il testo poetico (vedi Retorica musicale). La variet\u00e0 metrica del testo inoltre stimola il musicista a nuove soluzioni musicali, verificando le capacit\u00e0 espressive; ha quindi capacit\u00e0 illustrativa. \u00c8 presente quindi un netto distacco con il madrigale del '300.\n\u00c8 una \"durchkomponiert\" (composizione a forma aperta), con un'invenzione continua; si usano:\nLa forma pi\u00f9 diffusa nel '500 \u00e8 a 5 voci, tutte con valenza polifonica, cio\u00e8 senza una voce principale e altre d'accompagnamento. \u00c8 un gioco della societ\u00e0 colta che si diverte ad analizzare una poesia importante. Segue caratteristiche molto diverse secondo l'epoca. Dura circa 5 minuti; presenta sezioni diverse a struttura concertante. Non \u00e8 fondamentale la comprensione del testo poetico cantato, ma solo la tragicit\u00e0 suggeritaci dalla musica. Tratta diversi temi come, ad esempio:\nAltri tipi di madrigali sono:\nAutori di madrigali.\nIl madrigale fu molto apprezzato a seguito della pubblicazione nel 1588 dell'opera di Nicholas Yonge, \"Musica Transalpina\", raccolta di 57 madrigali italiani con testi tradotti in inglese, la maggior parte dei quali contengono composizioni di Alfonso Ferrabosco e di Luca Marenzio, dando inizio cos\u00ec alla cultura del madrigale nazionale; l'ultima raccolta di madrigali italiani, \"Arie a 3 voci\", fu pubblicata nel 1627. Tutti i maggiori musicisti inglesi del tempo ne composero, giungendo alla massima espressione con l'opera di William Byrd, Orlando Gibbons, i pi\u00f9 legati alle tradizioni locali, con Thomas Morley, il madrigalista pi\u00f9 fecondo, popolare e \"italiano\", melodicamente gradevole, con un senso armonico moderno e una chiara scrittura contrappuntistica e soprattutto con John Wilbye, sottile compositore di forte sensibilit\u00e0 poetica e ci furono anche musicisti che scrissero testi romantici come John Dowland, che scrisse \"Come Again\" ed altri madrigali.\nIn Francia.\nIl madrigale francese ebbe poco successo dal momento che questo doveva gi\u00e0 molto alla tradizionale \"chanson\" nazionale, cosicch\u00e9 l\u2019\"Altro non \u00e8 mio amore\", di Claudin de Sermisy, del 1534 e l'unico madrigale di Cl\u00e9ment Janequin, \"S\u00ec come il chiaro sole fier\", del 1540, entrambi su testi italiani, non si allontanano dalle loro abituali canzoni, dal ritmo chiaro e dalla precisa sillabazione delle parole.\nIn Spagna.\nIl madrigale spagnolo ottenne notevole successo, pur mantenendo generalmente i tradizionali nomi \"villancicos\", \"canciones\" e \"romances\": fu il catalano Pedro Alberich Vila ad adottarne il nome per primo nel suo libro \"Odarum quas vulgo madrigales appellantur\" del 1561.\nIn Germania.\nPochi sono, infine, i madrigalisti tedeschi: Hans Leo Ha\u00dfler, allievo di Giovanni Gabrieli, fonde lo stile madrigalistico italiano con quello del \"Lied\" nella sua raccolta di \"Madrigalen und Canzonetten\" del 1596 e Johann Hermann Schein, nei \"Diletti musicali\" del 1624, adotta lo stile concertante prevedendo il basso continuo \"auf Madrigal \u2013 Manier\"."}
{"id": "214243", "revid": "4193", "url": "https://it.wikipedia.org/wiki?curid=214243", "title": "Pietro Lanciani", "text": "Appartenente ad un'antica e nobile famiglia, originaria di Monticelli (dal 1882 Montecelio e dal 1937 Guidonia Montecelio) poi trasferitasi a Roma, era figlio del notaio Luigi Lanciani.\nLaureatosi a Roma in architettura, divenne in seguito ingegnere pontificio e per le sue capacit\u00e0 raggiunse il grado di ingegnere capo; fu anche ingegnere delle Acque e in tale periodo avvi\u00f2 il progetto, in seguito realizzato dall'architetto Nicola Moraldi, di ricondurre l'antica Acqua Marcia, nella capitale dello Stato Pontificio, gi\u00e0 all'epoca afflitta da problemi idrici.\nCur\u00f2 anche il ripristino del ponte Emilio o Senatorio, per i romani ponte Rotto, attuato con una campata metallica (1853) che suppliva alle arcate crollate nella tremenda alluvione avvenuta il 24 dicembre 1598. L'inaugurazione del ponte avvenne il 31 maggio 1853 e per il suo attraversamento fu stabilito il pagamento di un baiocco come tributo.\nL'agibilit\u00e0 del ponte fu assicurata fino al 1887, quando i lavori per la creazione dei muraglioni lungo il Tevere, nonch\u00e9 la costruzione del nuovo ponte Palatino (1886-1890), fecero smantellare tutto, anche due arcate antiche, di cui una romana, dal lato opposto (Trastevere) e il ponte rimase isolato come lo vediamo oggi.\nDopo la firma del Trattato di Confinazione fra Stato Pontificio e Regno delle Due Sicilie, avvenuta a Roma il 26 settembre 1840, Pietro Lanciani con la nomina di ingegnere dei confini fu designato, con la controparte napoletana capeggiata dall'ingegnere Luigi De Benedictis, a presiedere la commissione pontificia incaricata di riconoscere e marcare con segnali provvisori i punti salienti dell'intera frontiera tra i suddetti stati limitrofi (ottobre 1840 - settembre 1841).\nL'ottimo lavoro svolto dal Lanciani e dal suo collega spinsero le autorit\u00e0 a confermarli per la delimitazione definitiva del confine, che si tradusse nella sostituzione dei pali in legno, apposti qualche anno prima, con cippi cilindrici in pietra (1846-1847). Per l'immane opera svolta con dedizione e precisione anche sulle montagne e in luoghi quasi inaccessibili, il Lanciani fu insignito del titolo di cavaliere dell'Ordine di San Silvestro Papa.\nNegli ultimi anni della sua vita fu ingegnere comunale a Monticelli e alla sua morte ricopr\u00ec il medesimo incarico il figlio Rodolfo."}
{"id": "214244", "revid": "37401", "url": "https://it.wikipedia.org/wiki?curid=214244", "title": "Complemento di origine o provenienza", "text": ""}
{"id": "214249", "revid": "767487", "url": "https://it.wikipedia.org/wiki?curid=214249", "title": "Democrate", "text": "Nel 210 a.C. era al comando della flotta tarentina, alleata con i Cartaginesi di Annibale, che distrusse la flotta romana a Sapriporte. Per celebrare quella vittoria fu inciso il suo nome su una lapide dedicata agli Dei marittimi ed equestri: \"Festum pro victoria annum - Diis Maritimis et - Equestribus Diis Senatus Populusque - Tarentinorum - Curante Democrate - Imperatore ex voto - Bellicosae iuventutis\".\nMor\u00ec valorosamente combattendo contro i Romani che assediavano Taranto nel 209 a.C.."}
{"id": "214250", "revid": "1982", "url": "https://it.wikipedia.org/wiki?curid=214250", "title": "Bastide-de-Besplas", "text": ""}
{"id": "214251", "revid": "1022916", "url": "https://it.wikipedia.org/wiki?curid=214251", "title": "Vi\u00f1a del Mar", "text": "Vi\u00f1a del Mar, soprannominata \"La Ciudad Jard\u00edn\" (in spagnolo: \"citt\u00e0 giardino\") \u00e8 una citt\u00e0 e un comune del Cile centrale situata sulla costa dell'Oceano Pacifico nella Regione di Valpara\u00edso a pochissima distanza dalla citt\u00e0 di Valpara\u00edso. Al censimento del 2002 aveva una popolazione di 286.931 abitanti. Insieme ai comuni di Valpara\u00edso, Conc\u00f3n, Quilpu\u00e9 e Villa Alemana fa parte dell'area metropolitana chiamata Gran Valpara\u00edso che ha un totale di 892.143 abitanti (dato del 2007). \u00c8 collegata a Valpara\u00edso dall'Avenida Espa\u00f1a.\nVi\u00f1a del Mar \u00e8 uno dei principali centri turistici del paese, i numerosi turisti, cileni e non, sono attratti dalle spiagge e dal casin\u00f2. Ogni anno nel mese di febbraio vi si svolge un Festival musicale internazionale, la citt\u00e0 ospitava inoltre ogni anno il Movistar Open, un torneo tennistico del circuito ATP.\nIl cimitero di Santa In\u00e9s, alla periferia della citt\u00e0, ha ospitato le spoglie di Salvador Allende fino al 1990.\nStoria.\nAll'arrivo del conquistador spagnolo Pedro de Valdivia la valle di \"Peuco\", come la chiamavano gli indigeni Changos che la popolavano fino a quel momento, fu divisa in due grandi tenute agricole chiamate \"Vi\u00f1a de la Mar\" e \"las Siete Hermanas\" divise dal torrente Marga Marga. Vi furono degli anni in cui le due tenute ebbero lo stesso proprietario, uno tra questi fu Alonso de Riberos che vi piant\u00f2 i primi vigneti dai quali deriv\u00f2 il primo nome della citt\u00e0: \"Las Vi\u00f1as de la Mar\". Fra i successivi proprietari vi fu Francisco Xavier \u00c1lvarez, la cui famiglia autorizz\u00f2 il passaggio sulle sue terre della linea ferroviaria tra Valpara\u00edso e Santiago del Cile che entr\u00f2 in funzione nel 1855.\nInsieme alla ferrovia arriv\u00f2 un giovane ingegnere, Jos\u00e9 Francisco Vergara Echevers, che nel 1859 spos\u00f2 Mercedes \u00c1lvarez Prieto, erede universale di Francisco Xavier. Il decreto di approvazione della richiesta, promossa da Vergara Echevers, di riconoscimento della citt\u00e0 di Vi\u00f1a del Mar risale al 29 dicembre 1874, la costituzione del comune ebbe luogo quattro anni dopo, il 30 maggio 1878.\nLo sviluppo della citt\u00e0 fu rapido e fu incentivato dalla nascita di alcune industrie fra le quali la Compa\u00f1\u00eda Refiner\u00eda de Az\u00facar de Vi\u00f1a del Mar (CRAV, fondata nel 1873) e il cantiere navale Lever &amp; Murphy Co. autore di numerosi ponti ferroviari di ferro al Sud di Santiago del Cile, del molo Vergara sul lungomare della citt\u00e0 e della prima nave a vapore di metallo fabbricata in Cile.\nUn imponente incremento demografico si ebbe dopo il terremoto del 16 agosto 1906 che rase al suolo la citt\u00e0 di Valpara\u00edso, moltissime famiglie e molte industrie si trasferirono a Vi\u00f1a del Mar nel neofondato quartiere di \"poblaci\u00f3n Vergara\", la citt\u00e0 assunse le caratteristiche di un centro industriale e dormitorio. A partire dal 1928, in seguito ad un prestito esterno, venne attuata una serie di interventi che trasformarono radicalmente la fisionomia del centro abitato, nel 1929 nell'area del Cerro Castillo si costru\u00ec il Palazzo Presidenziale, di fronte alla piazza principale si inaugur\u00f2 il Teatro Municipale e sulla costa settentrionale della foce del Marga-Marga, il Casin\u00f2 di Vi\u00f1a del Mar.\nVennero inoltre costruiti centri sportivi e balneari e pavimentato il lungomare, nel tempo la citt\u00e0 divenne il principale centro turistico e balneare del paese. Era l'epoca in cui l'aristocrazia scopriva i benefici dei bagni di mare e dell'aria pura, ancora oggi le spiagge sono una delle principali attrazioni della citt\u00e0.\nDal 1960 comincia ad essere famoso internazionalmente il Festival Internazionale della Canzone di Vi\u00f1a del Mar, organizzato ogni febbraio nell'anfiteatro della Quinta Vergara recentemente ristrutturato.\nNel decennio del 1980, con la nascita delle universit\u00e0 private e l'espansione di quelle statali, Vi\u00f1a del Mar cominci\u00f2 ad assumere anche il carattere di citt\u00e0 universitaria.\nQuartieri della citt\u00e0.\nIl centro della citt\u00e0 crebbe intorno alla ferrovia accanto alle strade Alvares e Viana. Nei primi anni del secolo scorso nella via Viana c'erano delle case signorili, le cui porte principali guardavano alla ferrovia e le posteriori alla via Valparaiso. I signori di quelle case cominciarono a vendere i prodotti agricoli delle terre di loro propriet\u00e0 all'interno della regione, portati in citt\u00e0 tramite ferrovia, e le vendite si effettuavano nelle porte posteriori delle case. Cos\u00ec la strada Valparaiso divenne una strada commerciale. Il commercio poi diede vita ad eleganti negozi, gelaterie, boutique, ristoranti, ecc. Cos\u00ec fu fino alla fine degli anni novanta, quando la costruzione del Vi\u00f1a Shopping Center e del Mall Marina Arauco diminuirono l'importanza della via Valparaiso, che per\u00f2 continua ad essere il luogo con i negozi pi\u00f9 costosi della citt\u00e0.\nLa ferrovia antica fu poi sostituita da una metropolitana, inaugurata in novembre 2005 alla presenza del presidente della Repubblica Ricardo Lagos Escobar, e le vie Alvares e Viana si fusero in una sola grande strada.\nLa zona vicino al mare \u00e8 nota come un centro di divertimenti notturni grazie ai suoi pub, i pi\u00f9 popolari sono quelli ai piedi di \"Cerro Castillo\" nel Corso Von Schro\u00ebders.\nNel settore settentrionale della citt\u00e0, in \"Avenida Nueva Libertad\" vicino agli shopping center, sono stati costruiti i palazzi pi\u00f9 alti della citt\u00e0 e della regione. Finora la crescita dei palazzi in Cile \u00e8 stata limitata: a causa dei fenomeni tellurici i palazzi non superavano i dieci piani, ma con le moderne tecnologie le imprese edili costruiscono palazzi di 20 ed addirittura 30 piani.\nCultura.\nUniversit\u00e0.\nDiverse universit\u00e0 pubbliche e private hanno sede a Vi\u00f1a del Mar:"}
{"id": "214252", "revid": "254401", "url": "https://it.wikipedia.org/wiki?curid=214252", "title": "Pontedecimo", "text": "Pontedecimo (\"Ponted\u00eaximo\" in ligure)\n\u00e8 un quartiere genovese della val Polcevera, posto al limite settentrionale del territorio comunale, alla confluenza dei torrenti Verde e Ricc\u00f2, convenzionalmente considerata l'inizio del torrente Polcevera.\nComune autonomo fino al 1926, quando insieme ad altri diciotto comuni del genovesato fu inglobato nel comune di Genova, per costituire la cosiddetta Grande Genova, nella ripartizione amministrativa del comune fu dapprima una \"delegazione\" e poi una \"circoscrizione\", comprendente anche un altro ex comune autonomo, San Quirico. Nella nuova ripartizione in vigore dal 2005 \u00e8 una \"unit\u00e0 urbanistica\" del Municipio V Valpolcevera.\nGeografia fisica.\nL'unit\u00e0 urbanistica di Pontedecimo, estesa per , di cui circa met\u00e0 urbanizzati, ha una popolazione di 12.158 abitanti (dato aggiornato al 31 dicembre 2018).\nTerritorio.\nPontedecimo confina a levante con il comune di Serra Ricc\u00f2, a nord con il comune di Mignanego, a ponente con i comuni di Campomorone e Ceranesi, a sud con San Quirico, che fa parte dello stesso Municipio V Valpolcevera.\nL'area di Pontedecimo comprende una piccola porzione nel fondovalle della val Polcevera intorno alla confluenza dei torrenti Verde e Ricc\u00f2, nei pressi della quale sorge il centro abitato, e la collina di Cesino, che divide le valli dei due torrenti.\nFanno parte del quartiere un breve tratto su entrambe le sponde del Polcevera a valle della confluenza e il tratto finale del torrente Verde fino al confine con i comuni di Ceranesi e Campomorone. Nella valle del torrente Ricc\u00f2 fa parte di Pontedecimo solo l'ultimo tratto in sponda destra: l\u2019asse del torrente divide infatti il comune di Genova da quello di Serra Ricc\u00f2, a cui appartiene tutto il versante sinistro della valle fino al confine con il comune di Mignanego.\nCesino.\nCesino \u00e8 una frazione collinare di Pontedecimo di antichissima origine, sparsa sulla costiera che separa le valli dei torrenti Ricc\u00f2 e Gioventina (affluente del Verde) e risale fino al passo della Bocchetta. L'abitato sorse a margine della via Postumia, che risaliva questa dorsale per raggiungere i valichi appenninici. Il nome del paese, citato per la prima volta in un documento notarile del 1040, deriva dal termine ligure \u00e7\u00ebxin (piccolo ciliegio) a testimonianza di un'antica vocazione per la frutticoltura.\nOrigini del nome.\nSecondo la tradizione il toponimo Pontedecimo, uno dei pochi di origine romana a Genova, deriverebbe dalla locuzione \"Pons ad decimum milium\" o \"Pons ad decimum lapidem ab Januensi Urbe\" (cio\u00e8 il punto dove sorgeva la decima pietra miliare da Genova), che indicava il luogo in cui sorgeva un ponte che attraversava il torrente Ricc\u00f2, che alcuni storici locali del passato indicavano, peraltro senza effettivo riscontro, come l'attuale piazza Pontedecimo.\nStoria.\nOrigini.\nIl borgo antico di Pontedecimo fu uno dei primi insediamenti nel fondovalle del Polcevera, sorto nei pressi di un ponte sul torrente Ricc\u00f2, su cui passavano gli antichissimi percorsi che valicando l'Appennino ligure collegavano Genova con la pianura padana, o attraverso le Capanne di Marcarolo o il piano di Reste, nei pressi dell'attuale passo della Bocchetta, utilizzati fino al XVIII secolo, quando venne aperta la \"strada Cambiaggia\", prima strada di fondovalle lungo la sponda sinistra del Polcevera.\nProprio in corrispondenza del ponte, infrastruttura strategica al crocevia di questi importanti percorsi, fin dall'epoca preromana si form\u00f2 il primitivo borgo, composto da case in cui si svilupparono alcune attivit\u00e0 commerciali, artigianali e ricettive sorte come strutture al servizio dei viaggiatori in transito.\nIl borgo antico.\nIl borgo per la sua posizione di crocevia assunse una certa importanza come centro di via fin dall'epoca preromana; nel Medioevo, all'epoca delle Crociate e dei pellegrinaggi in Terra santa e verso Santiago di Compostela, si svilupp\u00f2 ulteriormente attorno alla cappella di San Giacomo, costruita nel 1167 e dipendente dalla pieve di San Cipriano, espandendosi nelle zone circostanti.\nDal borgo medioevale, popolato da botteghe, laboratori artigiani e osterie, si svilupp\u00f2 il paese come lo si vede ancor oggi, sovrastato a monte da un lato dall'antico abitato di Cesino e dall'altro dall'ex capoluogo comunale San Cipriano (oggi frazione di Serra Ricc\u00f2), ben visibile sul versante sinistro della valle con il suo alto campanile.\nPresso il ponte nell'Alto Medioevo fu costruito un fortilizio, distrutto nel Trecento, nel corso dei sanguinosi scontri tra guelfi e ghibellini che sconvolsero a pi\u00f9 riprese tutta la Val Polcevera.\nA dare impulso allo sviluppo del borgo fu nel 1585 l'apertura della strada della Bocchetta. Si tratt\u00f2 di un'espansione residenziale e urbanistica accompagnata dalla parallela fondazione di organismi civili e religiosi, che attestavano la ormai raggiunta unitariet\u00e0 e consistenza della popolazione locale.\nQueste strutture comprendevano la sede operativa del Capitano di Polcevera, istituita nel 1585 nella casa dove successivamente nascer\u00e0 la venerabile Chiara Isabella Gherzi (Pontedecimo 1742 - Gubbio 1800), un ospitale per i viandanti, operante dal XII secolo fino al 1775, quando fu demolito per l'ampliamento della strada di fondovalle, l'oratorio della Morte e Orazione, costruito agli inizi del XVI secolo, e quello della dottrina Cristiana nel secolo successivo.\nInfine, nel 1640 i frati cappuccini, con l\u2019aiuto della popolazione locale, vi costruirono il loro convento\nIl borgo, trovandosi sulla principale via di accesso a Genova, fu pi\u00f9 volte luogo di passaggio di eserciti, subendone le nefaste conseguenze, in particolare durante l'assedio di Genova del 1746-1747 e l'occupazione napoleonica nel 1800.\nL'Ottocento (industrializzazione e sede comunale).\nDurante il governo sabaudo furono costruite la strada carrozzabile dei Giovi, inaugurata nel 1821 e la linea ferroviaria Genova-Torino, aperta nel 1854, con la relativa stazione ferroviaria, dotata anche di un deposito locomotive..\nAll'epoca della costruzione della strada dei Giovi, proprio al bivio tra questa e l'antica strada della Bocchetta fu aperta la piazza Regina Margherita (attuale piazza Pontedecimo), che divenne subito la sede di fiere e mercati, oltre che capolinea della linea tranviaria della val Polcevera.\nNel 1853 la municipalit\u00e0 venne trasferita da San Cipriano a Pontedecimo; il nuovo palazzo municipale, costruito nella seconda met\u00e0 dell'Ottocento, sar\u00e0 inaugurato nel 1882. Nel 1857 anche la chiesa di San Giacomo Maggiore fu eretta in parrocchia distaccandosi da quella di San Cipriano, di cui era una succursale.\nI confini del comune di Pontedecimo vennero modificati nel 1869, per il distacco dell'ex sede comunale di San Cipriano aggregata al comune di Serra Ricc\u00f2, e nuovamente nel 1889, con l'acquisizione della localit\u00e0 Torre dal comune di Ceranesi.\nPontedecimo conobbe il suo maggiore sviluppo demografico nella seconda met\u00e0 dell'Ottocento, con l'insediarsi in loco, per la ricchezza delle acque, di molte attivit\u00e0 industriali legate all'arte molitoria (pastifici), alla siderurgia, alla meccanica, all'industria dolciaria ed alla tessitura. Allo sviluppo economico e sociale di Pontedecimo diede un grande impulso la realizzazione delle citate infrastrutture stradali e ferroviarie, che consentivano l'interscambio di materie prime e prodotti finiti. Come in tutta la val Polcevera, queste attivit\u00e0 industriali si sostituirono all'agricoltura sulla quale si era basata per secoli l'economia della zona, portando benessere ma anche i problemi derivanti dall'inquinamento.\nCos\u00ec il Goffredo Casalis descriveva l'economia del paese nel 1849, pochi anni prima dell'inaugurazione della linea ferroviaria e del trasferimento della sede municipale.\nVerso la fine dell'Ottocento furono fondate la \"Fratellanza\" (societ\u00e0 operaia di ispirazione socialista, fondata nel 1872) e la \"Societ\u00e0 Operaia Cattolica\" (1879).\nAi primi anni del Novecento risalgono la fondazione della Pubblica Assistenza Croce Verde (1908), dell'Unione Sportiva Pontedecimo (1907) e del ricreatorio San Luigi Gonzaga (1909) con la sezione sportiva Fulgor.\nL'annessione alla Grande Genova.\nIl comune di Pontedecimo venne annesso a Genova nel 1926 quando i confini della citt\u00e0 vennero ridisegnati ed ampliati inglobando diversi comuni (ad ovest sino a Voltri, ad est sino a Nervi e a nord sino a Pontedecimo stesso), raggiungendo una notevole estensione con la creazione della Grande Genova.\nNella ripartizione amministrativa del comune di Genova Pontedecimo divenne una \"delegazione\", alla quale venne accorpato anche l'ex comune di San Quirico con la sua frazione San Biagio.\nNel 1934 fu inaugurato l'ospedale, intitolato al benefattore Andrea Gallino.\nSempre nello stesso anno, nei pressi della piazza Regina Margherita, fu iniziata la costruzione di una \"casa littoria\", mai completata e demolita negli anni duemila per creare un piccolo giardino pubblico con parco giochi.\nNel secondo dopoguerra l'espansione edilizia conseguente all'aumento di popolazione (dai 3870 del 1883 ai circa 8000 attuali) ha finito per occupare quasi tutti gli spazi verdi intorno al primitivo borgo; Pontedecimo si \u00e8 ingrandito nella valle del torrente Verde, arrivando a formare un'unica conurbazione con il vicino centro di Campomorone, nella valle del torrente Ricc\u00f2 fino alla localit\u00e0 Rimessa, al confine con il comune di Mignanego ed in parte anche sul versante collinare di San Cipriano.\nNell'ultimo scorcio del XX secolo \u00e8 stato edificato nel quartiere il secondo carcere della citt\u00e0 di Genova.\nMonumenti e luoghi d'interesse.\nArchitetture civili.\nCasa della Beata Chiara.\nQuesto edificio si trova nel cuore del borgo antico e nel XVI secolo fu la sede del Capitanato di Polcevera, istituito nella seconda met\u00e0 del Cinquecento, come narrano le notizie storiche ufficiali.\nIn questa casa il 23 ottobre 1742 nacque la venerabile Chiara Isabella Gherzi, che sarebbe diventata monaca clarissa, morta a Gubbio il 27 ottobre 1800 nel monastero della SS. Trinit\u00e0, dove era badessa.\nSulla facciata si trova una targa rievocativa, fatta collocare nel 1900 dall'amministrazione comunale di Pontedecimo in occasione del centenario della morte.\nCimitero di Cesino.\nIl cimitero comunale a servizio del quartiere sorge sulla collina di Cesino. La parte monumentale risale all'Ottocento e fu ingrandita a partire dal 1875, anno in cui divenne il cimitero dell'allora comune di Pontedecimo, poich\u00e9 non fu pi\u00f9 possibile utilizzare il cimitero di San Cipriano dopo che questa frazione era passata, nel 1869, al comune di Serra Ricco.. Notevoli le tombe di famiglia degli industriali polceveraschi Santo Dasso (azienda di maglieria fondata a Pontedecimo nel 1885, utilizzando le strutture di un antico mulino ad acqua costruito nel 1810) e Montanella (ferriere), il monumento ai militari caduti nella Prima e nella Seconda guerra mondiale e la cripta dedicata ai Partigiani, di cui molti caduti a Passo Mezzano, Isoverde e alla Benedicta.\nArchitetture religiose.\nChiese cattoliche parrocchiali.\nA Pontedecimo si trovano oggi tre chiese cattoliche parrocchiali, che fanno parte del vicariato \"Pontedecimo-Mignanego\" dell'arcidiocesi di Genova. Oltre alle tre chiese parrocchiali esistono nel quartiere quella annessa al convento dei frati cappuccini, dedicata a sant'Antonio di Padova e, proprio al confine con il comune di Mignanego, la cappella di Nostra Signora delle Vigne.\nChiesa di San Giacomo Maggiore.\nLa costruzione della prima chiesa, con annesso ospitale per pellegrini, fu autorizzata nel 1167 dall'arcivescovo di Genova Ugo della Volta con un decreto del 6 giugno 1167 su richiesta della badessa del monastero di San Tomaso di Genova. La dedica a san Giacomo il Maggiore testimonia il transito di pellegrini diretti a Santiago di Compostela. \nSaccheggiata e gravemente danneggiata dagli austriaci nel 1747, fu sottoposta a lavori di ristrutturazione dal 1750 al 1755, trasformando l'originale stile romanico in barocco. Con l'espansione del borgo, divenuto comune autonomo nel 1853, la chiesa fu eretta in parrocchia con decreto dell'arcivescovo Andrea Charvaz del 7 agosto 1857.\nContemporaneamente fu decisa la costruzione di una nuova chiesa, costruita a partire dal 1869 dopo la demolizione della precedente, su progetto di Claudio Storace e Stefano Grillo e consacrata il 26 maggio 1872 dall'arcivescovo Salvatore Magnasco.\nChiesa di Sant'Antonino Martire in Cesino.\nLa chiesa di Sant'Antonino, nella frazione di Cesino, come altre chiese genovesi, era elencata nell'elenco delle decime dell'arcidiocesi di Genova, risalente al 1143, ma si ritiene molto pi\u00f9 antica. Il primo documento storico che parla della comunit\u00e0 cristiana di Cesino risale infatti all'anno 1040, ma la chiesa viene fatta risalire ad un'epoca anteriore e si ritiene che fosse gi\u00e0 parrocchiale nell'anno 975.\nLa chiesa fin dall'origine fu intitolata a Sant'Antonino martire, patrono di Piacenza, ma in alcuni periodi furono venerati come titolari anche Sant'Antonino di Firenze e Sant'Antonino di Pamiers.\nIntorno alla met\u00e0 del Seicento la chiesa fu sottoposta ad un completo rifacimento in stile barocchetto genovese a spese della benestante famiglia Rivara.\nCaratteristico l'altare sopraelevato, accessibile con scale laterali, al di sotto del quale si trova un altro altare dedicato a Nostra Signora del Carmine, contitolare della chiesa.\nI registri parrocchiali cominciano dal 1673, perch\u00e9 quelli precedenti andarono persi.\nChiesa di San Giovanni Bosco della Rimessa.\nSi trova nella parte pi\u00f9 settentrionale del quartiere, al confine con il comune di Mignanego. Costruita nel 1958 per l'espansione edilizia in questa parte della valle del torrente Ricc\u00f2 ed eretta in parrocchia nel 1975, \u00e8 un edificio religioso architettonicamente molto semplice.\nAltri edifici religiosi.\nConvento dei Cappuccini.\nSi trova nel cuore dell'antico borgo e fu fondato nel 1640.\nI Cappuccini si dedicarono a opere di assistenza e solidariet\u00e0 in favore di poveri ed ammalati, in particolare durante la pestilenza del 1657, l'alluvione del 1834 e l'epidemia di colera del 1854. Intorno al 1750 nel convento avvenne la miracolosa guarigione della sorellina di Chiara Isabella Gherzi.\nPer la legge napoleonica sulla soppressione degli ordini religiosi il convento fu chiuso nel 1810 e trasformato in caserma. I religiosi poterono farvi ritorno come preti nel 1814, e solo l'anno successivo rivestirono nuovamente il saio francescano.\nIl convento fu poi nuovamente abbandonato in seguito alle nuove leggi di soppressione emanate nel 1866 dal governo sabaudo. In questa circostanza il sindaco Bartolomeo Levriero, su richiesta della popolazione si adoper\u00f2 per evitare la chiusura, ma ottenne solo che due frati potessero restare per officiare le funzioni religiose, mentre il convento e il terreno circostante furono messi all'asta.\nVinse l'asta per 48.000 lire un munifico benefattore, un certo Francesco Monticelli, che lo riconsegn\u00f2 ai Cappuccini. In segno di riconoscenza il benefattore, morto nel 1877, fu sepolto nel convento stesso.\nL'interno della chiesa, dedicata a Sant'Antonio di Padova, fu restaurato tra gli anni sessanta e settanta del XX secolo, in occasione della canonizzazione di Francesco Maria da Camporosso, conosciuto come il \"Padre Santo\", avvenuta l'8 dicembre 1962, in quanto il secondo miracolo riconosciuto ufficialmente avvenne proprio all'interno della chiesa del convento, il 4 luglio 1945, con la guarigione improvvisa del dito e della mano ormai in gangrena di una giovane del luogo.\nA partire dal 1990, a causa della carenza di vocazioni, il convento \u00e8 divenuto succursale delle missioni estere dei Cappuccini Liguri e le S. Messe sono celebrate solo nelle solennit\u00e0 e nei giorni di venerd\u00ec, sabato e domenica. Attualmente \u00e8 la sede della fraternit\u00e0 O.F.S. locale e dell'Associazione Ita Kwe Flavio Quell'Oller Onlus, nata in memoria del missionario laico Flavio Quell'Oller.\nOratorio della Morte ed Orazione.\nL'Oratorio, adiacente alla chiesa e recentemente ristrutturato, con il caratteristico campanile \"alla cappuccina\", si ritiene che sia stato fondato dal movimento dei Disciplinanti all'inizio del XV secolo, ma \u00e8 citato per la prima volta in un documento del 1531. Nel 1713 pass\u00f2 alla Confraternita della Morte ed Orazione, dedita ad opere di assistenza, allo svolgimento delle esequie dei defunti e alla preghiera per le anime.\nCappella di Nostra Signora delle Vigne.\n.\u00c8 una piccola costruzione settecentesca che si trova in collina sopra la frazione Vetrerie del comune di Mignanego, proprio al confine tra questo comune e il comune di Genova. \u00c8 compresa nella giurisdizione della parrocchia di Sant'Antonino di Cesino.\nSociet\u00e0.\nLa Pubblica Assistenza Croce Verde, fondata da un gruppo di cittadini nel dicembre 1907, divenne operativa il 1\u00ba gennaio 1908. Durante il periodo fascista, nel 1931, fu sciolta ed incorporata nella Croce Rossa Italiana. Questo fatto, pur nella contrariet\u00e0 della popolazione, non fece tuttavia venire meno l'impegno dei volontari, che continuarono a prestare la loro opera di solidariet\u00e0 all'interno della C.R.I. anche durante il secondo conflitto mondiale, durante il quale, nell'aprile del 1944, parteciparono attivamente al recupero delle salme dei partigiani trucidati alla Benedicta.\nNell'immediato dopoguerra, la P.A. Croce Verde fu ricostituita, anche se l'atto ufficiale di rifondazione fu formalizzato solo nel 1952.\nInfrastrutture e trasporti.\nStrade.\nPontedecimo \u00e8 attraversata dalla strada provinciale SP 35 (ex Strada statale 35 dei Giovi) che collega Genova con la valle Padana attraverso il Passo dei Giovi.\nA Pontedecimo hanno inizio le strade provinciali SP 5 \"della Bocchetta\" che attraverso il valico omonimo porta nel Basso Piemonte (Voltaggio, Carrosio, Gavi, Arquata Scrivia, Novi Ligure), e SP 4 \"dei Piani di Praglia\" che conduce in valle Stura attraverso la Colla di Praglia.\nIl casello autostradale pi\u00f9 vicino \u00e8 quello di Genova Bolzaneto sull'Autostrada A7, Genova - Milano, a circa 4\u00a0km.\nIn passato Pontedecimo costituiva uno dei capilinea della rete tranviaria di Genova. \u00c8 tuttora capolinea di due linee di autobus urbani dell'AMT, le linee 7 e 63, che attraversano tutta la val Polcevera collegando Pontedecimo rispettivamente con piazza Principe, nel centro storico di Genova e con Sampierdarena.\nUna linea secondaria (65) collega il centro di Pontedecimo con Cesino e San Cipriano (unica localit\u00e0 fuori dal comune di Genova servita dalla rete urbana AMT). Vi transitano inoltre diverse linee extraurbane della societ\u00e0 ATP Esercizio che collegano a Genova vari centri dell'entroterra.\nFerrovie.\nPontedecimo \u00e8 dotata di una stazione ferroviaria, un tempo molto importante, sulla storica linea dei \"Giovi\" (Sampierdarena - Busalla - Ronco Scrivia), attualmente percorsa esclusivamente da treni regionali.\nI treni a lunga percorrenza da Genova per Milano e Torino percorrono la cosiddetta \"linea succursale dei Giovi\", costruita negli anni ottanta dell'Ottocento, lungo la quale non esistono stazioni nel quartiere; questa linea attraversa il torrente Verde con un alto viadotto a venti arcate che caratterizza il panorama di Pontedecimo.\nSport.\nUnione Sportiva Pontedecimo.\nL'Unione Sportiva Pontedecimo 1907 \u00e8 stata fondata nell'agosto del 1907, con la sua sezione ciclismo dal 1934 organizza ogni anno l'importante manifestazione ciclistica internazionale del Giro dell'Appennino gara caratterizzata dalla salita del Passo della Bocchetta e che aveva, storicamente, l'arrivo e la partenza proprio nel centro di Pontedecimo. Promotore di questa manifestazione fu Luigi Ghiglione, per molti anni presidente della societ\u00e0.\nL'edizione pi\u00f9 memorabile di questa gara \u00e8 considerata ancora oggi quella del 1955, che vide il trionfo del grande Fausto Coppi.\nLa societ\u00e0, attiva anche nel calcio, negli anni trenta e quaranta milit\u00f2 nella terza serie del campionato italiano. Nelle file del Pontedecimo ha iniziato la sua carriera Enrico Chiesa. Alla fine del campionato di eccellenza ligure 2011/2012 viene dichiarata fallita. Successivamente, sempre nel 2012, la societ\u00e0 viene rifondata con il nome \"Pontex Il Torchio\". Dal 2016, con la denominazione di \"A.S.D. Pro Pontedecimo Calcio\", milita nel campionato ligure di seconda categoria.\nLa Pontedecimo - Giovi.\nLa Pontedecimo - Giovi \u00e8 stata una gara automobilistica in salita tenutasi per 28 edizioni dal 1922 al 1967, che ha visto tra i protagonisti i pi\u00f9 famosi piloti di quei periodi, da Tazio Nuvolari, a Clemente Biondetti, Nino Farina, Gino Munaron e Sandro Munari.\nItinerari escursionistici.\nDa Pontedecimo possono essere effettuate escursioni a piedi, in mountain-bike o a cavallo lungo diversi sentieri manutenuti dalla Federazione Italiana Escursionismo Liguria:"}
{"id": "214253", "revid": "1982", "url": "https://it.wikipedia.org/wiki?curid=214253", "title": "Bastide-de-Bousignac", "text": ""}
{"id": "214254", "revid": "1982", "url": "https://it.wikipedia.org/wiki?curid=214254", "title": "Bastide-de-Lordat", "text": ""}
{"id": "214255", "revid": "1982", "url": "https://it.wikipedia.org/wiki?curid=214255", "title": "Bastide-de-S\u00e9rou", "text": ""}
{"id": "214257", "revid": "1982", "url": "https://it.wikipedia.org/wiki?curid=214257", "title": "Bastide-du-Salat", "text": ""}
{"id": "214258", "revid": "1982", "url": "https://it.wikipedia.org/wiki?curid=214258", "title": "Bastide-sur-l'Hers", "text": ""}
{"id": "214259", "revid": "919135", "url": "https://it.wikipedia.org/wiki?curid=214259", "title": "Argomento diagonale di Cantor", "text": "L'argomento diagonale di Cantor \u00e8 una tecnica dimostrativa con cui Georg Cantor ha dimostrato la non numerabilit\u00e0 dei numeri reali. La tecnica di Cantor \u00e8 stata usata in numerose varianti per ottenere risultati nell'ambito della logica matematica e della teoria della calcolabilit\u00e0.\nNon numerabilit\u00e0 dei numeri reali.\nInnanzitutto possiamo considerare, invece dell'intero insieme R dei numeri reali, l'intervallo [0,1]; se questo intervallo non \u00e8 numerabile a maggior ragione non potr\u00e0 esserlo R.\nLa dimostrazione procede per assurdo nel modo seguente:\nIl teorema sulla cardinalit\u00e0.\nL'idea appena esposta per i numeri reali si pu\u00f2 generalizzare per dimostrare che dato un qualunque insieme formula_1 e il suo insieme delle parti formula_2 (contenente tutti e soli i sottoinsiemi di A) non pu\u00f2 esistere una corrispondenza biunivoca tra formula_1 e formula_2.\nCome prima si ragiona per assurdo:\nOsserviamo che in questo caso non si pu\u00f2 \"visualizzare\" l'ipotetica corrispondenza biunivoca (come accadeva prima) perch\u00e9 l'insieme formula_1 potrebbe essere non numerabile, tuttavia si pu\u00f2 immaginare anche in questo caso che formula_23 definisca idealmente una matrice infinita con formula_24 (cardinalit\u00e0 di formula_1) righe per formula_24 colonne, con valori 0 e 1 e che ha una \"riga\" per ogni formula_18 composta da una sequenza di 0 e 1: 1 in corrispondenza degli elementi formula_28 che sono in formula_8 e 0 per quelli che non ci sono. Anche in questo caso si pu\u00f2 individuare una \"diagonale\" composta dagli elementi di \"coordinate\" formula_30 e costruire una \"riga\" che sia l'opposto della diagonale (cio\u00e8 contenga uno 0 per ogni 1 sulla diagonale e viceversa) e il risultato \u00e8 precisamente l'insieme formula_6 che abbiamo definito sopra.\nAltri usi dell'argomento diagonale.\nAltre dimostrazioni ottenute mediante l'argomento diagonale si trovano soprattutto nell'ambito della logica matematica e della teoria della computabilit\u00e0. Esse sono l'indecidibilit\u00e0 del problema della terminazione, l'esistenza di una funzione calcolabile che non \u00e8 primitiva ricorsiva (vedi anche la funzione di Ackermann), l'indecidibilit\u00e0 dell'aritmetica di Peano e pure nel teorema di Ascoli-Arzel\u00e0 se ne fa uso. L'argomento diagonale \u00e8 anche alla base del paradosso di Richard.\nCostruttivismo e argomento diagonale.\nLa dimostrazione indicata sopra non \u00e8 costruttiva: \u00e8 vero che il numero diagonale viene costruito, ma l'assunto iniziale di avere una lista di tutti i numeri non costruisce effettivamente tale lista o, se si preferisce, non d\u00e0 un algoritmo per calcolare in tempo finito qual \u00e8 la posizione di un numero dato. Essa \u00e8 quindi rifiutata dalla scuola costruttivista. La maggior parte dei matematici per\u00f2 accetta questa dimostrazione come vera."}
{"id": "214260", "revid": "159341", "url": "https://it.wikipedia.org/wiki?curid=214260", "title": "Rag\u00f9", "text": "Il rag\u00f9 \u00e8 un condimento a base di carne a pezzi o macinata, cotta per molte ore a fuoco basso, con odori variabili a seconda della variante locale, e solitamente con l'aggiunta di pomodoro. I rag\u00f9 pi\u00f9 diffusi in Italia sono il rag\u00f9 bolognese e quello napoletano.\nEtimologia.\nL'etimologia della parola ha le sue basi nel francese \"rago\u00fbt\", sostantivo derivato da \"rago\u00fbter\", cio\u00e8 \"risvegliare l'appetito\", e originariamente indicava dei piatti di carne stufata con abbondante condimento che era usato per accompagnare altre pietanze: in Italia, divenne l'accompagnamento tradizionale per la pasta nei giorni di festa.\nDurante il periodo fascista, il regime tent\u00f2 di \"italianizzare\" il termine, considerato non consono al vocabolario fascista, trasformandolo in \"ragutto\". Tale tentativo non si radic\u00f2 nella cultura, e fu solamente nel secondo dopoguerra che la grafia \"rag\u00f9\" prese piede, translitterando secondo la fonetica italiana la pronuncia francese del termine.\nPreparazione.\nIl rag\u00f9 \u00e8 composto da ingredienti che variano a seconda delle regioni, ma sono comunque sempre presenti la carne, il pomodoro e alcuni o tutti gli odori del soffritto base, composto da sedano, carote e cipolla. Recentemente si sono diffusi anche rag\u00f9 di pesce (di spigola, di cernia) o di tofu, seitan, tempeh e soia (nel men\u00f9 vegano/vegetariano). Caratteristica comune dei vari rag\u00f9 \u00e8 la lenta cottura a fuoco medio-basso e la consistenza densa.\nAlla tipica preparazione casalinga \u00e8 affiancata oggi una produzione industriale in barattoli pronti all'uso.\nUtilizzo.\nNella maggior parte dei casi i rag\u00f9 sono usati per condire pasta o sformati, ma nell'Italia settentrionale vengono anche utilizzati per accompagnare la polenta."}
{"id": "214262", "revid": "686936", "url": "https://it.wikipedia.org/wiki?curid=214262", "title": "Lee Harvey Oswald", "text": "Fu arrestato poche ore dopo l'attentato e ucciso due giorni dopo da Jack Ruby nella centrale della polizia di Dallas, mentre stava per essere trasferito alla prigione della contea. Fu accusato anche dell'omicidio del poliziotto J.D. Tippit e dell'attentato al generale Edwin Walker.\nOswald, nei due giorni che intercorsero tra la morte di Kennedy e la propria, si dichiar\u00f2 innocente. Nel 1979 l'\"United States House Select Committee on Assassinations\" (Commissione scelta della Camera dei Deputati sui casi di assassinio) ha concluso che, sebbene Oswald fosse il probabile esecutore materiale, l'assassinio del presidente potrebbe essere stato frutto di un complotto, pur non riuscendo a identificare le persone o organizzazioni che ne sarebbero state coinvolte.\nBiografia.\nGiovinezza.\nLee Harvey Oswald nacque il 18 ottobre 1939 a New Orleans, in Louisiana, in una famiglia della medio-piccola borghesia statunitense. Il padre mor\u00ec poco prima della sua nascita, e la madre Marguerite si trov\u00f2 a dover crescere da sola tre figli: John Edward Pic (nato il 17 gennaio 1932 dal precedente matrimonio con Edward John Pic, Jr.), Robert (nato il 7 aprile 1934) e Lee Harvey. \nOswald trascorse l'infanzia passando da una famiglia all'altra, da vicini di casa a parenti, mentre i suoi due fratelli erano chiusi in orfanotrofio poich\u00e9 la madre non aveva denaro sufficiente per mantenerli. L'infanzia di Oswald fu molto difficile e i problemi aumentarono quando la madre si rispos\u00f2, trasferendosi a Dallas, in Texas. Il matrimonio naufrag\u00f2 poco tempo dopo e Marguerite si trasfer\u00ec a New York; approfitt\u00f2 della partenza per il servizio militare dei due figli maggiori per dedicarsi al figlio pi\u00f9 piccolo, che non aveva amici e soffriva in maniera particolare i continui traslochi.\nIl carattere di Oswald mut\u00f2 in maniera repentina. Da ragazzo triste e solitario, ma sostanzialmente innocuo, divent\u00f2 aggressivo e violento, al punto tale che la direzione della scuola da lui frequentata chiese una perizia psichiatrica. La diagnosi fu che il piccolo Oswald era un giovane ammalato di disturbi che originavano comportamenti maneschi, in preda a frequenti deliri di onnipotenza, del tutto isolato rispetto al contesto sociale e gravemente sofferente per una perdurante carenza affettiva; si andarono definendo i suoi comportamenti tipicamente sociopatici, borderline e narcisisti, tendenze che verranno in lui identificate anche successivamente.\nIl giudice competente ordin\u00f2 che il ragazzo fosse sottoposto a cure adeguate, ma la madre si rifiut\u00f2 di obbedire all'ordinanza e scapp\u00f2 a New Orleans col ragazzo. Il comportamento di Oswald peggior\u00f2 ulteriormente. Abbandon\u00f2 la scuola a sedici anni e tent\u00f2 di arruolarsi in Marina, ma la sua domanda al Corpo dei Marines fu tuttavia respinta.\nNei Marines.\nLa sua vita prosegu\u00ec fra continui spostamenti (pi\u00f9 di venti in meno di vent'anni), finch\u00e9 nel 1957 riusc\u00ec ad arruolarsi nei Marines, raggiungendo il fratello Robert. Nei Marines la sua situazione non miglior\u00f2 e fu spesso isolato ed emarginato per il suo carattere schivo e le sue dichiarate simpatie comuniste. Va precisato che tuttora non risultano iscrizioni al partito o attivit\u00e0 sociali riconducibili a tale condizione ideologica, desumibili dal curriculum vitae.\nOswald era appassionato di armi e si era procurato un fucile Marlin calibro 22 per addestrarsi prima dell'arruolamento. Secondo un'opinione comune, derivata da un'intervista con un commilitone, Oswald era uno scarso tiratore, mentre per sparare i colpi che uccisero Kennedy era necessario un tiratore molto esperto. In realt\u00e0 nei Marines ottenne la qualifica di tiratore sceltissimo, poi degradato a tiratore scelto; riusc\u00ec a colpire 48 bersagli su 50 a una distanza doppia di quella che vi era tra il deposito di libri e la macchina presidenziale; inoltre il fucile Mannlicher-Carcano che utilizz\u00f2 il giorno dell'assassinio di Kennedy non \u00e8 affatto un'arma inefficace e Lee Oswald si esercitava spesso a caricarlo e scaricarlo in pochissimi secondi.\nNon perse mai la passione per le armi, tanto che poco prima di essere trasferito in una base aerea giapponese sub\u00ec un provvedimento disciplinare per essersi accidentalmente sparato a un braccio con una pistola non registrata. In seguito a un altro episodio d'insubordinazione (si mise a sparare a casaccio, senza motivo, da una torre di guardia), Oswald fu punito con un nuovo trasferimento in Giappone e venne di fatto declassato e isolato.\nNell'Unione Sovietica.\nDurante la prima met\u00e0 del 1959 decise di dare una svolta alla propria vita: chiese e ottenne il permesso di abbandonare il corpo dei Marines, pass\u00f2 a salutare la madre a Fort Worth e si imbarc\u00f2 per Helsinki, con lo scopo di entrare in Unione Sovietica. Arrivato a Mosca, chiese la cittadinanza sovietica, ma la sua richiesta venne respinta.\nAffranto dal fallimento, tent\u00f2 di togliersi la vita nell'hotel in cui era alloggiato, tagliandosi le vene, ma la guida turistica che lo accompagnava se ne accorse e lo soccorse, portandolo in ospedale, dove gli venne salvata la vita. L'episodio si rivel\u00f2 un colpo di fortuna: Oswald finalmente fu accolto in URSS, gli venne concesso asilo politico, trovato un lavoro in fabbrica con la qualifica di operaio e offerto un alloggio a Minsk, nell'attuale Bielorussia, con un permesso di soggiorno.\nOswald conobbe e spos\u00f2 nel giro di pochi mesi Marina Prusakova, una giovane collega di lavoro. \nIl ritorno in America.\nOswald rientr\u00f2 negli Stati Uniti, con la moglie Marina e la figlia June Lee, nata il 15 febbraio 1962. Un senatore statunitense gli anticip\u00f2 i soldi per il viaggio, concedendo a Oswald la possibilit\u00e0 di un rimborso a rate, ma Oswald presto si rese conto che nessuno in patria era pronto a riaccoglierlo: a ventitr\u00e9 anni si sentiva un eroe dimenticato da tutti, un grande uomo che per qualche motivo nessuno voleva riconoscere. \nDallas \u2013 Fort Worth.\nInizialmente and\u00f2 a vivere dal fratello Robert; quindi la madre Marguerite compr\u00f2 una piccola casa a Fort Worth e ospit\u00f2 Lee e la sua famiglia. La convivenza entr\u00f2 subito in crisi per i continui litigi di Lee con la madre e la famiglia Oswald si trasfer\u00ec in una cadente casa di legno. Marina conobbe una piccola comunit\u00e0 di russi esuli in Texas e cominci\u00f2 a frequentarli. Oswald, al contrario, rest\u00f2 chiuso nel suo isolamento e continu\u00f2 a vaneggiare (sia nei suoi diari, sia nei discorsi col fratello e i pochi conoscenti) di un'incombente rivoluzione e della necessit\u00e0 di sovvertire con le armi il potere costituito.\nNel 1962 Oswald doveva ancora compiere ventitr\u00e9 anni ed era alla ricerca di un lavoro. Trov\u00f2 un impiego a Dallas come tipografo e us\u00f2 il tempo libero per coltivare la sua \"vita parallela\": si fabbric\u00f2 una carta d'identit\u00e0 falsa col nome di Alex James Hidell (Alex da Alek, che era il suo nomignolo a Minsk, Hidell \u00e8 la storpiatura di Fidel Castro, il suo idolo rivoluzionario) e si dedic\u00f2 alla lettura di libri di spionaggio e intrighi internazionali. Era convinto che l'FBI, che lo aveva interrogato un paio di volte dopo il suo ritorno dall'URSS, lo controllasse, e usava il nome falso per procurarsi riviste militanti tramite una casella postale.\nI pochi soldi della tipografia permisero a Oswald di affittare un piccolo appartamento alla periferia di Dallas, ma la situazione familiare non migliorava. I litigi e le violenze erano all'ordine del giorno e Marina si ritrov\u00f2 sola nelle mani di un uomo frustrato e disturbato. Dopo mesi Oswald riusc\u00ec a estinguere il debito del viaggio e spese i primi soldi messi da parte per acquistare un'arma: una pistola Smith &amp; Wesson, con la quale si distraeva al poligono di tiro, suo passatempo preferito. La moglie trovava nel frattempo un po' di tranquillit\u00e0 grazie a una nuova amica, Ruth Paine, una signora statunitense desiderosa di imparare il russo.\nPoco tempo dopo Oswald compr\u00f2 per 10 dollari un fucile di precisione residuato bellico, modello Mannlicher-Carcano (costruito nel 1940 in Italia, nella Regia Fabbrica d'Armi di Terni). Se lo fece spedire in una casella postale registrata con il suo pseudonimo, A.J. Hidell, e cominci\u00f2 a esercitarsi a caricarlo e a scaricarlo in pochi secondi. Pi\u00f9 tardi si fece anche fotografare con esso.\nSoggiorno a New Orleans.\nOswald torn\u00f2 a New Orleans il 24 aprile 1963.\nRiusc\u00ec a farsi assumere da una ditta di caff\u00e8 a New Orleans, luogo in cui trasfer\u00ec la sua residenza. Si appassion\u00f2 alla guerriglia cubana e decise di aprire un ufficio del \"Fair Play for Cuba Committee\", un'organizzazione castrista con sede a New York. La \"Commissione per un atteggiamento leale nei confronti di Cuba\" non ebbe successo; ci\u00f2 non gli imped\u00ec successivamente di parlare alla radio come autoproclamato presidente del sedicente gruppo. Anche quest'iniziativa si rivel\u00f2 l'ennesimo fallimento: nessuno si iscrisse all'organizzazione, nonostante Oswald mandasse rapporti entusiastici sulla propria attivit\u00e0 a favore di Fidel Castro agli ignari fondatori del comitato. \nA New Orleans conobbe Guy Banister, David Ferrie e Clay Shaw.\nLicenziato ancora una volta, Oswald cadde in depressione. Nello stesso periodo si interess\u00f2 degli esuli anti-castristi ed ebbe contatti con il Directorio Revolucionario Estudiantil, ma poco dopo torn\u00f2 a diffondere volantini comunisti, tanto che, riconosciuto dai cubani rifugiati del DRE, rischi\u00f2 di essere malmenato da questi per il suo doppio gioco. Oswald venne trattenuto per una notte in prigione per rissa e quindi invitato a una trasmissione radio per spiegare la propria attivit\u00e0. Ma la solitudine presto si impadron\u00ec nuovamente di lui: passava le giornate chiuso in casa a giocare con il fucile e fantasticare di rivoluzioni con la moglie.\nL'attentato al generale Walker.\nIl 10 aprile 1963 Oswald effettu\u00f2 il grande atto rivoluzionario fantasticato: secondo la testimonianza della moglie Marina alla commissione Warren, Lee le raccont\u00f2 di essersi appostato fuori dalla residenza del generale Edwin Walker e di aver sparato alcuni colpi contro la vetrata, seppellendo il fucile usato, non il Carcano, subito dopo. Il fatto di non essere stato scoperto lo spinse ad alzare il tiro e fu allora che cominci\u00f2 a pensare a Kennedy, secondo le testimonianze di un conoscente, dato che Kennedy aveva tentato di rovesciare Castro l'anno prima.\nNell'estate del 1963 Oswald si convinse che era di nuovo tempo per un'azione clamorosa e si rec\u00f2 a Citt\u00e0 del Messico per farsi rilasciare un visto per Cuba: lo ottenne, mentendo nuovamente e spacciandosi per fotografo. Si rec\u00f2 cos\u00ec all'ambasciata russa in Messico per avere un visto per l'Unione Sovietica, documento che poteva accelerare la sua pratica per Cuba. Ma anche questa volta le sue speranze non trovarono soddisfazione.\nTorn\u00f2 a Dallas il 3 ottobre. Marina si era trasferita dall'amica Ruth Paine e Oswald era ancora una volta senza lavoro. Affitt\u00f2 una camera e si registr\u00f2 sotto un altro falso nome (O. H. Lee), convinto che gli agenti federali lo seguissero. La signora Paine lo aiut\u00f2 e, tramite un conoscente, gli fece ottenere un colloquio di lavoro presso il deposito dei libri scolastici di Dallas (\"Dallas Texas Book Depository\"). Cominci\u00f2 a lavorare come magazziniere il 15 ottobre.\nLa vicenda Kennedy.\nVerso la fine di ottobre l'impiegato del \"Texas Book School Depository\" Lee Oswald cap\u00ec che il viaggio del presidente Kennedy a Dallas poteva rappresentare un'occasione irripetibile per compiere un nuovo gesto \"rivoluzionario\" che avrebbe potuto renderlo famoso. La mattina del 22 novembre 1963 si svegli\u00f2, and\u00f2 in cantina a prendere il suo fucile Carcano e si fece accompagnare al lavoro da un vicino di casa, con il fucile smontato. Tutti i movimenti di Oswald dalle 7,10 alle 13,55 sono stati seguiti e segnalati dai testimoni oculari alla polizia. Qui di seguito la tabella con data, orario, luogo, persona, fatto, testimone e documentazione da fonte governativa o fonte garantita.\nOswald si appart\u00f2 al sesto piano in mezzo ad alcuni scatoloni spostati di recente davanti alla finestra dalla quale partirono gli spari, secondo la balistica, e mont\u00f2 il fucile. Sugli scatoloni vi erano solo le sue impronte digitali. Mentre il corteo del presidente stava attraversando la citt\u00e0 dall'aeroporto di Dallas per recarsi al \"Trade Mart\", un centro di uffici in periferia in cui Kennedy era atteso per un discorso e un banchetto, alle 12.30 in Dealey Plaza si sentirono degli spari registrati dalla Centrale di Polizia di Dallas. Dalle fotografie si vede che un primo colpo a vuoto fece voltare le persone a guardare indietro e fer\u00ec leggermente un passante al volto, un secondo colpo fer\u00ec Kennedy alle spalle e, da un filmato in 8\u00a0mm girato dal sarto Abraham Zapruder, si vede Kennedy sofferente portarsi le mani alla gola e John Connally ferito e sofferente. Il proiettile, entrato nella schiena di Kennedy e uscito dalla trachea, successivamente colp\u00ec Connally, in posizione non allineata col presidente, mentre la limousine svoltava ed entrambi guardavano a destra. La pallottola, intatta per aver attraversato solo tessuti molli nel corpo di Kennedy, gli incrin\u00f2 una costola, gli ruppe il radio e, persa potenza, si ferm\u00f2 nella coscia (successivamente cadde nella barella, danneggiata in parte dall'impatto con le ossa del governatore, ma intera). Dopo cinque secondi, mentre la macchina stava per accelerare, un terzo colpo mortale colp\u00ec Kennedy alla testa, facendo volare via una parte della calotta cranica; si \u00e8 a lungo dibattuto, inoltre, se sia stato sparato un quarto colpo, senza arrivare a un risultato condiviso.\nKennedy fu colpito a morte, mentre il governatore del Texas Connally non fu in pericolo di vita, perch\u00e9 il suo sedile era pi\u00f9 basso e perch\u00e9 si era buttato gi\u00f9 di fianco al riparo sulle ginocchia della moglie Nellie, mentre Kennedy non pot\u00e9 farlo a causa del busto ortopedico che portava. Dalle oltre 700 fotografie scattate in Dealey Plaza e fatte pervenire successivamente alla polizia, in alcune si vede che le persone in un primo momento si sono buttate a terra e, in un secondo momento, sono corse subito in massa verso la \"Grassy Knoll\", una collinetta erbosa presente nella piazza, per vedere chi avesse sparato. Mentre la limousine si avviava all'ospedale con Kennedy in fin di vita, alcuni poliziotti perlustrarono il deposito di libri. Gli impiegati del quinto piano affermarono di aver sentito tre colpi al piano di sopra. Qualcuno vide fuggire un giovane uomo alto e pallido, simile a Oswald.\nDopo la sparatoria Oswald si ferm\u00f2 a prendere una bibita per non dare nell'occhio e abbandon\u00f2 il luogo di lavoro senza chiedere un permesso, dopo essere stato brevemente trattenuto dalla polizia, ma identificato subito dal proprio datore di lavoro. Al sesto piano la polizia rinvenne un fucile dove successivamente furono identificate le sue impronte; secondo la versione ufficiale dei fatti, egli, uscito in tutta fretta in maglietta nonostante il clima di novembre, si rec\u00f2 alla pensione dove alloggiava durante la settimana e, presa la sua pistola, cominci\u00f2 a girovagare per la citt\u00e0 senza meta, mentre la polizia setacciava le strade di Dallas alla ricerca dell'attentatore. Poco dopo un poliziotto ferm\u00f2 un uomo che corrispondeva al sospettato, ma questi lo uccise con alcuni colpi di pistola. Notato camminare nei pressi di un cinema in atteggiamento sospetto, Oswald vi entr\u00f2 senza pagare il biglietto e la cassiera chiam\u00f2 la polizia. Per questo motivo arrivarono 26 poliziotti, che lo credettero l'assassino del collega, e Oswald, dopo una breve colluttazione, fu arrestato e portato alla centrale di polizia.\nMentre veniva riconosciuto da alcuni testimoni come l'assassino del poliziotto J. D. Tippit (avvenuto tra le 13:11 e la 13:14, ovvero tra 41 e 44 minuti dopo l'assassinio di Kennedy), si venne a sapere del suo impiego al deposito sito nella piazza in cui era avvenuto l'omicidio del presidente. Il fucile trovato nell'edificio, vicino alla finestra, risult\u00f2 essere il suo, mentre in tasca gli trovarono la pistola carica, con la quale la polizia ritenne potesse avere ucciso l'agente di polizia Tippit: i proiettili erano gli stessi. Venne sottoposto al test dei nitrati, positivo per la mano, ma non per la guancia, fatto che non si verifica comunque sempre: la sua mano aveva certamente sparato. L'efficiente polizia di Dallas raccolse molte prove contro Oswald, ma il conflitto di competenze con l'FBI non aiut\u00f2 a ottenere una confessione. Un agente (Jim Leavelle, detective della squadra omicidi del Dallas Police Department), temendo che potessero sparare a Oswald, fece una battuta, dicendogli che un presunto attentatore doveva essere bravo almeno quanto lui (in riferimento a Kennedy) e Oswald non neg\u00f2 in maniera esplicita, limitandosi a sorridere e a dire che nessuno gli avrebbe sparato.\nOswald continu\u00f2 ufficialmente a negare tutto, dopo che le indagini passarono all'FBI, che Oswald accusava di aver importunato sua moglie (l'FBI lo teneva d'occhio come possibile sospetto agente comunista); venne ripetutamente fotografato mentre sorrideva alla folla e faceva il saluto a pugno alzato e, avvicinato da un giornalista durante un'improvvisata conferenza stampa nella quale aveva richiesto assistenza legale, sostenne di essere un capro espiatorio, ma non ebbe il tempo di dimostrarlo in un regolare processo: domenica 24 novembre, mentre veniva trasferito dalla Centrale della polizia di Dallas alla prigione della contea, venne ucciso da Jack Ruby, un gestore di un night club apparentemente affetto da turbe psichiche e grande estimatore di JFK, ma, secondo alcuni, collegato a potenti mafiosi e indagato per cospirazione dalla Commissione d'inchiesta presieduta da Earl Warren. Ruby afferm\u00f2 di voler diventare un eroe per aver vendicato il presidente e aver risparmiato a Jacqueline di testimoniare al processo. Egli era gi\u00e0 noto come un mitomane che amava intromettersi nelle indagini della polizia ed era conosciuto da molti agenti di Dallas.\nLee Harvey Oswald fu sepolto al \"Shannon Rose Hill Memorial Park\" di Fort Worth, Dallas.\nConclusioni, ipotesi alternative e confutazioni.\nQui di seguito sono riportate alcune ipotesi sulla presunta estraneit\u00e0 di Oswald, mai verificate e considerate solamente teorie del complotto. Si riportano anche le relative confutazioni a tali teorie effettuate nel corso degli anni.\nJim Garrison e l'accusa a Clay Shaw.\nLe conclusioni della commissione investigativa federale, istituita dal presidente Johnson, contenute nella Warren Commission Report, sono state lungamente e fortemente contestate dall'allora Procuratore distrettuale di New Orleans, Jim Garrison, durante un processo che incriminava l'imprenditore Clay Shaw per l'omicidio del presidente Kennedy. Nei decenni che hanno seguito la tragedia sono state fatte molte ipotesi sull'omicidio di Kennedy; a causa della pressione di vari movimenti statunitensi, il presidente Gerald Ford istitu\u00ec la HSCA (\"United States House Select Committee on Assassinations o Commissione scelta della Camera dei deputati sui casi di assassinio\"), che reinterpret\u00f2 i dati raccolti in chiave cospirativa, a causa di varie incongruenze del Rapporto Warren come la presunta impossibilit\u00e0 per Oswald di sparare tre colpi in otto secondi con un fucile definito da \"quattro soldi\", o di colpire con un solo proiettile sia Kennedy sia Connally, il rinvenimento del fucile Carcano senza alcuna impronta e il rilevamento dell'impronta di Oswald sul fucile dopo quattro giorni, lo studio delle traiettorie dei colpi delle ferite di Kennedy e Connally comprese fra 15\u00b0 e 25\u00b0, che non sono compatibili con gli angoli d'incidenza dei colpi dal 6\u00ba piano, compresi fra 55\u00b0 e 65\u00b0, l'impossibilit\u00e0 per Oswald di essere al 6\u00ba piano alle ore 12.30, essendo stato visto dal poliziotto Baker al 2\u00ba piano alle ore 12.32, il confronto dei bossoli trovati sull'auto di Tippit, che sarebbero completamente diversi da quelli del revolver di Oswald.\nTest sul fucile di Oswald e su modelli analoghi.\nUn test di tiro condotto dall'agenzia Ansa nella Regia fabbrica d'Armi di Terni dove fu prodotto il fucile Carcano, su autorizzazione concessa dal Comando Logistico dell'Esercito Italiano, ha stabilito la velocit\u00e0 massima di tiro del fucile 91/38 in 5 secondi per colpo. Durante il test, il tiratore (sotto la supervisione di Ufficiali dell'Esercito) ha impiegato 19 secondi per mettere a segno 3 colpi, tempo di gran lunga superiore a quello che avrebbe impiegato Oswald secondo la commissione Warren. Altri studi sulla vicenda sostengono l'improbabilit\u00e0 che sia stato usato quel fucile per compiere l'attentato, proprio per via della sua supposta scarsa precisione: l'ottica di precisione era montata sul fucile in modo artigianale e non fu calibrata in poligono di tiro. Infine con quell'ottica montata ricaricare il fucile, tenendolo appoggiato alla guancia, mirare e sparare due colpi in due secondi non sarebbe possibile.\nEntrambe le affermazioni sono tuttavia smentite dall'opinione dell'attore Diego Verdegiglio, che nel suo libro tra le altre cose nota:\nOswald e i sicari mafiosi.\nInoltre vi \u00e8 la confessione del sicario mafioso James Files che si autoaccus\u00f2 del delitto, affermando una cospirazione in cui vi erano lui, Charles Nicoletti, Johnny Roselli, Jack Ruby e lo stesso Oswald; Files disse che avrebbe commesso materialmente il delitto con il complice Nicoletti: . In questa teoria del complotto Oswald a volte viene scagionato, a volte invece coinvolto come fiancheggiatore o come tiratore di supporto. Il mandante viene individuato nel boss mafioso di Chicago Sam Giancana. Un'altra versione accusa altri killer al servizio dello stesso Giancana (Roselli e Bill Bonanno).\nLa motivazione addotta sarebbe una ritorsione contro le politiche antimafia di Robert Kennedy, il Ministro della giustizia (\"Procuratore generale\") nel governo del fratello John, considerate un tradimento dopo che il padre Joseph P. Kennedy si era assicurato i voti della mafia italoamericana, grazie all'amicizia dei Kennedy con il cantante Frank Sinatra e il boss. Il complotto avrebbe avuto anche l'appoggio della CIA. Oswald sarebbe stato coinvolto in quanto squilibrato e fanatico castrista, per essere usato come capro espiatorio, e messo poi a tacere da Ruby. Questa teoria \u00e8 screditata dalla mancanza di credibilit\u00e0 dello stesso Files, accertata dall'FBI. L'ex mafioso avrebbe raccontato la storia inventata per avere uno sconto di pena, essendo stato condannato a 30 anni per vari reati, compresa la sua collusione con la criminalit\u00e0 organizzata e il tentato omicidio di un agente federale.\nLa \"pallottola magica\".\nLa cosiddetta \"pallottola magica\" dalla traiettoria impossibile e che fer\u00ec Kennedy e il governatore Connally sarebbe in realt\u00e0 compatibile con la posizione dell'auto presidenziale che stava svoltando. L'aggettivo \"magica\", in senso figurato, sarebbe comunque non appropriato.\nIl filmato di Oswald al deposito.\nIn un filmato amatoriale, girato da Robert Hughes, si vede un'ombra alla finestra del deposito dove le perizie balistiche hanno affermato essere partiti i colpi e dove vennero ritrovati il fucile e le impronte di Oswald: molti obiettano che non si tratta di una prova, ma a un'analisi computerizzata, la sagoma assomiglia molto a quella di Oswald: si intravede infatti un uomo, apparentemente caucasico e vestito di bianco, stare alla finestra pochi secondi prima del primo colpo.\nConclusioni.\nLa conclusione generale dell'inchiesta Warren fu che Oswald avesse ucciso Kennedy da solo. La controinchiesta dell'HSCA ammise invece la possibilit\u00e0 di pi\u00f9 partecipanti al delitto, e cio\u00e8 che ci fu un complotto che organizz\u00f2 un Colpo di Stato, come riportato in \"Farewell America\". Secondo quanto scritto nel Rapporto della Commissione Warren, la vita di Oswald non fu mai all'altezza delle aspettative, e quindi uccise Kennedy per compiere un gesto importante, che lo avrebbe reso famoso e avrebbe riscattato la sua vita. Questa versione \u00e8 contraddetta dai verbali d'interrogatorio di Oswald al Dipartimento di Polizia. Oswald durante l'interrogatorio col Capitano Fritz, non si \u00e8 mai vantato di avere ammazzato Kennedy, dicendo: \"Io non sono un insoddisfatto, niente mi ha irritato del presidente\". Il capitano Fritz gli chiese se avesse sparato al Presidente e Oswald disse semplicemente che non aveva sparato al Presidente Kennedy. Oswald fu condannato dalla Commissione Warren senza aver mai avuto alcuno che prendesse la sua difesa e senza aver mai avuto alcun regolare processo.\nSecondo la Warren Jack Ruby uccise Oswald per una svista della polizia, fino ad allora molto attenta, con l'obiettivo di venire celebrato come eroe e giustiziere dell'assassino del presidente (la polizia di Dallas ricevette in effetti molte telefonate di minaccia a Oswald, da parte di persone che volevano una giustizia sommaria per vendicare Kennedy). Un poliziotto che gli stava vicino, poco prima gli aveva detto: \u00abLee, se ti sparano, spero abbiano una buona mira\u00bb. E lui di rimando: \u00abTranquillo, non mi sparer\u00e0 nessuno\u00bb.\nOswald nella cultura di massa.\nFilm sulla vita.\nLa vita di Lee Harvey Oswald, ha ispirato film e serie televisive. Di seguito elencati i titoli pi\u00f9 importanti e i nomi degli attori che gli hanno prestato il volto:"}
{"id": "214263", "revid": "287204", "url": "https://it.wikipedia.org/wiki?curid=214263", "title": "Rag\u00fa", "text": ""}
{"id": "214264", "revid": "287204", "url": "https://it.wikipedia.org/wiki?curid=214264", "title": "Ragu", "text": ""}
{"id": "214266", "revid": "1964735", "url": "https://it.wikipedia.org/wiki?curid=214266", "title": "Giovanni Fattori", "text": "\u00c8 considerato tra i maggiori pittori italiani dell'Ottocento e tra i principali esponenti del movimento dei Macchiaioli.\nBiografia.\nGiovinezza.\nGiovanni Fattori nacque a Livorno il 6 settembre 1825 (e non il 25 settembre, come afferm\u00f2 una volta, o nel 1828, come egli stesso ebbe due volte a dichiarare, seppur con una certa titubanza, per sembrare pi\u00f9 giovane). La madre era la fiorentina Lucia Nannetti, \u00abuna buona donna che credeva in Dio e nei Santi\u00bb (usando le parole dello stesso figlio), mentre il padre si chiamava Giuseppe.\nRinaldo, primogenito di Giuseppe, titolare di un prosperoso banco di affari, sempre a Livorno, era pi\u00f9 vecchio di Giovanni di una quindicina d'anni e instaur\u00f2 con lui un rapporto speciale, quasi da padre e figlio. Fu per questo motivo che il Fattori, abbandonati gli studi alla scuola elementare, and\u00f2 a lavorare nella banca d'affari del fratello, dove comunque impar\u00f2 a leggere e a scrivere. Giovanni, tuttavia, rivel\u00f2 ben presto un'innata vocazione per il disegno: dopo aver intuito le sue inclinazioni artistiche, pertanto, la seppur disagiata famiglia affid\u00f2 il giovane alla scuola privata di Giuseppe Baldini, il migliore e \u00abunico\u00bb artista della citt\u00e0. Ci\u00f2 malgrado, egli non fu un bravo maestro per il Fattori, che in tarda et\u00e0 lo avrebbe ricordato come un uomo frivolo e vanaglorioso: dopo aver quindi preso consapevolezza dell'inconcludenza dei suoi studi, egli si trasfer\u00ec a Firenze e si iscrisse all'Accademia di belle arti di Firenze, dove studi\u00f2 svogliatamente sotto la guida di Giuseppe Bezzuoli. \nNumerosi furono i suoi compagni di studi, tutti della medesima et\u00e0 ed estrazione sociale, unitamente animati da vivi sentimenti democratici e tra loro estremamente solidali. Erano costoro Costantino Mosti, suo primo compagno di stanza a Firenze; Alfonso, Clarissa, Penelope e Amalia Nardi; Verulo e Alcibiade Bartorelli; Enrico e Nicola Kutuf\u00e1; Ferdinando e Lucia Baldesi. Alla comitiva si aggiungevano anche un tal Giordanengo, Giovanni Paganucci (che condivise con il Fattori una soffitta in via Nazionale intorno al 1855), Ferdinando Buonamici e Luigi Bechi (futuri frequentatori, insieme al Fattori, del Caff\u00e8 Michelangiolo): come osservato da Dario Durb\u00e8 questi sono \u00abnomi capaci oggi di risvegliare un'eco solo nella mente di un qualche cultore di storia locale livornese, eppure importanti per ricostruire momenti di eccezionale rilievo nella sensibilit\u00e0 dell'artista\u00bb.\nGrazie all'intercessione di Giuseppe Giusti, ottenuta grazie a un'amica di famiglia, Fattori arriv\u00f2 persino a figurare nella ristretta cerchia cui il Bezzuoli si apprestava a dare lezioni private. Ci\u00f2 non pass\u00f2 inosservato alla societ\u00e0 fiorentina del tempo, soprattutto alla luce del prestigio professionale del Bezzuoli (che, ormai al culmine della sua fama, non era affatto desideroso di dedicarsi alla didattica) e della situazione sociale del Fattori, che dovette apparire come un \u00abfigliuolo di brava gente del popolo, anche se giunta a qualche agiatezza\u00bb (Durb\u00e8). \nFu a causa di questa frizione con il bel mondo fiorentino che Fattori assunse un carattere ribelle e sanguigno, e fra i camerati inizi\u00f2 rapidamente a godere fama del pi\u00f9 sovversivo studente della scuola, come ci testimonia Telemaco Signorini che, nei suoi \"Caricaturisti e caricaturati\", affermava che le burle e malefatte compiute dal Fattori in quegli anni erano degne di essere incluse in \u00abun volume di molte pagine\u00bb. In ogni caso, nonostante la straripante vivacit\u00e0, Fattori nel 1852 riusc\u00ec a concludere regolarmente (anche se non in maniera particolarmente brillante) il suo ciclo di studi, grazie alla docenza di Gazzarrini (elementi), Servolini (disegno dalle statue), De Fabris (prospettiva), di Paganucci (anatomia) e, infine, di Pollastrini (scuola libera del nudo). Curiosamente egli non fu un grande conoscitore di storia dell'arte, siccome riteneva l'approccio a tali nozioni problematico per una libera espressione della propria sensibilit\u00e0 artistica:\nMaturit\u00e0.\nCon l'ascesa al soglio pontificio di Pio IX la popolazione studentesca inizi\u00f2 a essere animata da intensi fermenti nazionalisti e rivoluzionari. Ne fu coinvolto lo stesso Fattori che, infiammato dall'ardore giovanile, si arruol\u00f2 come fattorino del partito d'Azione e gir\u00f2 per la Toscana distribuendo \u00abfogli incendiari\u00bb simili a volantini. Arriv\u00f2 persino a pensare di arruolarsi volontario, anche se questo proposito non fu mai messo in atto in quanto non riusc\u00ec a superare l'opposizione dei genitori: ci\u00f2 malgrado la tumultuosa epopea risorgimentale non manc\u00f2 di lasciare un'impronta profonda nella fantasia del Fattori.\nDopo il termine delle vicende risorgimentali e la maturazione di una coscienza politica, Fattori ritorn\u00f2 alla pittura, accostandosi a essa con un animo \"boh\u00e9mien\": \u00abfeci, egli dice, la vera vita del boemien (\"sic\") senza posare e senza saperlo [...] per pura necessit\u00e0\u00bb, avrebbe poi detto. Spinto dalla presenza austriaca in Toscana, e dalla volont\u00e0 di allontanarsi dalla pittura bezzoliana, ancora nel solco della tradizione accademica, Fattori divenne un assiduo frequentatore del caff\u00e8 Michelangiolo, taverna scelta come luogo di ritrovo da diversi artisti e patrioti fiorentini. Si tratt\u00f2 questo di un periodo \u00abdi vita lieta, spensierata senza sapere che cosa fosse il domani\u00bb, allietato anche dall'amicizia con Settimia Vannucci, donna con la quale si sarebbe sposato nel 1860. Lo stesso Fattori, parlando della futura moglie, ci racconta dell'epidemia di colera che falcidi\u00f2 la citt\u00e0 nel 1854, anno del loro fidanzamento (la stessa Settimia, pur non soccombendo, ne fu vittima) e delle sue pressanti condizioni economiche, a causa delle quali divenne attivo come vignettista-litografo. Nel frattempo, dopo gli esordi dell\"'Autoritratto\" (1854), Fattori speriment\u00f2 una nuova tecnica espressiva, la \"macchia\": ne riparleremo pi\u00f9 approfonditamente nel paragrafo \"Stile\".\nNel 1861 esegu\u00ec il \"Ritratto della cugina Argia\", altro quadro di spicco, mentre l'anno successivo fu la volta del \"Campo italiano alla battaglia di Magenta\", dipinto per il quale Fattori pot\u00e9 beneficiare di una somma di denaro messagli a disposizione mediante concorso per recarsi personalmente sul campo di Magenta, in Lombardia. Questi giorni, tuttavia, furono funestati da una gravissima disgrazia familiare: Settima, infatti, aveva contratto la tubercolosi, malattia che la port\u00f2 alla morte nel 1867. Nonostante il lutto, in questi anni Fattori riusc\u00ec a mettere definitivamente a punto le sue doti da pittore, licenziando una serie di opere destinate ad avere grande eco, che indagavano gli aspetti pi\u00f9 concreti e quotidiani della realt\u00e0. A questa evoluzione stilistica contribu\u00ec anche Diego Martelli, nume tutelare della cosiddetta \u00abscuola di Castiglioncello\u00bb, cui Fattori si accost\u00f2 nel luglio 1867: oltre a divenire un intimo amico del Martelli, in questa citt\u00e0 Fattori realizz\u00f2 moltissime opere nella campagna maremmana, come \"Assalto\" e \"Bovi al carro\". Dopo un soggiorno a Roma del 1872 produsse invece opere dal sapore verista, autoctono, persino Viale animato (si pensi alle tre versioni della \"Posta al campo\" o alle due redazioni del \"Viale animato\"), con le quali si conquist\u00f2 il favore dei contemporanei.\nDal 1862 Fattori inizi\u00f2 a entrare nella considerazione di Francesco e Matilde Gioli e a frequentare la loro villa di Vallospoli, animata da una grande vivacit\u00e0 culturale che certamente gli giov\u00f2. Trasse qualche suggestione anche dal soggiorno a Parigi, ove soggiorn\u00f2 fra il maggio e il giugno del 1875, ospite di Federico Zandomeneghi: egli, tuttavia, manifest\u00f2 ben presto una naturale idiosincrasia per la pittura impressionista, che doveva certamente rappresentare la vera novit\u00e0 del periodo, nutrendo un'avversione profonda specialmente nei confronti di Camille Pissarro. Fu in quegli anni che and\u00f2 delineandosi la sua fama di \u00abforte verista\u00bb, sancita dai premi vinti nelle Esposizioni: nel 1870 a Parma; nel 1873 a Vienna e a Londra; nel 1875 a Santiago del Cile; nel 1876 a Philadelphia; nel 1880 a Melbourne; nel 1887 a Dresda; nel 1889 a Colonia. Uno dei suoi dipinti, nella fattispecie \"Quadrato di Villafranca\", fu ammirato dal re Umberto I e acquistato dalla Galleria Nazionale d'Arte Moderna di Roma. Nel frattempo si invagh\u00ec perdutamente di Amalia Nollemberger, una diciannovenne tedesca al servizio di Matilde Gioli in qualit\u00e0 di istruttrice: l'ardore suscitato dalla giovane donna fu tale da causare un salto di qualit\u00e0 nell'arte di Fattori.\nIl riconoscimento di Fattori fu testimoniato anche dalla nomina di professore corrispondente della Accademia di Belle Arti di Firenze nel 1869 e di professore onorario di pittura 1880. Nonostante questi titoli egli non ebbe mai un ruolo organico nell'Accademia e percep\u00ec sempre stipendi assai modesti, tanto che si trov\u00f2 costretto a dedicarsi all'insegnamento privato della pittura presso le famiglie della nobilt\u00e0 fiorentina. Quest'attivit\u00e0 accrebbe sia i suoi guadagni sia la sua fama, e Fattori si ritrov\u00f2 ad apprezzare quell'abominevole \u00abaristocrazia di casta\u00bb sino ad allora giudicata negativamente a causa dell'opposizione politica e della limitatezza degli ambienti che egli aveva frequentato sino ad allora. Quest'influenza fu senza dubbio molto positiva e stimolante, tanto che in questi anni rintracciamo un ulteriore punto di svolta nella pittura fattoriana. Intanto intraprese anche l'attivit\u00e0 di acquafortista, incidendo un globale di ben duecento lastre.\nNel 1882 soggiorna presso il principe Tommaso Corsini nella tenuta della Marsiliana, nella Maremma grossetana. In quell'occasione l'artista, impressionato dalla natura aspra e selvaggia e dai volti dei butteri segnati dal duro lavoro nei campi, trae spunto per alcuni quadri: La marcatura dei puledri, Il salto delle pecore, Il riposo.\nTra i suoi ultimi allievi si ricordano Giovanni Marchini, col quale in seguito non perde pi\u00f9 i contatti, e Giovanni Malesci, che gli rimane vicino negli ultimi anni, dal 1903 al 1908, divenendo il maggior prosecutore della memoria del maestro.\nLa celebrit\u00e0 di Fattori era ormai giunta al suo culmine, e fu con commozione che il segretario della Biennale di Venezia annunci\u00f2 la presenza di \u00abpap\u00e0 Fattori, vera anima di vero artista\u00bb alla quinta edizione dell'esposizione internazionale. Galvanizzato dalla notoriet\u00e0 raggiunta, Fattori lavor\u00f2 alacremente e furono numerosissime le tele che egli invi\u00f2 alle varie esposizioni che si susseguivano in Europa. Oltre alla Biennale di Venezia Fattori espose anche a Berlino (1896), Dresda (1897), Monaco di Baviera e Parigi (1900, presso la \"Exposition universelle\"), riscuotendo riconoscimenti e premi. Burrascosa fu la sua vita sentimentale: il 4 giugno 1891 spos\u00f2 Marianna Bigazzi, dopo una convivenza di otto mesi (matrimonio dettato anche dalla necessit\u00e0 di agevolare quello della figliastra Giulia col pittore uruguayano Domingo Laporte). La Bigazzi, tuttavia, mor\u00ec il 1\u00ba maggio 1903; Fattori nel 1907 spos\u00f2 una sua amica, Fanny Marinelli, che pure mor\u00ec prematuramente il 3 maggio 1908 e che ritrasse nel \"Ritratto della terza moglie\". Ormai anziano, il pittore non si spos\u00f2 pi\u00f9 e decise di giovarsi della compagnia delle sue allieve, le quali contribuirono a una serena vivacit\u00e0 di spirito. Speciale menzione meritano Adele Galeotti, con la quale dipinse sul Trasimeno, Enedina Pinti (con cui si rec\u00f2 a Bauco e San Rossore nel 1904-5), e Anita Brunelli, con la quale Fattori si augurava di poter dipingere insieme sul litorale livornese. \nGiovanni Fattori mor\u00ec il 30 agosto 1908 all'et\u00e0 di 82 anni a Firenze; pianto sinceramente dai contemporanei, i funerali furono celebrati il 1\u00ba ottobre 1908.\nStile.\nGiovanni Fattori \u00e8 considerato uno dei pi\u00f9 sensibili esponenti del movimento dei Macchiaioli. Egli inizi\u00f2 a informare i primi personali orientamenti artistici quando, a partire dagli anni Cinquanta dell'Ottocento, inizi\u00f2 a frequentare il Caff\u00e8 Michelangiolo di Firenze, animato da \u00abuna classe di giovani [artisti], i quali erano divenuti nemici dei professori accademici: guerra all\u2019arte classica!\u00bb. Fattori, mostrandosi insofferente alla pittura accademica e ai temi storico-celebrativi da essa prediletti, ader\u00ec quasi fisiologicamente alla \"macchia\", una nuova tecnica pittorica ed espressiva legata con la poetica naturalistica. Lo scopo di Fattori, infatti, era quello di instaurare una pittura di 'impressione' modulando i volumi e le lontananze non pi\u00f9 con il tradizionale chiaroscuro, bens\u00ec con la giustapposizione omogenea di campiture di colore accordate tra di loro in base al \u00abtono\u00bb, al \u00abvalore\u00bb e al loro conveniente \u00abrapporto\u00bb (come spieg\u00f2 egli stesso). Questa prassi aveva i suoi presupposti nelle dinamiche della percezione visiva: la presenza delle \"macchie\", infatti, \u00e8 giustificata dal fatto che l'occhio umano \u00e8 colpito solo dai colori, che con le loro brusche interruzioni descrivono i contorni degli oggetti. Per questo motivo il reticolo disegnativo di Fattori non contemplava l'utilizzo di linee di contorno (assenti, tra l'altro, anche nella realt\u00e0).\nI dipinti di Fattori trattano gli aspetti pi\u00f9 terragni e quotidiani della realt\u00e0, quelli meno appariscenti e per questo motivo pi\u00f9 dolorosi: a queste tematiche l'artista si accost\u00f2 con diverse disposizioni d'animo, presentando talvolta un grande e innocente coinvolgimento lirico e altre volte facendo prevalere l'intento polemico, ironico o descrittivo. Questa riflessione sulla quotidianit\u00e0, in ogni caso, fu condotta sempre con grande vigore e autenticit\u00e0 morale, in pieno accordo con la poetica macchiaiola, animata da un pungente verismo pittorico:\nLa produzione pittorica di Fattori, in ogni caso, abbraccia numerosi altri soggetti oltre a quello militare. Un tema ricorrente \u00e8 il paesaggio, in particolare la sua terra, la Maremma toscana; vi troviamo anche un certo gusto per il ritratto, realizzato con grande penetrazione psicologica e disinvoltura. Altro tema fondamentale della poetica fattoriana \u00e8 quello dei contadini e dei loro costumi: i \"butteri\", la gente del popolo e il loro faticoso lavoro dei campi, la vita degli animali e il logorio del lavoro sono tutti dati stilistici che troviamo in molti dei suoi dipinti. In questo modo Fattori restituisce l'immagine di una natura tutt'altro che generosa e idillica, bens\u00ec crudele, ostile, dove gli uomini e gli animali sono accomunati dal medesimo destino di sofferenza e miseria.\nFattori, del quale esiste un cospicuo numero di opere, \u00e8 ben rappresentato in numerosi musei italiani, fra i quali giova ricordare il museo civico Giovanni Fattori di Livorno, la Galleria Nazionale d'Arte Moderna di Roma, la Galleria d'Arte Moderna di Palazzo Pitti (a Firenze), nella pinacoteca di Brera a Milano e la torinese Galleria civica d'arte moderna e contemporanea. Per quanto concerne il suo retaggio Fattori esercit\u00f2 un'influenza forte e duratura su numerosi artisti, come Plinio Nomellini, Oscar Ghiglia, Giuseppe Pellizza da Volpedo e Amedeo Modigliani."}
{"id": "214267", "revid": "287204", "url": "https://it.wikipedia.org/wiki?curid=214267", "title": "Valentina Marocchi", "text": "Carriera.\nCon Tania Cagnotto e Cristopher Sacchin fa parte di quella folta colonia di bolzanini nella nazionale italiana di tuffi, che gi\u00e0 in passato aveva \"sfornato\" campioni come Klaus Dibiasi e Carmen Casteiner.\nSi \u00e8 imposta dapprima a livello \"juniores\", vincendo gli europei di categoria dalla piattaforma nel 1998 a Brasschaat, e conquistando un'altra medaglia, questa volta di bronzo, tre anni dopo a Malta.\nLa tuffatrice italiana si \u00e8 affermata successivamente anche a livello assoluto nel panorama europeo. \nAgli Europei di Madrid 2004 ha vinto il bronzo dalla piattaforma sia nel sincronizzato con la frusinate Brenda Spaziani (in coppia con la quale era giunta terza anche alla \"European Champions Cup\" dell'anno precedente), sia nel singolo, nella gara vinta dalla Cagnotto.\nAi Mondiali di Montr\u00e9al nel 2005 ha centrato due finali dalla piattaforma: nel sincro, sempre con la Spaziani, conclusa all'11\u00ba posto e nel singolo, chiuso all'8\u00ba, davanti alla Cagnotto (10\u00ba), che vincer\u00e0 la prima medaglia femminile nella storia dei mondiali di tuffi due giorni dopo.\nAlle successive universiadi a Smirne, sfiora il podio (4\u00ba posto) nella piattaforma. \nAgli Europei di Budapest 2006 si qualifica per la finale sia nella piattaforma che nel sincro (con la Spaziani), chiudendo rispettivamente al 5\u00ba e 4\u00ba posto.\nHa raggiunto la finale anche ai successivi appuntamenti pi\u00f9 importanti, senza per\u00f2 aggiudicarsi mai una medaglia: mondiali di Melbourne 2007 (10\u00ba posto individuale, 12\u00ba nel sincronizzato), europei di Eindhoven 2008 (5\u00ba posto individuale), europei di Torino 2009 (4\u00ba posto nel sincronizzato), mondiali di Roma 2009 (10\u00ba posto nel sincronizzato), europei di Budapest 2010 (7\u00ba posto sia nel singolo che nel sincronizzato). Unica finale di rilievo mancata \u00e8 stata quella delle Olimpiadi di Pechino 2008, dove ha chiuso le semifinali al 15\u00ba posto.\nHa annunciato il proprio ritiro ad inizio 2010, salvo poi tornare per i campionati italiani assoluti di quell'anno, dove ha chiuso al secondo posto nella piattaforma da 10 metri. Ha di nuovo annunciato il ritiro nel corso dell'anno, salvo poi tornare a tuffarsi nel mese di dicembre. Ha annunciato poi il ritiro definitivo all'inizio del 2011.\nHa frequentato il 16 corso biennale 2010-2012 per maresciallo dell'Arma dei Carabinieri, conseguendo il grado di maresciallo e la laurea in scienze giuridiche della sicurezza."}
{"id": "214269", "revid": "697352", "url": "https://it.wikipedia.org/wiki?curid=214269", "title": "Menkheperra", "text": "Biografia.\nMenkheperra, figlio del \"Primo Profeta di Amon\" Pinedjem I e di Henuttawy, figlia di Ramesse XI, ultimo sovrano della XX dinastia rivest\u00ec la carica di primo profeta di Amon per successione paterna probabilmente per pi\u00f9 di 50 anni, durante i regni di Amenemnesut e Psusennes I, sovrani della XXI dinastia.\nL'avvenimento di maggior rilievo del suo lungo \"pontificato\" fu la rivolta dei membri di alcune delle famiglie nobili di Tebe, fatto che si verific\u00f2 immediatamente prima, o in concomitanza, con l'acquisizione da parte di Menkheperra del ruolo di \"Primo Profeta di Amon\".\nFino ad Herihor la carica di primo profeta era stata ricoperta da membri delle famiglie nobili di Tebe su nomina regia. Con la sua trasformazione in carica ereditaria, oltretutto al di fuori delle cerchia delle famiglie principesche, queste si erano viste precludere l'accesso ad un incarico che era un'importante fonte di potere e di reddito. Menkheperra, dopo aver sconfitto i ribelli, utilizz\u00f2 un responso oracolare del dio Amon stesso per deportare i suoi nemici a el-Kharga, una sperduta oasi nel deserto libico. Probabilmente per motivi di opportunit\u00e0 politica lo stesso oracolo venne usato poco dopo per concedere una generosa amnistia che permise ai ribelli il ritorno a Tebe.\nOltre ai consueti titoli, tra i quali vi era anche quello di \"Capo dell'Esercito\", Menkheperra assunse anche quelli di \"Figlio del Re di Kush\", del tutto onorifico in quanto il controllo della Nubia era stato perso dall'Egitto gi\u00e0 ai tempi del pontificato di Payankh, nonno di Menkheperra.\nL'attivit\u00e0 edilizia durante il lungo regno/pontificato di Menkheperra risulta essere stata modesta, forse a causa di un impoverimento del Tesoro del Tempio di Amon; rimangono testimonianze dell'ingrandimento del recinto templare a Karnak e del potenziamento della fortezza di confine settentrionale di Tendjai o Tendjoi, oggi El-Hiba."}
{"id": "214271", "revid": "287204", "url": "https://it.wikipedia.org/wiki?curid=214271", "title": "Storia dell'algebra omologica", "text": "La storia dell'algebra omologica si pu\u00f2 dividere in tre periodi e pu\u00f2 considerarsi un cammino graduale.\nIl primo ha inizio negli anni 1940 con i lavori classici di Samuel Eilenberg, Saunders MacLane, D. K. Faddeev, Richard Baer, nonch\u00e9 Henri Cartan. Questi sviluppi possono considerarsi come la nascita e la crescita di un linguaggio per descrivere le propriet\u00e0 topologiche di oggetti geometrici. Dopo un primo periodo nel quale l'algebra omologica si dimostra utile in un'ampia gamma di applicazioni, si ha un primo tentativo di collocarla in una posizione pi\u00f9 astratta su una base uniforme. Con il libro \"Homological Algebra\" del 1956 Cartan e Eilenberg giungono ad una prima sistemazione basandosi sulla risoluzione proiettiva e sulla risoluzione iniettiva. Fino a questo punto lo strumento computazionale per eccellenza dell'algebra omologica \u00e8 la sequenza spettrale; queste sequenze sono essenziali, in particolare, per calcolare i funtori derivati di una composizione di due funtori \nSi ha poi la pubblicazione nel 1957 dell'articolo di Alexander Grothendieck dal titolo \"Sur quelques points d'alg\u00e8bre homologique\" sul Tohoku Mathematical journal nel 1957 (ma la pubblicazione risulta ritardata di tre anni) che avvia un secondo stadio fondazionale, noto presso gli addetti ai lavori semplicemente come Tohoku. Questo approccio si serve del concetto di categoria abeliana per introdurre i fasci di gruppi abeliani. In questi anni inizia l'influenza di Grothendieck e della sua scuola di geometria algebrica.\nIl terzo periodo ha inizio nel 1963 con la introduzione della nozione di categoria derivata e dura tutt'oggi. Questo genere di categoria viene introdotto nella tesi scritta da J.-L. Verdier con la supervisione di Grothendieck e costituisce un esempio di categoria triangolata. Questi generi di categorie inizialmente sono stati utilizzate quasi solo nella geometria algebrica e solo intorno al 1980 hanno cominciato ad essere utilizzate in un numero sempre maggiore di settori. Solo dopo i lavori di M. Sato e della sua scuola sull'analisi microlocale e dopo l'introduzione della teoria dei D-moduli e dei fasci perversi con applicazioni alla teoria della rappresentazione le categorie derivate sono state utilizzate sempre pi\u00f9 estesamente. Con questo approccio le sequenze spettrali risultano meno essenziali, ma giocano ancora un ruolo importante ogni qual volta si rende necessario un calcolo concreto.\nVa ricordato anche che vi sono stati tentativi di 'teorie non commutative' che possano estendere la prima coomologia come i torsori (importanti nella coomologia di Galois)."}
{"id": "214276", "revid": "125326834", "url": "https://it.wikipedia.org/wiki?curid=214276", "title": "Claudia Pandolfi", "text": "\u00c8 nota principalmente per aver preso parte alle serie TV \"Un medico in famiglia\" (1998-2000) e \"Distretto di Polizia\" (2002-2010).\nBiografia.\nPartecipando al concorso di Miss Italia 1991, dove raggiunge le posizioni finali, viene notata da Michele Placido che le offre una parte nel film \"Le amiche del cuore\" (1992).\nNel 1993 partecipa alla prima stagione della miniserie televisiva in otto puntate, \"Amico mio\", in onda su Rai 2, mentre l'anno seguente \u00e8 nel cast del film \"L'orso di peluche\", con Alain Delon, diretto da Jacques Deray. Nel 1995 esordisce in teatro con \"Io e mia figlia\", regia di Renato Giordano, e partecipa a \"La voce del cuore\"; nel 1996 \u00e8 in televisione con \"Il caso Redoli\", film televisivo legato alla serie \"I grandi processi\". Nel 1997 continua nell'impegno cinematografico con \"Auguri professore\" e \"Ovosodo\"; l'anno successivo \u00e8 nel cast della serie televisiva \"Un medico in famiglia\", in onda su Rai 1, dove veste i panni di Alice Solari.\nNel 1999 \u00e8 nel cast della fiction \"Una farfalla nel cuore\" e del film \"Milonga\". Nel 2000 ritorna su Rai 1 con la seconda stagione di \"Un medico in famiglia\". Nel 2002 interpreta il ruolo di un commissario di polizia ne \"Il sequestro Soffiantini\". Dal 2002 al 2005 ha interpretato il ruolo del commissario \"Giulia Corsi\" in \"Distretto di Polizia\". Nel 2007 \u00e8 protagonista, insieme a Raoul Bova, della miniserie \"Nassiryia - Per non dimenticare\". Nel 2008 \u00e8 protagonista insieme a Giorgio Tirabassi, della miniserie \"I liceali\", regia di Lucio Pellegrini. Gira \"Solo un padre\", film di Luca Lucini, con Luca Argentero, ed \u00e8 la protagonista di uno degli episodi della fiction \"Donne assassine\" per Fox Crime.\nNel 2009 torna sul grande schermo con il film \"Due partite\" di Enzo Monteleone, tratto dall'omonimo spettacolo teatrale di Cristina Comencini, con Isabella Ferrari e Margherita Buy. \u00c8 nel film \"Cosmonauta\", opera prima di Susanna Nicchiarelli, con Sergio Rubini, ambientato nell'Italia di fine anni cinquanta e inizio anni sessanta. Gira la seconda stagione de \"I liceali\" e recita insieme a Valerio Mastandrea in \"La prima cosa bella\", film di Paolo Virz\u00ec. Nella canzone \"Fiorirai\" del disco \"La vista concessa\", cantata dal compagno Roberto Angelini, incide la voce di controcanto. Sempre per il suo compagno esordisce alla regia, dirigendo il video della canzone \"Vulcano\", tratto dall'album \"La vista concessa\".\nNel 2010 ritorna sul grande schermo con i film \"Figli delle stelle\" di Lucio Pellegrini, e \"Sulla strada di casa\", regia di Emiliano Corapi. Nello stesso anno partecipa anche a una data del gruppo rock alternativo italiano Afterhours, leggendo alcuni brani di autori italiani, suonando la batteria e cantando. Nell'autunno 2010 ritorna nelle vesti di Giulia Corsi nelle puntate della decima stagione di \"Distretto di Polizia\", nel ruolo di vicequestore di Palermo. Il 4 gennaio 2012 torna in TV, su Canale 5, con la fiction \"Il tredicesimo apostolo\" nella quale interpreta il ruolo di una psicologa che affianca un prete (Claudio Gio\u00e8) dotato di poteri sovrannaturali. Nel 2012 ha vinto il \"Premio Anna Magnani\" per la miglior attrice protagonista al Bif&amp;st di Bari per il film \"Quando la notte\" di Cristina Comencini.\nNel 2015 torna in TV, su Rai 1, con la fiction \"\u00c8 arrivata la felicit\u00e0\", nella quale interpreta la protagonista Angelica Camilli, insieme a Claudio Santamaria. Nella primavera 2016 \u00e8 invece protagonista della nuova fiction di Canale 5 \"Romanzo siciliano\", interpretata accanto a Fabrizio Bentivoglio. Nel 2018 \u00e8 nuovamente protagonista insieme a Claudio Santamaria nella seconda stagione di \"\u00c8 arrivata la felicit\u00e0\". Nello stesso anno veste i panni di Monica, insegnante di educazione fisica nella serie Netflix \"Baby.\"\nVita privata.\nNel 1999 ha sposato l'attore e doppiatore Massimiliano Virgilii che ha poi lasciato dopo un mese per il conduttore Andrea Pezzi.\nNel 2006 ha avuto un figlio, Gabriele, dal cantautore Roberto Angelini. Successivamente si \u00e8 legata a Marco Cocci. Dal 2014 ha una relazione con il produttore cinematografico Marco De Angelis, sposato nel 2016. Marco \u00e8 il padre del suo secondogenito, Tito, nato nello stesso anno. Ha una sorella, Enrica, con la quale ha recitato in \"Ovosodo\"."}
{"id": "214280", "revid": "767487", "url": "https://it.wikipedia.org/wiki?curid=214280", "title": "Fuga per la vittoria", "text": "Fuga per la vittoria (\"Victory\") \u00e8 un film del 1981 diretto da John Huston.\nIl film, liberamente ispirato alla partita della morte tenutasi a Kiev il 9 agosto 1942 tra una mista di calciatori di Dynamo e Lokomotiv e una squadra composta da ufficiali dell'aviazione tedesca Luftwaffe, mantiene ancora oggi una notevole popolarit\u00e0, soprattutto per la presenza di grandi calciatori dell'epoca a fianco degli attori principali, tra cui il celeberrimo Pel\u00e9.\nNell'agosto del 2015, Rolling Stone lo mette al ventunesimo posto della classifica dei migliori film sportivi della storia del cinema.\nTrama.\n1942, Seconda guerra mondiale. Durante una visita ad un campo di concentramento per prigionieri Alleati, il maggiore nazista Von Steiner, con un passato da calciatore anche tra le file della Nazionale tedesca, riconosce tra gli ufficiali britannici prigionieri il capitano John Colby, ex giocatore militante in Nazionale inglese nonch\u00e9 nel West Ham. Dispiaciuto del fatto che le circostanze, che li vedono su due fronti belligeranti opposti, non permettano loro di discorrere dei loro passati sportivi come desidererebbero, Von Steiner tuttavia ha l'idea di organizzare un incontro di calcio tra una selezione di calciatori Alleati e la squadra sportiva di una vicina base tedesca.\nAll'inizio i compagni di prigionia di Colby si dichiarano contrari all'iniziativa, sicuri che il comando britannico non approverebbe e consci che la propaganda tedesca potrebbe sfruttare l'evento per caricarlo di significati extra-sportivi. Ma il capitano \u00e8 stimolato dal confronto, anche perch\u00e9 le truppe britanniche possono vantare giocatori di livello come l'altro inglese Brady, lo scozzese Hayes e il \"coloured\" originario di Trinidad Luis Fernandez. Un prigioniero statunitense arruolato nell'esercito canadese, Hatch, bench\u00e9 non sia capace di giocare a calcio chiede ed ottiene di aggregarsi al gruppo. Il suo iniziale piano di fuga, infatti, \u00e8 andato in fumo in quanto due guardie, delle quali aveva imparato tutti i movimenti, sono state spostate dalla sorveglianza delle docce, attraverso cui aveva pensato di scappare, a quella dei giocatori. Colby si convince, e ne giustifica la presenza in squadra adducendo come motivo la necessit\u00e0 di un preparatore atletico.\nCome gli altri ufficiali britannici avevano supposto, il comando tedesco, volendo trasformare l'evento in un veicolo di propaganda, toglie di mano a Von Steiner l'organizzazione dell'incontro, sostituendo la squadra della base con la stessa Nazionale tedesca e fissando il luogo della sfida allo stade olympique Yves-du-Manoir a Colombes. Von Steiner capisce subito che, a quel punto, la partita non avr\u00e0 pi\u00f9 significato sportivo e il comando tedesco metter\u00e0 in atto qualsiasi stratagemma per vincere e conquistarsi il primato d'immagine di fronte agli Alleati. Lo stesso maggiore, tuttavia, percepisce le richieste di Colby di avere una squadra composta da ex-atleti come lui, fornendogli cos\u00ec una lista di giocatori, ora prigionieri di guerra, appartenenti a Paesi Alleati o invasi dalla Germania. Giungono cos\u00ec al campo elementi di spessore, tra cui il belga Filieu, l'olandese van Beck e il norvegese Hilsson. Giungono per\u00f2 anche, in pessime condizioni di denutrizione, calciatori dell'Europa Orientale prelevati dai campi di lavoro.\nIl comando Alleato, di contro, intuisce che la partita pu\u00f2 costituire un'irripetibile occasione di fuga per i prigionieri impegnati nella stessa, sicch\u00e9 incarica Hatch di fuggire per mettersi in contatto con la Resistenza francese. Scappato dal campo, Hatch raggiunge clandestinamente Parigi, dove alcuni partigiani si adoperano per organizzare la fuga dei calciatori Alleati durante l'intervallo tra i due tempi: essi fuggiranno dai lavatoi, che comunicano direttamente con la vecchia rete fognaria. Occorre che qualcuno avverta la squadra del piano in atto, e quindi tocca ancora al canadese sacrificarsi: si lascia catturare dai tedeschi nelle vicinanze campo di prigionia, sicuro di essere rimandato allo stesso posto e di poter comunicare a Colby le informazioni ricevute. Ma \u00e8 impossibilitato a farlo, poich\u00e9 viene punito per tentata fuga con la detenzione in cella di rigore. Al fine di reinserirlo in squadra, Colby, ricordandosi di averlo visto cavarsela discretamente in porta durante la preparazione, chiede e ottiene da Von Steiner la riammissione come estremo difensore al posto del titolare, Tony Lewis, sostenendo che questi si \u00e8 fratturato il braccio allenandosi. Destinato a essere visitato dal medico del campo per accertare la veridicit\u00e0 del suo infortunio, Lewis si vede costretto a farselo provocare sul serio dallo stesso Colby.\nIl giorno dell'incontro, lo stadio di Colombes \u00e8 decorato di bandiere a croce uncinata, ma \u00e8 altres\u00ec pieno di civili francesi: gli unici tedeschi sono militari, in un ambiente a loro ostile. Lo speaker inglese, che commenta la partita a beneficio dei radioascoltatori britannici, propone in sottofondo degli applausi preregistrati per dare l'impressione che la folla sia entusiasta della prestazione tedesca. Come paventato da Von Steiner, un pavido arbitro proveniente da un Paese neutrale non \u00e8 in grado di tenere in mano l'incontro in maniera imparziale e sorvola sulle numerose scorrettezze dei tedeschi. Ne fanno le spese Hatch, toccato duro nelle mischie in area, e soprattutto Fernandez, costretto a uscire dal campo a seguito di un violento scontro che gli provoca un trauma allo sterno, lasciando i compagni in dieci non essendo all'epoca ancora consentite le sostituzioni. La Germania si porta in vantaggio fino al 4-0, con l'ausilio di una rete segnata su un rigore assai dubbio, finch\u00e9 in prossimit\u00e0 dello scadere gli Alleati realizzano il loro primo gol grazie a Brady, ben imbeccato da un cross proveniente dalla sinistra.\nAl termine del primo tempo negli spogliatoi \u00e8 tutto pronto: i resistenti parigini hanno rotto il tramezzo che separa i lavatoi dal tunnel di fuga. Ma prima alcuni giocatori, poi anche Colby, rifiutano di scappare perch\u00e9 sono convinti di poter ribaltare l'incontro e vincerlo. I resistenti tentano di dissuaderli, poich\u00e9 alla fine della partita non ci sar\u00e0 pi\u00f9 tempo per la fuga, ma ormai la sfida \u00e8 diventata una questione d'onore per Colby e compagni, che riescono a convincere anche il riluttante Hatch. Gli Alleati rientrano in campo e iniziano a giocare in maniera convinta e determinata, ricorrendo pure alla stessa durezza usata dai tedeschi nel primo tempo. Trascinati dall'entusiasmo degli spettatori francesi sugli spalti, riescono a portarsi prima sul 2-4 grazie a Rey, che realizza scartando persino il portiere, poi sul 3-4 con Hayes, che raccoglie su corta respinta del portiere, e si vedono annullare il gol del pari di Hillson per un presunto fuorigioco. A quel punto l'infortunato Fernandez rientra in campo proteggendosi il petto con un braccio e, su un cross di Brady, si esibisce in una spettacolare rovesciata che infiamma il pubblico e porta le squadre in parit\u00e0 sul 4-4. La bellezza del gesto tecnico entusiasma anche Von Steiner, che si alza ad applaudire sportivamente il gol, tra la silenziosa ma evidente disapprovazione degli altri ufficiali tedeschi in tribuna d'onore.\nDopo aver fallito di poco il gol del clamoroso 5-4, all'ultimo minuto di gioco gli Alleati si vedono assegnare contro un altro rigore, che per\u00f2 appare pi\u00f9 netto. Dinanzi alle loro proteste, gli spettatori francesi intonano con fierezza \"la Marsigliese\" in segno di orgoglio e incoraggiamento. Il portiere Hatch e il capitano tedesco Baumann si trovano faccia a faccia e si fissano intensamente negli occhi per lunghi istanti. Hatch, fino a quel momento non impeccabile, vola a parare il rigore calciato dal semi-ipnotizzato Baumann. Lo stadio esulta e gli spettatori invadono il campo travolgendo le barriere intorno al terreno di gioco e superando le guardie armate. Nella confusione che si genera, i giocatori Alleati vengono portati via dalla folla e fuggono dagli ingressi principali. Il maggiore Von Steiner, dalla tribuna, osserva la scena con un'espressione di sportiva indulgenza, che fa da contraltare al disappunto dei gerarchi nazisti seduti poco distanti da lui.\nProduzione.\nIl film fu prodotto dalla collaborazione tra Lorimar Film Entertainment (che present\u00f2 la pellicola), Victory Company, e New Gold Entertainment. Gli effetti speciali furono realizzati dalla Makeup Effects Laboratories. Le riprese si svolsero in tre mesi, da agosto a novembre 1980, a Parigi e a Budapest.\nIl portiere Gordon Banks fu incaricato di allenare Sylvester Stallone per prepararlo a questo film. Dopo solo due di giorni di allenamento con Banks, Stallone rifiut\u00f2 di seguire i suoi consigli, rimpiangendo poi la scelta: a causa dei tuffi compiuti per le riprese, oltre a varie ferite alle gambe, rimedi\u00f2 la slogatura di una spalla, due costole fratturate e la rottura di un dito nel tentativo di respingere una conclusione di Pel\u00e9.\nStallone, che interpret\u00f2 la parte del portiere, chiese di poter realizzare la rete finale della partita, tuttavia il cast lo fece ritornare sui suoi passi e si scelse di fargli parare un rigore. Le riprese furono realizzate all'interno del N\u00e1ndor Hidegkuti Stadion di Budapest, uno dei pochi stadi che non avevano ancora un impianto dotato di riflettori, essendo quindi pi\u00f9 simile a quelli antecedenti la seconda guerra mondiale, periodo in cui \u00e8 ambientata la storia. Nella colonna sonora del film sono presenti la quinta e la quarta sinfonia del compositore e pianista sovietico Dmitrij Dmitrievi\u010d \u0160ostakovi\u010d. Il budget per la realizzazione della pellicola ammont\u00f2 a circa $ 10.000.000.\nCast.\nLa particolarit\u00e0 di questo film \u00e8 che, accanto ad attori di primo piano come Sylvester Stallone, Michael Caine e Max von Sydow come protagonisti, furono chiamati a far parte del cast numerosi calciatori professionisti di fama internazionale: Pel\u00e9, fuoriclasse brasiliano tre volte campione del mondo (1958, 1962 e 1970); Bobby Moore, capitano della nazionale inglese campione del mondo nel 1966; il belga Van Himst, il polacco Deyna, l'argentino Ardiles campione del mondo nel 1978, tutti leader delle rispettive nazionali, e altri ancora. Sylvester Stallone interpreta un soldato statunitense arruolato nell'esercito canadese catturato durante il raid su Dieppe pi\u00f9 avvezzo al football americano che al calcio, portiere dallo stile molto grezzo, che a pi\u00f9 riprese chiede a Colby quale sia il giusto piazzamento sul corner, ma che all'ultimo minuto parer\u00e0 il decisivo rigore che avrebbe permesso ai tedeschi di vincere la partita.\nL'unico calciatore statunitense del cast, singolarmente, interpreta il ruolo di un atleta tedesco, il capitano Baumann. Si tratta di Werner Roth, nato nella ex-Jugoslavia da genitori provenienti dalla Germania e americano per naturalizzazione: su invito di Pel\u00e9, Roth si present\u00f2 alla produzione e fu ingaggiato per il film, inizialmente per recitare la parte di un calciatore francese schierato con gli Alleati. Ma quando John Huston si accorse che Roth parlava anche tedesco, gli affid\u00f2 la parte di Baumann.\nLa formazione degli Alleati.\nPer nazionalit\u00e0 si intende quella dell'attore e non del personaggio. Pel\u00e9 infatti interpreta un giocatore originario di Trinidad e Tobago, poich\u00e9 il Brasile entr\u00f2 in guerra solo successivamente all'ambientazione del film. Cos\u00ec pure Kevin O'Callaghan, irlandese, e Osvaldo Ardiles, argentino, sono nati in nazioni estranee alla seconda guerra mondiale; ad Ardiles in particolare fu dato il ruolo di un calciatore militare francese. Sylvester Stallone interpreta un soldato americano che combatte nell'esercito canadese.\nVa inoltre segnalata la presenza nel cast di altri calciatori, quali Werner Roth nella parte di Baumann (il capitano della squadra tedesca), Laurie Sivell nella parte di Schmidt (il portiere della squadra tedesca), Robin Turner nella parte di un calciatore tedesco e infine Kevin Beattie e Paul Cooper che sostituivano rispettivamente Michael Caine e Sylvester Stallone durante le azioni di gioco.\nTagline.\nLe tagline utilizzate per la promozione della pellicola sono due:\nDistribuzione.\nDate di uscita.\nIl film \u00e8 stato presentato al Festival cinematografico internazionale di Mosca il 7 luglio 1981; distribuito a New York il 16 luglio; nel resto degli Stati Uniti d'America il 31 luglio dalla Paramount Pictures; in Colombia il 6 agosto; in Italia e in Francia (con il nome \"\u00c0 nous la victoire\", dalla S.N. Prodis) il 23 settembre; nei Paesi Bassi il 15 ottobre come \"Escape to Victory\" dalla Concorde Film; in Svezia il 30 ottobre come \"Den sista matchen\" dalla Europa Film; in Norvegia il 6 novembre come \"Flukten til seier\"; in Danimarca il 9 novembre come \"Victory - fangelejrens helte\"; in Australia il 12 novembre; in Turchia in dicembre come \"Zafere ka\u00e7is\"; in Regno Unito il 4 dicembre; in Finlandia (\"Pako voittoon\") e in Portogallo (\"Fuga Para a Vit\u00f3ria\") il 18 dicembre; in Giappone il 19 dicembre; in Per\u00f9 il 25 dicembre come \"Escape a la victoria\"; in Irlanda il 12 febbraio 1982; in Corea del Sud il 3 aprile; in Messico l'8 aprile come \"Escape a la victoria\"; in Germania Ovest il 13 maggio come \"Flucht oder Sieg\" dalla Centfox; in Ungheria il 14 marzo 1985 come \"Menek\u00fcl\u00e9s a gy\u0151zelembe\".\nDivieti.\nIl film, a seconda del paese di proiezione, ha avuto una censura pi\u00f9 o meno \"severa\": in Germania Ovest \u00e8 stato vietato ai minori di 6 anni; in Norvegia, Finlandia, e nei Paesi Bassi ai minori di 12; in Svezia ai minori di 15. In Australia, Singapore, e negli Stati Uniti d'America \u00e8 stato valutato con l'acronimo \"PG\", vale a dire che la visione del film \u00e8 consentita ai bambini con la presenza di un adulto.\nHome Video.\nIl DVD della pellicola in Italia \u00e8 stato prodotto dalla DVD Storm e distribuito a partire dal 24 febbraio 2003 dalla Terminal Video. Il codice area \u00e8 2 - Europa, i sottotitoli sono sia in lingua italiana che in quella inglese, il formato video \u00e8 2.35:1 Anamorfico, mentre la risoluzione . I contenuti extra sono i seguenti: Trailer, Note biografiche cast, Filmografie regista e attori principali, \"Pel\u00e8, filmato speciale con una selezione dei suoi migliori goal\", \"La vera storia da cui \u00e8 stato tratto il film\".\nAccoglienza.\nIncassi.\nNel primo week-end di apertura statunitense guadagna $ 2.488.808. L'incasso totale in patria ammonta a $ 10.853.418, mentre nel resto del mondo $ 16.600.000, per un incasso globale di $ 27.453.418.\nCritica.\nIl film viene accolto molto bene dalla critica, soprattutto per il cast ricco di stelle del calcio, ed \u00e8 considerato da molti un cult del cinema di questo sport: su IMDb riceve un punteggio di 6.8/10, su FilmTV 7.5/10, su Comingsoon 3.3/5, su MYmovies 3.41/5, mentre su Movieplayer.it 3.1/5."}
{"id": "214282", "revid": "37401", "url": "https://it.wikipedia.org/wiki?curid=214282", "title": "Complemento di allontanamento o separazione", "text": ""}
{"id": "214288", "revid": "123800301", "url": "https://it.wikipedia.org/wiki?curid=214288", "title": "Laura Belli", "text": "Biografia.\nCompletati gli studi presso il Centro Sperimentale di Cinematografia e l'Accademia d'arte drammatica, esordisce al cinema nel 1969 in un film erotico del filone storico-conventuale: \"La monaca di Monza: una storia lombarda\". In seguito, il cinema la chiamer\u00e0 a interpretare soprattutto ruoli drammatici, spesso in film polizieschi. Ma la popolarit\u00e0 le arriva dalla televisione, dove negli anni 1970, dopo aver esordito quale conduttrice della rubrica \"Prossimamente\", prende parte ad alcuni sceneggiati di grande successo, tra cui \"Il segno del comando\" (1971) e \"Ho incontrato un'ombra\" (1974), entrambi di Daniele D'Anza, \"Lungo il fiume e sull'acqua\" di Alberto Negrin (1973) e \"Gamma\" di Salvatore Nocita (1975).\nDalla relazione con il presentatore Claudio Lippi nasce, nel 1975, una figlia, Lenni. \nNella seconda met\u00e0 degli anni 1970 Laura Belli ridurr\u00e0 drasticamente la sua presenza sul piccolo e grande schermo. Il suo ultimo film come attrice risale al 1979. \nVent'anni pi\u00f9 tardi, tuttavia, esordisce come regista cinematografica in una pellicola intitolata \"Film\". Malgrado il cast, che include attrici come Laura Morante e Maddalena Crippa, \"Film\" viene mal distribuito e non ha successo e della Belli si perdono nuovamente le tracce."}
{"id": "214291", "revid": "729019", "url": "https://it.wikipedia.org/wiki?curid=214291", "title": "Operazione St\u00f6sser", "text": "Operazione St\u00f6sser (\"Pestello\" in lingua tedesca) era il nome in codice di un'operazione militare condotta dalle forze tedesche durante la seconda guerra mondiale nel dicembre 1944 come preludio all'avvio dell'offensiva delle Ardenne.\nIl piano prevedeva il lancio di un gruppo di paracadutisti che dovevano assicurarsi il controllo del nodo stradale di Krinkelt prima dell'inizio dell'attacco. La missione, affidata solamente l'8 dicembre 1944 all'\"Oberst\" Frederich August Freiherr von der Heydte, fu minata alla base da diversi fattori negativi: in primo luogo la mancanza sia di paracadutisti addestrati al lancio sia di piloti addestrati al loro trasporto, e in secondo luogo la scelta di volontari che molto spesso non si rivelarono adatti.\nAlle fine von der Heydte riun\u00ec circa 850 uomini che vennero portati sulle alture dell'Hohes Venn a nord di Malmedy nelle prime ore del 17 dicembre. Il forte vento imprevisto e la mancanza di esperienza degli equipaggi degli aerei da trasporto fecero s\u00ec che solamente 450 uomini fossero lanciati sull'Hohes Venn, dei quali von der Heydte pot\u00e9 radunarne solamente 300. Dopo aver atteso quattro giorni, ed essersi avvicinato a Monschau, il 21 dicembre von der Heydte sciolse il reparto e diede l'ordine di tentare di rientrare nelle linee tedesche. Soltanto un terzo circa degli uomini riusc\u00ec a raggiungere le linee amiche, mentre il resto, cos\u00ec come lo stesso von der Heydte, fu catturato dagli americani.\nAntefatti.\nL'ambizioso piano per la controffensiva tedesca sul fronte occidentale prevista per il dicembre 1944 (\"operazione Wacht am Rhein\") prevedeva di sferrare un grande attacco nella regione delle Ardenne al confine tra Germania, Belgio e Lussemburgo, il settore del fronte pi\u00f9 debolmente difeso dagli anglo-statunitensi; punta di lancia dell'attacco sarebbero state due armate corazzate, la 6. SS-Panzer-Armee a nord e la 5. Panzerarmee a sud: dopo aver sfondato il fronte tenuto dalla First United States Army, i \"panzer\" tedeschi dovevano avanzare in profondit\u00e0 fino a raggiungere il fiume Mosa tra Liegi e Charleroi, da dove avrebbero poi proseguito pi\u00f9 a nord verso Bruxelles e quindi Anversa, tagliando fuori le armate anglo-statunitensi schierate nella parte settentrionale del fronte.\nL'ala nord della forza di attacco tedesca, rappresentata dalla 6. SS-Panzer-Armee, era la pi\u00f9 importante perch\u00e9 poteva raggiungere la Mosa per la via pi\u00f9 breve, passando per Malmedy e Sainth-Vith: i comandanti tedeschi pi\u00f9 ottimisti prevedevano di raggiungere il fiume entro uno o due giorni dall'avvio dell'offensiva, e il piano stesso di Wacht am Rhein considerava come possibile raggiungere Anversa entro una settimana. Un veloce attraversamento dell'impervia regione delle Ardenne e del fiume Mosa era essenziale per garantire la riuscita completa dell'offensiva, e Hitler stesso chiese che due operazioni speciali fossero lanciate nelle retrovie nemiche per aprire la strada ai carri armati: l'operazione Greif avrebbe visto un reparto speciale vestito di uniformi statunitensi infiltrarsi nelle linee nemiche per andare a occupare i ponti sopra la Mosa impedendo che venissero fatti saltare, mentre l'operazione St\u00f6sser prevedeva il lancio nelle retrovie della First Army di un contingente di paracadutisti con il compito di occupare gli incroci e gli assi viari pi\u00f9 importanti della regione dell'Hohes Venn impedendo al contempo ai rinforzi statunitensi di contrattaccare il fianco settentrionale della 6. SS-Panzer-Armee.\nL'8 dicembre 1944 il generale Kurt Student, comandante del Gruppo d'armate H ed ex comandante in capo del corpo dei paracadutisti tedeschi (\"Fallschirmj\u00e4ger\"), design\u00f2 il colonnello Friedrich August Freiherr von der Heydte come responsabile dell'operazione St\u00f6sser e gli ordin\u00f2 di mettere assieme un gruppo di paracadutisti per condurre il raid. La forza messa a disposizione di von der Heydte, riunita presso la scuola di paracadutismo di Aalten, era un \"Kampfgruppe\" delle dimensioni di un battaglione, creato \"ad hoc\" assemblando un contingente di volontari fornito da ciascuno dei battaglioni paracadutisti della 1. Fallschirm-Armee schierata nei Paesi Bassi. Von der Heydte era un ufficiale pluridecorato e con una vasta esperienza nelle operazioni aviotrasportate, ma altrettanto non si poteva dire dei suoi uomini: dopo anni di guerra e forti perdite umane, il livello qualitativo dei reparti di \"Fallschirmj\u00e4ger\" era scaduto notevolmente per via dell'ingresso nel corpo di uomini inadatti e insufficientemente addestrati; in aggiunta, diversi dei battaglioni della 1. Fallschirm-Armee approfittarono dell'occasione per allontanare gli elementi peggiori dei loro reparti, fornendo a von der Heydte uomini del tutto privi anche dell'addestramento basico.\nScartati gli elementi peggiori, alla fine il \"Kampfgruppe\" di von der Heydte ammont\u00f2 a un totale di circa 850 uomini rispetto ai 1.000 previsti, suddivisi in quattro compagnie di fanteria, una compagnia armi pesanti e un plotone di trasmettitori e pionieri; solo un 20% degli uomini era qualificato per un lancio con le armi addosso (invece del pi\u00f9 inefficiente sistema che prevedeva di lanciare separatamente uomini e armamenti), e una percentuale ancora minore aveva esperienza diretta di lanci in combattimento. Ad aggravare la situazione, anche gli equipaggi degli aerei da trasporto Junkers Ju 52 incaricati del lancio erano formati in maggioranza da reclute prive di ogni esperienza in merito. Von der Heydte tenne il suo briefing finale sull'operazione il 15 dicembre, alla presenza del comandante della 6. SS-Panzer-Armee Josef Dietrich: il piano prevedeva di lanciare i paracadutisti alle 02:00 del 16 dicembre (primo giorno dell'offensiva tedesca) in una zona a 11 chilometri a nord di Malmedy, con l'obiettivo di occupare un importante incrocio viario tra le cittadine di Verviers ed Eupen e di tenerlo contro i contrattacchi statunitensi fino all'arrivo dei carri armati della 12. SS-Panzer-Division \"Hitlerjugend\", previsto nel giro di 24 ore dal lancio. Con appena 12 ore di preavviso, la forza di von der Heydte doveva prepararsi a un lancio notturno (il primo mai sperimentato in combattimento dai tedeschi), senza disporre di ricognizione preliminare o fotografie aeree della zona di atterraggio, e con la previsione di pessime condizioni meteorologiche.\nL'operazione.\nLa scadenza originale per il lancio dell'operazione St\u00f6sser si rivel\u00f2 impossibile da rispettare: alla mezzanotte del 16 dicembre solo un quarto della forza di von der Heydte aveva raggiunto l'aeroporto di Paderborn per imbarcarsi sugli Ju 52 da trasporto, visto che il carburante necessario per i camion che dovevano spostare i paracadutisti era stato requisito per rifornire i carri armati. Von der Heydte era un osservato speciale per via della sua parentela con Claus Schenk von Stauffenberg, responsabile dell'attentato a Hitler del 20 luglio 1944, e il comando della 6. SS-Panzer-Armee avvi\u00f2 un'inchiesta formale ritenendo che il colonnello stesse deliberatamente sabotando l'operazione; alla fine, si decise di posticipare di 24 ore il lancio, che fu fissato alle 03:00 del 17 dicembre.\nI 112 Ju-52 carichi di paracadutisti decollarono come previsto alle 00:00 del 17 dicembre, ma l'inesperienza e lo scarso addestramento degli equipaggi di volo si fece ben presto sentire: fino a che si trovavano sopra i territori controllati dai tedeschi gli aerei furono efficacemente guidati da terra tramite segnalazioni luminose, ma non appena attraversarono la linea del fronte i piloti si persero, finendo con il disperdersi anche per via di un forte e non previsto vento di quota e del tiro della contraerea statunitense; gli esploratori del battaglione, che dovevano lanciarsi per primi per segnalare al resto del reparto la zona di atterraggio, si lanciarono tra un quarto d'ora e un'ora troppo presto sulla tabella di marcia, finendo con l'allertare le difese nemiche.\nIl lancio fu un completo disastro: i piloti sparpagliarono i paracadutisti in lungo e in largo per il Belgio orientale, con alcuni uomini che arrivarono fino nei Paesi Bassi; un'intera compagnia di fanteria fu lanciata nei pressi di Bonn, 50 chilometri dietro le linee tedesche, mentre il plotone trasmissioni atterr\u00f2 direttamente sulla linea del fronte a Monschau. Appena una decina di aerei lanci\u00f2 i paracadutisti nella zona di atterraggio designata: la combinazione di lancio notturno, scarso addestramento, forte vento e atterraggio in zone fortemente boscose impose un pesante tributo ai \"Fallschirmj\u00e4ger\", e un 10% di quanti si lanciarono mor\u00ec o riport\u00f2 gravi ferite nel prendere terra; alcuni dei corpi degli uomini uccisi non furono recuperati se non mesi dopo, allo scioglimento delle nevi invernali.\nVon der Heydte fu sufficientemente fortunato a paracadutarsi nella corretta zona di lancio, anche se si ruppe un braccio nell'atterraggio. Il colonnello si diede da fare a recuperare il suo sparso battaglione, ma all'alba aveva messo assieme appena 125 uomini, in parte disarmati a causa della perdita dei contenitori paracadutati con le armi e soprattutto privi di qualunque contatto radio con il comando tedesco. L'unit\u00e0 era troppo piccola per portare a termine il piano originario, quindi von der Heydte stabil\u00ec un perimetro difensivo nei boschi a nord di Malmedy, tendendo imboscate a distaccamenti nemici isolati e inviando pattuglie in ricognizione per stabilire un collegamento fisico con i reparti della 6. SS-Panzer-Armee; per il pomeriggio del 17 dicembre altri dispersi erano stati radunati portando la forza di von der Heydte a circa 300-350 uomini, ma a parte condurre qualche piccolo raid contro i convogli di rifornimento statunitensi c'era poco che i tedeschi potessero fare di concreto. La 12. SS-Panzer-Division \"Hitlerjugend\" era stata bloccata dalla forte resistenza opposta dagli statunitensi nel corso della battaglia del crinale di Elsenborn, e i carri armati tedeschi erano molto lontani dal poter ricongiungersi ai paracadutisti nascosti nei boschi dello Hohes Venn.\nResosi conti che la sua missione era ormai divenuta inutile, il 21 dicembre von der Heydte decise di tentare di rientrare nelle linee amiche con le sue forze: lasciati indietro i feriti incapaci di camminare, gli uomini furono suddivisi in piccoli gruppi e inviati a infiltrarsi attraverso le linee statunitensi. Lo stesso von der Heydte raggiunse con un piccolo gruppo il 23 dicembre l'abitato di Monschau sperando di trovarlo gi\u00e0 in mano ai tedeschi, ma il villaggio era ancora saldamente tenuto dagli statunitensi: congedati i suoi compagni, von der Heydte si nascose in una casa di Monschau per un paio di giorni per poi consegnarsi spontaneamente agli statunitensi.\nConseguenze.\nSoltanto pochi dei paracadutisti riuscirono poi a rientrare nelle linee tedesche. L'operazione St\u00f6sser aveva completamente fallito il suo scopo originario, anche se produsse qualche limitato effetto positivo per i tedeschi: in combinazione con le infiltrazioni dei commando tedeschi in uniforme nemica, il lancio dei paracadutisti scaten\u00f2 un notevole allarme nelle retrovie degli anglo-statunitensi che sovrastimarono enormemente la consistenza dei reparti e la portata di queste operazioni; la dispersione stessa del lancio fece supporre ai comandi alleati che una forza di notevoli dimensioni era stata paracadutata dietro le loro linee, e diversi reparti furono distolti dalle operazioni al fronte per essere spediti nei boschi belgi a caccia dei paracadutisti.\nL'operazione St\u00f6sser fu l'ultima operazione aviotrasportata tentata dalla Germania nel corso della seconda guerra mondiale."}
{"id": "214292", "revid": "78273", "url": "https://it.wikipedia.org/wiki?curid=214292", "title": "Nomadi the platinum collection", "text": ""}
{"id": "214295", "revid": "121802670", "url": "https://it.wikipedia.org/wiki?curid=214295", "title": "Elendil", "text": "Elendil \u00e8 un personaggio di Arda, l'universo immaginario creato dallo scrittore inglese J. R. R. Tolkien.\nIdeazione personaggio.\nElendil \u00e8 uno dei personaggi comprimari della \"Caduta di N\u00famenor\", testo risalente al 1930, quando Tolkien aveva solo abbozzato la storia della Prima Alleanza. Nel testo, Elendil affronta Th\u00fb (primo nome dato a Sauron) in un duello nel quale entrambi restano sconfitti. Nella prima versione, il personaggio di Elendil non ha questo nome e, ad affiancarlo, invece di Elrond, c'\u00e8 Gil-galad. Il nome \"Elendil\" verr\u00e0 aggiunto dall'autore solo nella seconda versione del testo. L'idea della morte di Elendil e del ritrovamento dell'Unico Anello da parte di Isildur, venne ideato da Tolkien in occasione dell'inizio della scrittura de \"Il Signore degli Anelli\".\nElendil appare anche nel romanzo incompiuto \"The Lost Road\", scritto contemporaneamente insieme a \"La caduta di N\u00famenor\". Come Tolkien spiega, \"il principio guida [del romanzo] dovrebbe essere la ricomparsa di volta in volta nelle famiglie umane [...] di un padre e un figlio recanti i nomi che possono essere interpretati come un \"Amico della felicit\u00e0\" e un \"Amico degli Elfi\"\".\nAll'epoca della scrittura dei primi capitoli de \"Il Signore degli Anelli\", Tolkien era indeciso su quale nome dare al personaggio: Valandil (poi nome scelto per il fratello di Elendil) o Orendi. Era anche indeciso su dove posizionare il regno di Elendil all'interno della geografia della Terra di Mezzo. Tolkien pens\u00f2 di inserirlo nel Beleriand, poi a Gondor, vicino alla foce del Grande Fiume. In uno scritto alternativo de \"La caduta di N\u00famenor\", viene raccontato che Elendil eresse il suo regno a nord, mentre suo fratello Valandil a sud. Questa versione \u00e8, per\u00f2, impossibile poich\u00e9 i regni del sud e del nord vennero fondati solo tempo dopo dai figli di Elendil. Nelle successive versioni, Tolkien scrive che Elendil fond\u00f2 il regno del sud, ma a partire dalla quinta versione scrive che Elendil fond\u00f2 il regno del nord, mentre i suoi figli quello del sud.\nTolkien consider\u00f2 per lungo tempo Elendil come \"re di N\u00famen\u00f3re\", ma poi decise di scartare questa idea mentre stava scrivendo \"La caduta di N\u00famenor\".\nBiografia.\n\u00c8 figlio di Amandil (consigliere del re e ultimo esponente della Casa di And\u00fani\u00eb) e padre di Isildur e An\u00e1rion. Elendil fugge da N\u00famenor prima della sua distruzione, assieme ai pochi N\u00famen\u00f3reani rimasti fedeli ai Valar e all'amicizia con gli Eldar, raggiungendo la Terra di Mezzo, dove fonder\u00e0 i regni in esilio di Arnor e Gondor.\nAr-Pharaz\u00f4n (3261 - 3319 della Seconda Era), dopo aver condotto in cattivit\u00e0 Sauron nell'isola e instaurato il culto di Morgoth, sotto l'influsso di Sauron stesso, divenuto da prigioniero suo consigliere, porta al culmine la persecuzione contro gli \"Elendili\", i cosiddetti \"Fedeli\", amici degli Eldar. Amandil, consigliere del re e ultimo esponente della Casa di And\u00fani\u00eb avversa a Sauron, e suo figlio Elendil, che facevano entrambi parte della fazione dei \"Fedeli\", si ritirano in R\u00f3menna e ivi radunano tutti i membri della loro fazione rimasti ancora nella citt\u00e0 portuale o in altri luoghi di N\u00famenor.\nNella residenza di Amandil, viene segretamente piantato un frutto dell'albero Nimloth. Il frutto era stato rubato da Isildur, figlio di Elendil, poco prima che, su istigazione di Sauron, il re facesse abbattere l'albero.\nQuando Ar-Pharaz\u00f4n manifesta il proposito di dichiarare guerra addirittura ai Valar e di muovere alla conquista di Valinor, da R\u00f3menna salpa Amandil nel disperato tentativo di raggiungere Valinor e ottenere udienza presso Manw\u00eb.\nSuccessivamente alla partenza della poderosa flotta n\u00famen\u00f3reana verso Valinor, Elendil, con i figli Isildur ed An\u00e1rion, e gli ultimi \"Fedeli\", fanno vela da \"R\u00f3menna\" verso la Terra di Mezzo, portando con loro un alberello della linea di Nimloth il Bello, nato dal frutto rubato da Isildur e scampando l'orribile destino che avrebbe subito, di l\u00ec a poco, la gente e la terra di N\u00famenor. I discendenti di Amandil Signore di And\u00fani\u00eb ed i loro seguaci sono quindi gli unici a perpetuare la stirpe n\u00famen\u00f3reana.\nElendil l'Alto, giunto nella Terra di Mezzo, vi fonda nel 3320 (S.E.) i Reami in Esilio: Arnor e Gondor. Arnor, il reame pi\u00f9 settentrionale, viene retto da Elendil in persona, il cui trono \u00e8 ad Ann\u00faminas, la capitale del regno. Gondor, il regno pi\u00f9 meridionale, viene affidato da Elendil ai figli, che risiedono rispettivamente in Minas Ithil e Minas Anor (le future Minas Morgul e Minas Tirith).\nNel 3430 S.E. viene firmata l'Ultima Alleanza tra Uomini ed Elfi contro Sauron, ed in nome di tale alleanza, l'anno successivo, Elendil ed il Re Supremo dei Noldor, Gil-galad, partono in guerra contro Sauron, morendo entrambi ai piedi della Torre Oscura, nel 3441 (S.E.).\nIsildur eresse per Elendil una tomba-monumento segreta ad Amon Anwar, poi trasferita a \"Rath D\u00ednen\", il luogo di riposo dei Re di Gondor."}
{"id": "214296", "revid": "125722218", "url": "https://it.wikipedia.org/wiki?curid=214296", "title": "Bambinaia", "text": "Una bambinaia \u00e8 una persona che per lavoro si occupa di accudire (a tempo pieno oppure occasionalmente) i figli di altre persone. Nel caso in cui la bambinaia svolga un'attivit\u00e0 a tempo pieno, in modo continuativo negli anni ed esercitando anche una funzione educativa, viene detta anche tata.\nDescrizione.\nL'attivit\u00e0 di bambinaia si svolge prevalentemente presso l'abitazione delle famiglie che richiedono il servizio. Se il servizio di accudimento dei bambini \u00e8 svolto presso la casa della baby sitter in maniera regolare e durante le ore diurne, oggi si parla piuttosto di Tagesmutter.\nIl servizio della baby sitter si rivolge essenzialmente a bambini fino a tre anni come sostituto dell'asilo nido oppure, per i bambini pi\u00f9 grandi, \u00e8 finalizzato ad assicurare assistenza nelle ore pomeridiane successive all'orario scolastico.\nI compiti della baby sitter o bambinaia comprendono attivit\u00e0 di accudimento materiale (come il nutrire, lavare, far addormentare) quanto funzioni di intrattenimento o generalmente educative come l'aiuto compiti o l'apprendimento di una lingua straniera, in caso di baby sitter madrelingua. Non sono invece implicitamente inclusi fra le mansioni della baby sitter i lavori domestici, tranne quelli inerenti strettamente all'igiene del bambino accudito e dei suoi spazi.\nL'attivit\u00e0 di baby sitter pu\u00f2 essere svolta da professionisti cos\u00ec come da giovani ragazze, spesso studentesse universitarie o degli ultimi anni delle scuole secondarie, che lavorano nel tempo libero, la sera o durante il week-end per avere un'entrata economica. Per la stragrande maggioranza, in Italia l'attivit\u00e0 di baby sitter \u00e8 svolta da persone di sesso femminile.\nAspetti contrattuali e retribuzione.\nL'attivit\u00e0 di baby sitter svolta su base regolare, con orario full-time o part-time, \u00e8 regolata dal Contratto Collettivo Nazionale di Lavoro sulla Disciplina del Rapporto di Lavoro Domestico, che definisce orario di lavoro, ferie e permessi, aspetti retributivi e contributivi, tutele del lavoratore ed inquadramento. La retribuzione minima oraria fissata dal contratto \u00e8 adeguata ogni anno. Ovviamente, chi assume una baby sitter - cos\u00ec come una colf o un badante - \u00e8 tenuto al pagamento dei contributi previdenziali INPS.\nSono tenuti all'assunzione secondo CCLN tutti quei datori di lavoro che si avvalgano dei servizi di una baby sitter in maniera regolare, anche se part-time. I genitori che invece hanno bisogno di ricorrere ai servizi di una baby sitter in maniera saltuaria, possono retribuire tale lavoro occasionale attraverso il Libretto di Famiglia, un sistema di pagamento prefinanziato messo a disposizione dall'INPS. Con tale titolo di pagamento il datore di lavoro pu\u00f2 retribuire, su base oraria, il lavoratore assicurando al contempo copertura previdenziale e assicurativa.\nPu\u00f2 svolgere lavoro di baby sitter chiunque abbia compiuto il sedicesimo anno di et\u00e0 ed assolto gli obblighi scolastici, di nazionalit\u00e0 italiana o straniera purch\u00e9 in possesso di permesso di soggiorno laddove necessario.\nCompenso di una baby sitter.\nPer quanto riguarda le baby sitter assunte secondo il CCNL, il Ministero del Lavoro ha fissato i minimi retributivi per il 2018 che sono:\nI livelli di inquadramento (AS, BS, CS, DS) dipendono dal livello di esperienza, dall'eventuale possesso di titoli formativi inerenti l'attivit\u00e0 professionale, dal tipo di mansioni e dall'autosufficienza o meno del bambino accudito:\nPer quanto riguarda invece le baby sitter che svolgono un servizio occasionale, il compenso medio in Italia \u00e8 pari a \u20ac 7,70/ora. Questo dato - frutto di una ricerca condotta da Sitly su un campione di pi\u00f9 di 400.000 utenti al servizio di domanda e offerta di baby sitting (luglio 2017) - \u00e8 un valore medio; nelle diverse citt\u00e0 e regioni d'Italia si assistono anche ad oscillazioni significative. La determinazione del compenso orario dipende, oltre che dalla collocazione geografica, anche dal livello di competenze, esperienze e mansioni di ciascuna baby sitter."}
{"id": "214298", "revid": "767487", "url": "https://it.wikipedia.org/wiki?curid=214298", "title": "Gente come noi (Nomadi)", "text": "Gente come noi \u00e8 il sedicesimo album dei Nomadi.\nDescrizione.\nUltimo disco di inediti completato in studio da Augusto Daolio e dal bassista Dante Pergreffi e secondo col chitarrista Cico Falzone e il batterista Daniele Campani, contiene due brani per i quali viene girato un videoclip: \"Gli aironi neri\" e \"Ma noi no\".\nMusicalmente vicino alle sonorit\u00e0 del precedente \"Solo Nomadi\", il disco rilancia il nome del complesso dopo anni vissuti ai margini della discografia italiana.\n\"Dammi un bacio (Ligabue Antonio)\" \u00e8 un brano dedicato al pittore na\u00eff Antonio Ligabue.\nNonostante il titolo in italiano, nell'album \u00e8 cantata da Augusto in dialetto.\nDella stessa canzone uscir\u00e0 nel febbraio del 1992 una versione, \"Dam un bes (Ligabue Antonio)\", con titolo in dialetto, ma testo italiano e che sar\u00e0 lato B di un 45 giri realizzato in occasione della fiera del disco Vinilmania.\n\"Salutami le stelle\" \u00e8 il brano presentato dalla band alla commissione del Festival di Sanremo del 1991, che tuttavia non passa la selezione venendo insindacabilmente scartato.\n\"Uno come noi\" \u00e8 una canzone che trae origine dalle vicende del giugno di due anni prima consumatesi a Pechino, in piazza Tienanmen.\nLa data del 21 ottobre 1991 al Teatro Smeraldo di Milano verr\u00e0 registrata e successivamente messa in commercio sotto forma di VHS intitolata \"Gente come noi - in concerto\" all'inizio degli anni '90.\nNella prima met\u00e0 degli anni 2000 esce pure la versione in DVD.\nViene suonato tutto l'album ad eccezione di \"Ma noi no\" e di \"Cammina cammina\".\nDurante la tourn\u00e9e di supporto all'album che continua nel 1992, il 14 maggio, Dante Pergreffi perir\u00e0 in un incidente d'auto. Al suo posto verr\u00e0 cos\u00ec chiamata la diciannovenne Elisa Minari.\nA distanza di soli cinque mesi, il 7 ottobre, anche il leader carismatico, voce ed immagine della band, Augusto Daolio soccomber\u00e0 ad un male incurabile.\nA questo disco \u00e8 dedicato il libro \"Gente come noi\" (2012) scritto dal giornalista Antonio Ranalli ed edito dalla casa editrice No Reply nell'ambito della collana \"Tracks\" dedicata agli album fondamentali della musica italiana ed internazionale.\nNel 2016 esce per Warner Music Italia \"Gente come noi - 25th anniversary edition\", una speciale versione dell'album curata dal collezionista Pietro G. Casarini. La ristampa esce in tre diversi formati: vinile azzurro con audio rimasterizzato e scaletta originale del 1991, edizione standard con un cd e un booklet da 24 pagine e edizione deluxe da tre cd con tracce bonus, registrazioni live dal tour del 1991 e un booklet di 24 pagine. In quest'ultima edizione, il primo cd contiene l'album originale interamente rimasterizzato, arricchito da 6 tracce bonus: la versione in italiano di \"Dammi un bacio (Ligabue Antonio)\", intitolata \"Dam un b\u00e8s (Ligabue Antonio)\" e le basi musicali originali dei brani \"Gli aironi neri\", \"C'\u00e8 un re\", \"Uno come noi\", \"Ma noi no!\" e \"Ma che film la vita\". Il secondo e il terzo cd contiene, invece, \"Gente come noi in concerto\", la registrazione interamente rimasterizzata del live al Teatro Smeraldo di Milano del 21 ottobre 1991 in cui, oltre ai loro classici, i Nomadi suonarono i brani di \"Gente come noi\". Nel libretto di 24 pagine, le foto ufficiali d'epoca si alternano con altre assolutamente inedite, donate dai fan e scattate durante il tour 1991-1992."}
{"id": "214299", "revid": "1652635", "url": "https://it.wikipedia.org/wiki?curid=214299", "title": "Area metropolitana", "text": "Un'area metropolitana \u00e8 una zona circostante un'agglomerazione (o una conurbazione) che per i vari servizi dipende dalla citt\u00e0 centrale (metropoli) ed \u00e8 caratterizzata dall'integrazione delle funzioni e dall'intensit\u00e0 dei rapporti che si realizzano al suo interno, relativamente ad attivit\u00e0 economiche, servizi essenziali alla vita sociale, nonch\u00e9 alle relazioni culturali e alle caratteristiche territoriali. Elementi necessari affinch\u00e9 esista una vera e propria area metropolitana sono, in particolare, la presenza di una rete di trasporti che colleghi tra loro i diversi ambiti urbani e la presenza di forti interazioni economico/sociali all'interno dell'area stessa.\nDescrizione.\n\u00c8 difficile individuare un chiaro confine dell'area metropolitana basandosi esclusivamente sulle interazioni economiche e sulla rete dei trasporti, ma spesso, proprio l'esistenza di forti interazioni tra le diverse parti che compongono l'area metropolitana (grande citt\u00e0 e gli ambiti urbani limitrofi), obbliga le amministrazioni locali a delegare parte delle proprie competenze ad un coordinamento centrale che superi gli ambiti locali al fine di garantire una corretta gestione dell'area metropolitana in alcuni ambiti specifici (pensiamo, ad esempio, alla gestione della rete dei trasporti, che deve avere una visione complessiva dei problemi). In questo caso, laddove esiste un ente di coordinamento centrale, \u00e8 possibile avere una chiara indicazione dei confini dell'area metropolitana, almeno dal punto di vista legislativo/esecutivo.\nLe pi\u00f9 grandi aree metropolitane italiane sono, secondo gli studi del Censis, la milanese (8.047.125 abitanti), la napoletana (4.996.084 ab.), la romana (4.339.112 ab.) e la veneta (2.685.598 ab.).\nMetodi di perimetrazione delle aree metropolitane.\nLe aree metropolitane sono individuate e descritte dai geografi urbani secondo due principali metodologie: una tiene conto dei flussi in entrata verso una localit\u00e0 centrale (aree pendolari), l'altra invece delle relazioni economiche e funzionali di un territorio indipendentemente dalla presenza di una grande citt\u00e0 (aree economico-funzionali). Un ulteriore metodo, meno usato dei precedenti perch\u00e9 non fornisce il grado di integrazione tra le diverse municipalit\u00e0 che la costituiscono, \u00e8 basato sulla contiguit\u00e0 territoriale e sulla tensione abitativa (densit\u00e0 di popolazione).\nIn Italia la definizione economico-funzionale prevalente si \u00e8 affermata soprattutto a partire dallo studio del 1970 di Cafiero e Busca su \"Lo sviluppo metropolitano in Italia\". Tale studio ha considerato il fenomeno metropolitano non come un \"gradiente diffusivo a partire da una localit\u00e0 centrale\" ma come un minimum quantum di mercato, ovvero una determinata densit\u00e0 territoriale di attivit\u00e0 extra-agricole. Quindi non un grande centro con la sua corona contermine di flussi pendolari, ma una condizione di mercato del lavoro che si dispiega sul territorio.\nNello specifico se un comune raggiunge una densit\u00e0 di 100 attivi extra-agricoli per km\u00b2 soddisf\u00e0 la condizione base. Quando un insieme di tali comuni che presentano contiguit\u00e0 fisica raggiunge una soglia prefissata di abitanti e/o attivi costituisce un'area metropolitana. Gli studiosi fissano tale soglia a 110.000 abitanti e/o 35.000 attivi extra-agricoli.\nLe aree risultanti sono essenzialmente statistiche in quanto non si tiene conto di eventuali cesure orografiche o diversit\u00e0 di ambiti storici, economici o culturali. Si tratta di aree metropolitane di mercato, geometricamente contigue, che pertanto possono differire anche di parecchio da altre scaturite da metodologie di altra natura.\nDi seguito vengono schematizzati i principali metodi utilizzati per la perimetrazione delle aree metropolitane:\nProblematiche intrinseche e soluzioni per lo sviluppo.\nI principali disagi.\nIn tutto il mondo, come \u00e8 noto, la popolazione tende ad insediarsi prevalentemente nelle aree urbane.\nNe consegue che la concentrazione di attivit\u00e0 e persone, unita ad elevati livelli di mobilit\u00e0 per motivi di lavoro, studio e fruizione di servizi, contribuiscono all'insorgere di problemi ambientali, inquinamento, nuovi stili di vita, squilibri nel mercato edilizio che comportano la richiesta di nuove abitazioni, consumo di suolo e aumento degli autoveicoli.\nTutto ci\u00f2 d\u00e0 origine a gravi situazioni di invivibilit\u00e0, legate sia al forte impatto sull'ambiente sia alla carenza di infrastrutture, ad un uso non pianificato del territorio e alla scelta di modalit\u00e0 di trasporto inadeguati e spesso insufficienti. \u00c8 evidente che problemi di tale natura non possono essere fronteggiati in un ambito circoscritto come quello comunale, essendo interessato tutto il territorio coinvolto.\nSoluzioni e aspettative.\nAl fine di risolvere adeguatamente le problematiche che, quasi inevitabilmente, insorgono all'interno del contesto metropolitano, \u00e8 stata adottata in alcuni centri, italiani ed europei, la cosiddetta visione strategica, basata essenzialmente sulla dinamicit\u00e0 dei processi, su un sistema complesso di relazioni di tutti i soggetti presenti sul territorio, sul consenso necessario mediante la partecipazione attiva dei cittadini, sull'associazionismo degli imprenditori, per realizzare obiettivi spesso sfidanti e di lungo periodo.\nIl piano strategico.\nIl piano strategico \u00e8 un processo in costante evoluzione che non si esaurisce in un documento immodificabile o in una serie di progetti pi\u00f9 o meno sistematizzati, ma di uno strumento definito in forma consensuale, soggetto a continue verifiche e revisioni, teso a favorire la messa in opera di soluzioni vantaggiose per la comunit\u00e0.\nI piani strategici, dunque, non possono rappresentare il patrimonio di una parte politica o di un'amministrazione ma, scaturendo dalla partecipazione e dalla condivisione dei cittadini, superano le scadenze elettorali ed assumono come riferimento un orizzonte temporale non inferiore a dieci anni e, talvolta, anche di venti anni.\nN\u00e9 un piano strategico pu\u00f2 essere costituito da un elenco di richieste da sostanziare nei programmi amministrativi in occasione delle consultazioni elettorali, poich\u00e9 le risorse necessarie per la sua realizzazione non possono essere tutte di provenienza pubblica ma garantite anche da quei soggetti privati che, avendolo concertato positivamente, lo hanno condiviso e sottoscritto.\nNessun piano pu\u00f2 essere limitato al ristretto ambito del comune promotore, ma sar\u00e0 tanto pi\u00f9 efficace quanto pi\u00f9 riuscir\u00e0 a costruire una \u201cpartecipazione a rete\u201d allargata ai comuni limitrofi, in una dimensione territoriale di \u201carea vasta\u201d.\nIl piano strategico non riguarda, in un'ottica tradizionale, soltanto gli aspetti urbanistici e territoriali o il potenziamento delle infrastrutture, ma si estende anche agli altri aspetti essenziali di una societ\u00e0 avanzata, per il miglioramento dei servizi e della qualit\u00e0 della vita, che coinvolgono le attivit\u00e0 economiche, culturali e sociali.\nValorizza e rafforza, pertanto, le democrazie elettive con un coinvolgimento nel sistema decisionale della societ\u00e0 civile, che va ben oltre le esperienze pi\u00f9 avanzate di bilancio sociale\nIl sindaco e il presidente della provincia sono gli interlocutori naturali per dialogare con gli attori esterni, potendo svolgere una funzione fondamentale di avvio, di stimolo e di coordinamento dei processi di sviluppo territoriale in un'ottica di multilivel governance.\nAree metropolitane e concetto di citt\u00e0 intelligente.\nLa funzionalit\u00e0 dell'area metropolitana attualmente dipende non solo dalla tipologia di infrastrutture materiali, ma anche e sempre di pi\u00f9 dalla disponibilit\u00e0 e dalla qualit\u00e0 della comunicazione e delle infrastrutture sociali e intellettuali. Quest'ultima forma di risorsa \u00e8 determinante per la competitivit\u00e0 urbana. In questo contesto \u00e8 stato introdotto il concetto di \"smart city\", come strumento strategico per comprendere i moderni fattori produttivi urbani in un quadro comune e per sottolineare la crescente importanza delle tecnologie dell'informazione e della comunicazione sociale e ambientale.\nLe citt\u00e0 intelligenti possono essere identificate (e classificate) lungo sei assi principali: economia, mobilit\u00e0, ambiente, relazioni comunitarie, stile di vita, efficienza di governo, con particolare enfasi sul capitale umano e sociale e la partecipazione dei cittadini nel governo della citt\u00e0.\nAree metropolitane italiane.\nL'ordinamento giuridico italiano ha individuato lo specifico ente di governo, denominato citt\u00e0 metropolitana, solo nelle aree metropolitane di 14 citt\u00e0 italiane. Dieci di queste (Milano, Torino, Genova, Bologna, Venezia, Firenze, Roma, Napoli, Bari, Reggio Calabria) sono state individuate dal Parlamento italiano mentre quattro (Messina, Catania, Palermo, Cagliari) sono state individuate da apposite leggi dalle Regioni a statuto speciale.\nStudi di settore recenti per le aree metropolitane italiane.\nPerimetrazione morfologica (densit\u00e0 di popolazione).\nI dati del Censis.\nDal secondo dopoguerra sono andate lentamente a definirsi in Italia diverse grandi aree metropolitane, grazie all'allargamento delle periferie delle citt\u00e0, all'incorporazione dei comuni limitrofi, alla saldatura delle aree urbane lungo le linee di costa. Nel 2007 in queste grandi aree metropolitane (che coprono il 17% della superficie dell'Italia) viveva all'incirca il 61% della popolazione italiana.\nIl Censis aggrega in insiemi metropolitani tutte le unit\u00e0 comunali adiacenti che superano i 200 abitanti per km\u00b2 e i 350.000 abitanti.\nQueste conurbazioni o agglomerazioni possono essere divise in:\nI dati dell'Institut d'Estudis Regionals i Metropolitans de Barcelona.\nUn'\"agglomerazione metropolitana\" viene costruita intorno a comuni con almeno 100.000 abitanti e 1.500 ab per km\u00b2. Vengono aggregati comuni contigui che soddisfino una densit\u00e0 media nell'area di oltre 1.500 ab/km\u00b2 ed il totale dell'area deve essere superiore a 250.000 abitanti.\nIn subordine vengono poi individuate le \"agglomerazioni estese\", che sono costituite da comuni contermini con oltre 250 abitanti/km\u00b2 ed una popolazione nell'insieme di oltre 250.000 abitanti.\nLo studio \u00e8 stato realizzato alla scala dell'Unione europea nel 2000 ed aggiornato nel 2006.\nIn totale in Italia vengono individuate 12 agglomerazioni metropolitane.\nPerimetrazione funzionale (flussi pendolari).\nLo studio dell'Institut d'Estudis Regionals i Metropolitans de Barcelona.\nLo studio di ricerca, pubblicato da Rafael Boix e Paolo Veneri, edito dall'Institute of Regional and Metropolitan Studies di Barcellona nel marzo 2009, ha avuto lo scopo di misurare il grado di \"metropolizzazione\" raggiunto dalle aree urbane spagnole ed italiane e di fornire un valido strumento per governare le pi\u00f9 grandi agglomerazioni umane dove si concentrano le maggiori attivit\u00e0 economiche e di servizio delle nazioni. Per la ricerca sono stati utilizzati e messi a confronto i risultati ottenuti da due differenti metodologie, le pi\u00f9 utilizzate in Europa e negli USA, per la delimitazione delle aree metropolitane:\nLe aree ottenute, aggregando pi\u00f9 comuni ad una citt\u00e0 centrale di almeno 50.000 abitanti, sono state divise in quattro livelli in base al peso demografico:\nPer l'Italia, cos\u00ec come per la Spagna, i risultati ottenuti con i due metodi sono molto simili.\nFunctional Urban Regions (FUR).\nIn Italia sono state individuate con il primo metodo 82 FUR che contengono il 43% dei comuni (3493), il 67% della popolazione totale (38,6 milioni) e il 71,5% degli occupati (14,5 milioni).\nLa metodologia consiste nell'individuare \"nuclei\" composti da uno o pi\u00f9 comuni che abbiano non meno di 20.000 posti di lavoro e una densit\u00e0 di almeno 7 posti per ettaro.\nQuindi vengono aggregati tutti i comuni contermini che abbiano almeno il 10% di tasso di pendolarismo verso il polo metropolitano.\nA livello dimensionale si riportano i risultati:\nDynamic Metropolitan Areas (DMAs).\nCon il secondo metodo, la procedura DMA (Dynamic Metropolitan Areas), sono state individuate 86 aree urbane che contengono al 2001 il 49,9% dei comuni italiani (3962), il 69,4% del totale della popolazione italiana (39,6 milioni) e il 74,4% di occupazione (14,2 milioni di posti di lavoro).\nLa metodologia consiste nel partire dai centri con oltre 50.000 abitanti e nell'aggregarvi i comuni contigui che abbiano almeno un tasso del 15% di pendolarismo per lavoro o studio verso di loro. Il dato sui flussi pendolari \u00e8 desunto dal Censimento 2001 dell'Istat. Ottenuta una prima area si esegue la stessa operazione verso l'area cos\u00ec aggregata per altre tre volte, ogni volta prendendo come \"nucleo\" l'area precedentemente ottenuta e sempre con un tasso di pendolarismo del 15%.\nPer livello dimensionale risultano cos\u00ec suddivise:\nPerimetrazione mista.\nLe aree metropolitane in Italia e nel Mondo.\nLa metodologia utilizzata dal professor Bartaletti tiene conto del pendolarismo originato dai poli metropolitani, della densit\u00e0 di popolazione, della crescita demografica dei comuni nei singoli intervalli intercensuari dal 1951 ad oggi, del continuum edilizio.\nLa qualifica di area metropolitana viene limitata ai complessi urbani aventi un numero di addetti alle attivit\u00e0 terziarie ed industriali commisurato ad un'area di gravitazione teorica di almeno 200.000 abitanti e che soddisfacciano poi il requisito di avere un numero di addetti alle tre funzioni centrali del commercio, credito e servizi alle imprese di almeno 320.000 abitanti. Il tutto naturalmente rapportandosi alla scala nazionale sia come addetti che come popolazione.\nVengono individuate 33 aree metropolitane, 15 delle quali sono raggruppate in 5 grandi aree consolidate attorno a Milano, Venezia, Modena-Reggio Emilia-Parma, Firenze e Napoli.\nLo studio dell'ANCI-Cittalia.\nSi tratta di una ricerca che prende in considerazione le aree delle citt\u00e0 individuate da leggi varate dal parlamento italiano e dalle regioni a statuto speciale; la legge di riferimento \u00e8 la 42/2009, da cui si cita: \"Le citt\u00e0 metropolitane possono essere istituite, nell'ambito di una regione, nelle aree metropolitane in cui sono compresi i comuni di Torino, Milano, Venezia, Genova, Bologna, Firenze, Bari, Napoli e Reggio Calabria...\" (art. 23 c. 2).\nDelimitazione anelli metropolitani (metodo MSAs).\nPer la delimitazione delle due corone (primo e secondo anello) delle 15 citt\u00e0 metropolitane \u00e8 stato adottato, come base metodologica di riferimento, il metodo utilizzato negli USA dall'Office of Management and Budget che combina indicatori di densit\u00e0 territoriale e d'integrazione economico-funzionale (Metropolitan Statistical Areas - MSAs). Questo metodo utilizza un algoritmo di calcolo che, combinando tre fattori (processi insediativi, relazioni funzionali, performance economica), fornisce il grado di integrazione di un determinato territorio con la citt\u00e0. Il primo anello \u00e8 quel territorio fortemente integrato con il centro o nucleo. Il secondo anello, meno integrato con il nucleo, coincide con la rimanente porzione del territorio provinciale non compresa nella prima corona metropolitana.\nL'analisi del livello di integrazione delle 15 citt\u00e0 con i relativi anelli metropolitani evidenzia quattro distinte tipologie, di seguito descritte:\nSono le aree metropolitane con rapida diminuzione dell'integrazione al crescere della distanza. L'integrazione diminuisce con evidenza all'aumentare della distanza dalla citt\u00e0. Sono queste le aree metropolitane in cui \u00e8 pi\u00f9 facile definire un primo e un secondo anello. Il primo anello, vicino alla citt\u00e0, \u00e8 il luogo dell'integrazione forte. Il secondo anello, pi\u00f9 lontano dalla citt\u00e0, interagisce debolmente con la citt\u00e0. Appartengono a questo tipo le aree metropolitane delle citt\u00e0 di Bari, Bologna, Cagliari e Catania.\nSono le aree metropolitane con lenta diminuzione dell'integrazione al crescere della distanza. L'integrazione si mantiene alta anche con l'aumentare della distanza dalla citt\u00e0. I confini tra primo e secondo anello, sebbene tracciabili, appaiono pi\u00f9 sfumati. Appartengono a questo tipo le aree metropolitane delle citt\u00e0 di Firenze, Genova, Messina, Palermo, Roma e Torino.\nSono le aree metropolitane con integrazione inizialmente crescente con la\ndistanza per poi diminuire lentamente con essa. Il fenomeno \u00e8 spiegabile con la presenza di poli secondari significativi cui corrisponde un'integrazione pi\u00f9 forte con la citt\u00e0. Appartengono a questo tipo le aree metropolitane delle citt\u00e0 di Reggio Calabria e Venezia.\nSono le aree metropolitane con integrazione costante al crescere della distanza. L'integrazione si mantiene costante anche con l'aumentare della distanza dalla citt\u00e0. In questo caso il primo anello coincide con l'intera provincia. Appartengono a questo tipo le aree metropolitane delle citt\u00e0 di Milano, Napoli e Trieste.\nNella seguente tabella si riassumono i limiti dei ring metropolitani e il numero di comuni che ne fanno parte:\nSolo Milano, Napoli e Trieste hanno il confine del primo anello metropolitano coincidente con il confine provinciale, mentre per le altre citt\u00e0 tale confine risulta interno alla delimitazione provinciale. Nel caso di Milano ci\u00f2 \u00e8 da porre in relazione con il ruolo assunto dalla citt\u00e0 rispetto ai comuni limitrofi e dal fatto di essere l'unica metropoli fortemente integrata con la sua area metropolitana e con parte dell'intero territorio regionale. Nel caso di Napoli la spiegazione risiede nella stretta relazione che la citt\u00e0 ha con la sua popolosa provincia. Per Trieste ci\u00f2 \u00e8 dovuto all'esiguit\u00e0 del territorio provinciale al cui interno ci sono solo 5 comuni pi\u00f9 il capoluogo giuliano. Per le rimanenti aree metropolitane i confini del primo anello appaiono pi\u00f9 ristretti, in termini sia di superficie sia di abitanti.\nNella seguente tabella si riporta la popolazione nei comuni del primo e del secondo anello metropolitano e dell'area metropolitana (coincidente con il territorio provinciale):\nQuesto studio di ANCI-Cittalia, anteriore alla nascita per legge delle Citt\u00e0 Metropolitane, \u00e8 la dimostrazione che le citt\u00e0 metropolitane non sono in grado di cogliere in maniera corretta il dispiegarsi dei fenomeni di urbanizzazione. Poich\u00e9 seguono criteri prettamente politico-amministrativi ovvero la pedissequa trasformazione in Citt\u00e0 Metropolitane delle province di origine ottocentesca, senza alcun adattamento ai cambiamenti avvenuti negli ultimi cinquanta anni."}
{"id": "214301", "revid": "6923", "url": "https://it.wikipedia.org/wiki?curid=214301", "title": "Ottavia Piccolo", "text": "Biografia.\nNata a Bolzano nel 1949, inizia giovanissima a calcare il palcoscenico: a 11 anni \u00e8 Helen, la protagonista di \"Anna dei miracoli\" di William Gibson, per la regia di Luigi Squarzina: \u00abDella bravura di Anna Proclemer non staremo a dire, e qui se ne ha autorevole conferma. La sorpresa ci \u00e8 venuta invece da Ottavia Piccolo\u00bb. Approfondisce la sua formazione artistica comparendo in televisione ne \"Le notti bianche\", tratto da un racconto di Dostoevskij. Anche l'esordio cinematografico \u00e8 importante: \u00e8 una delle figlie del Principe di Salina ne \"Il Gattopardo\" di Luchino Visconti (1963).\nNel 1964 conosce Giorgio Strehler, che la dirige ne \"Le baruffe chiozzotte\" e pi\u00f9 tardi nel \"Re Lear\" shakespeariano. Altri suoi maestri saranno per il teatro Luca Ronconi e per il cinema Mauro Bolognini (\"Madamigella di Maupin\"). In \"Metello\" di quest'ultimo, tratto dal libro di Vasco Pratolini, la sua prova fu tale da meritare il Prix d'interpr\u00e9tation f\u00e9minine al Festival di Cannes 1970, il Nastro d'Argento alla migliore attrice protagonista, un David Speciale ai David di Donatello 1970 e un Globo d'oro alla miglior attrice rivelazione.\nQuesto successo far\u00e0 s\u00ec che l'attrice sia \u00abadottata\u00bb dal cinema francese: sar\u00e0 diretta, fra gli altri, da Claude Sautet e Pierre Granier-Deferre (\"L'evaso\"). Nel 1968 interpreta il ruolo della protagonista femminile in \"Serafino\" di Pietro Germi, al fianco di Adriano Celentano. L'anno successivo interpreta un ruolo secondario nella commedia \"Una su 13\", con Vittorio Gassman, Sharon Tate, Orson Welles e Vittorio De Sica.\nNel 1970 incide un 45 giri con Rodolfo Baldini, a cui \u00e8 legata in quel periodo (dopo un flirt con Massimo Ranieri).\nDalla met\u00e0 degli anni settanta si concentrer\u00e0 soprattutto sul teatro di Shakespeare, Pirandello, Alfieri e Hofmannsthal; ma sar\u00e0 pi\u00f9 nota al grande pubblico per l'apparizione in numerosi sceneggiati televisivi, soprattutto tratti da testi classici della letteratura mondiale: tra tutti, \"Il mulino del Po\" e \"La coscienza di Zeno\" con la regia di Sandro Bolchi, e \"La Certosa di Parma\", con la regia di Bolognini.\nNello sceneggiato televisivo de \"Orlando Furioso\", trasmesso nel 1975, la voce di Ottavia Piccolo \u00e8 stata doppiata a causa di un imprevisto: l'attrice dimentica, in un albergo nel sud della Francia dove stava girando un film, il suo passaporto e, arrivata a Parigi, \u00e8 costretta a rinunciare al volo e al lavoro di doppiaggio per l'adattamento televisivo.\nNel 1979 fu candidata alle Elezioni politiche nelle liste del PSI a Milano, ma ottenne solo 1.923 preferenze e non venne eletta.\nNel 1980 ha condotto il programma \"Visto da...\", ideato da Enzo Marchetti e Stefano Jurgens, e trasmesso su Rai 3.\nTra il 1982 e il 1983 ha condotto insieme con Cristiano Minellono la trasmissione radiofonica \"Musica, musica, musica parole di...\", trasmessa su Radio 1. Nel 1987 torna a recitare al cinema con \"La famiglia\" di Ettore Scola (premio Nastro d'argento) e con \"Da grande\" di Franco Amurri, a fianco di Alessandro Haber e Renato Pozzetto.\nNegli anni novanta torna attiva in televisione sia in Italia, dove riscuoter\u00e0 grande successo con \"Chiara e gli altri\", telefilm in onda tra il 1989 e il 1991, che in Francia. Non lascer\u00e0 per\u00f2 il teatro: sar\u00e0, ad esempio, Frosina ne \"L'avaro\" di Moli\u00e8re a fianco a Paolo Villaggio. Nel 1996, in occasione del Giffoni Film Festival, ha presentato insieme con Massimo Wertm\u00fcller \"La notte delle bugie\".\nNel 1999, quando il Festival di Cividale del Friuli, Mittelfest, in collaborazione con l'Associazione Soroptimist, istituisce il Premio Adelaide Ristori, \u00e8 lei ad aggiudicarsi la prima edizione.\nNel 2004 ha interpretato il ruolo di un'analista in \"Tu la conosci Claudia?\" con Aldo, Giovanni e Giacomo. Nel 2014 \u00e8 stata nominata membro del corpo docente dell'Universit\u00e0 Ca' Foscari dal rettore Carlo Carraro a Venezia. Ottavia Piccolo ha anche lavorato saltuariamente come doppiatrice: ha prestato la voce ad esempio a Carrie Fisher nel ruolo di Leila Organa nei film della saga di \"Guerre stellari\".\nVita privata.\nNel 1974 ha sposato il giornalista Claudio Rossoni, dal quale un anno dopo ha avuto un figlio, Nicola.\nNel 1987, su proposta di Bettino Craxi, venne inclusa tra i membri dell'Assemblea nazionale del PSI.\nInternet.\nPer \"Sinarra.tv\" ha realizzato un video-racconto tratto dallo spettacolo teatrale \"Donna non rieducabile\" di Stefano Massini."}
{"id": "214303", "revid": "1357581", "url": "https://it.wikipedia.org/wiki?curid=214303", "title": "San Pellegrino Laziosi", "text": ""}
{"id": "214314", "revid": "287204", "url": "https://it.wikipedia.org/wiki?curid=214314", "title": "Quadrato Lo Shu", "text": "Il quadrato Lo Shu \u00e8 un quadrato magico normale di ordine 3, cio\u00e8 una matrice di aspetto formula_1 contenente tutti gli interi da 1 a 9 senza ripetizioni disposti in modo tale che sommando i numeri sulle diverse righe, colonne o diagonali si ottenga sempre lo stesso valore, che deve essere formula_2\nformula_3\nOriginario della Cina, sulla sua origine sono fiorite leggende, una delle quali rimanda al 2800 a.C., quando si sarebbe verificata una disastrosa piena del fiume \"Lo\" causata dall'ira del dio del fiume: in quell'occasione, narra la leggenda, la popolazione offr\u00ec sacrifici al dio per far cessare il disastroso evento. Dopo ogni sacrificio dal fiume emergeva una tartaruga, ma la furia del fiume non si placava. Solo dopo vari tentativi un bambino si accorse che la tartaruga inviata dal dio aveva segnata sul guscio una rappresentazione del quadrato magico. Questo significava che il dio chiedeva un sacrificio di 15 entit\u00e0 e l'accoglimento del messaggio port\u00f2 alla fine della piena.\nQuesta configurazione \u00e8 stata considerata un simbolo dell'armonia universale: i numeri da 1 (l'inizio di tutte le cose) a 9 (il completamento) sono considerati benauguranti, soprattutto il 5 centrale. La somma magica 15 si interpreta come la durata di ciascuno dei 24 cicli dell'anno solare cinese; l'alternarsi dei numeri pari e dispari sulle caselle periferiche si interpreta come alternarsi armonioso di yang e yin. Nell'antica Cina ci si ispirava a questo quadrato per progettare templi e citt\u00e0 suddivise in 3 \u00d7 3 settori.\nDal 1982, stilizzato con perforazioni analoghe a quelle in uso nelle prime schede perforate dei calcolatori elettronici ed iscritto in una forma circolare, \u00e8 il simbolo della professione ragioneristica."}
{"id": "214316", "revid": "1357616", "url": "https://it.wikipedia.org/wiki?curid=214316", "title": "Pellegrino da Forl\u00ec", "text": ""}
{"id": "214317", "revid": "580", "url": "https://it.wikipedia.org/wiki?curid=214317", "title": "Complemento di modo o maniera", "text": "Nella sintassi della frase semplice, il complemento di modo o maniera indica il modo in cui si svolge un'azione o si verifica un fatto espresso dal verbo.\nEsempi.\nSecondo le grammatiche scolastiche, risponde alle domande \"Come?\", \"In che modo?\", \"In che maniera?\". Appartiene alla categoria dei complementi indiretti.\nCome si presenta il complemento.\nIl complemento pu\u00f2 essere costituito da:\nDalla frase semplice alla frase complessa.\nOltre che con un nome, il complemento di modo o maniera pu\u00f2 essere espresso anche con una frase subordinata, chiamata proposizione modale. \nQuest'ultima ha il verbo coniugato ai modi indicativo o congiuntivo quando \u00e8 in forma esplicita, mentre in forma implicita il verbo \u00e8 all'infinito (introdotto da \"con\" o da \"a forza di\"), al gerundio o al participio.\nAd esempio:\nComplemento avverbiale di modo.\nQuando il complemento di modo \u00e8 espresso da un avverbio, si chiama \"complemento avverbiale di modo\". \nDi solito gli avverbi di modo terminano col suffisso \"-mente (velocemente, brutalmente, incomprensibilmente, loquacemente, incredibilmente etc).\nAd esempio:"}
{"id": "214318", "revid": "2312", "url": "https://it.wikipedia.org/wiki?curid=214318", "title": "Aree metropolitane", "text": ""}
{"id": "214319", "revid": "1982", "url": "https://it.wikipedia.org/wiki?curid=214319", "title": "Lo Shu", "text": ""}
{"id": "214320", "revid": "48344", "url": "https://it.wikipedia.org/wiki?curid=214320", "title": "Citt\u00e0 metropolitane", "text": ""}
{"id": "214321", "revid": "1305772", "url": "https://it.wikipedia.org/wiki?curid=214321", "title": "Albatros (disambigua)", "text": ""}
{"id": "214335", "revid": "114268129", "url": "https://it.wikipedia.org/wiki?curid=214335", "title": "Deb", "text": "deb \u00e8 il formato, nonch\u00e9 estensione, dei pacchetti utilizzati dalla distribuzione Debian e dalle sue derivate.\nDescrizione.\nTali pacchetti sono composti da un archivio ar, che contiene due file .tar.gz: uno contenente i dati, l'altro le informazioni aggiuntive necessarie per consentire una corretta gestione delle dipendenze software. \nIl sistema di gestione pacchetti \u00e8 svolto utilizzando dpkg e apt, differenti sia per tipologia di utilizzo che per logica di gestione delle dipendenze.\nEsempi di utilizzo.\nPer installare un pacchetto Debian, basta eseguire questo comando:\n # dpkg -i pacchetto_debian.deb\nmentre per la rimozione:\n # dpkg -r pacchetto_debian.deb\nPacchetti deb possono essere convertiti in altri formati, come RPM usando l'utility alien in questo modo:\n # alien pacchetto_suse.rpm"}
{"id": "214337", "revid": "1078002", "url": "https://it.wikipedia.org/wiki?curid=214337", "title": "Compilatore just-in-time", "text": "Un compilatore just-in-time o JIT permette un tipo di compilazione, conosciuta anche come traduzione dinamica, effettuata durante l'esecuzione del programma piuttosto che precedentemente. L'obiettivo finale \u00e8 combinare i vantaggi della compilazione del bytecode a quelli della compilazione nativa, aumentando le prestazioni quasi al pari di una compilazione direttamente in linguaggio macchina.\nStoria.\nLa traduzione dinamica fu realizzata per la prima volta nei primi anni ottanta in una versione commerciale del linguaggio Smalltalk oggi conosciuta con il nome di VisualWorks. Oggi la traduzione dinamica \u00e8 presente nella maggior parte delle implementazioni della Java virtual machine.\nLa macchina virtuale Java HotSpot della Sun Microsystems contiene un esempio di implementazione JIT. In realt\u00e0 ve ne sono due: una versione \"client\" che \u00e8 ottimizzata per essere veloce, ed \u00e8 pi\u00f9 indicata per applicazioni che hanno un tempo di esecuzione breve; e una versione \"server\" che produce un codice altamente ottimizzato, ed \u00e8 pensata per applicazioni che devono durare a lungo nel tempo. Gli utenti possono scegliere quale compilatore dinamico usare in base alle caratteristiche della loro applicazione.\nMicrosoft ha scelto un sistema JIT per l'ambiente .NET, e il processore \"Crusoe\" della Transmeta usa tecniche simili a livello hardware. La macchina virtuale \"Parrot\" per il linguaggio Perl usa un sistema JIT. \"PyPy\" \u00e8 un compilatore JIT per il linguaggio Python. Nell'ottobre del 2005 Macromedia ha annunciato che, a partire dalla versione 8.5, il plugin di Macromedia Flash user\u00e0 un compilatore JIT per migliorare le performance dell'esecuzione di Flash.\nFunzionamento.\nUn compilatore JIT si basa su due concetti recenti negli ambienti run-time: la \"compilazione del bytecode\" e la \"compilazione dinamica\".\nIn un sistema a compilazione di bytecode come il Perl, GNU CLISP o le prime versioni di Java, il codice sorgente \u00e8 tradotto in una rappresentazione intermedia conosciuta come bytecode. Il bytecode non \u00e8 il codice macchina di un computer in particolare, e pu\u00f2 essere portabile su pi\u00f9 architetture. Il bytecode \u00e8 poi interpretato o eseguito in una macchina virtuale.\nIn un sistema a compilazione dinamica il compilatore pu\u00f2 essere utilizzato in fase di esecuzione. Per esempio, la maggior parte dei sistemi Lisp hanno una funzione \"compile\" con cui \u00e8 possibile compilare nuove funzioni create durante l'esecuzione. Sebbene sia vantaggiosa durante una sessione di debug interattivo, la compilazione dinamica risulta poco utile quando la fase di sviluppo del sistema \u00e8 terminata.\nIn un ambiente JIT la prima fase \u00e8 costituita dalla compilazione del bytecode, in cui si trasforma il codice sorgente in una rappresentazione intermedia portabile e ottimizzabile, detta appunto bytecode. Successivamente il codice bytecode viene installato sul sistema di destinazione. Quando il codice viene eseguito, il compilatore dell'ambiente di esecuzione lo traduce in codice macchina nativo. La traduzione in codice macchina pu\u00f2 avvenire per file o per funzione: le funzioni possono essere compilate solo quando stanno per essere eseguite, da qui il nome \"just-in-time\", ovvero \"appena in tempo\".\nLa compilazione just-in-time permette di ottenere un buon compromesso tra velocit\u00e0 d'esecuzione e portabilit\u00e0 del codice.\nNella fase di compilazione del bytecode \u00e8 eseguita la maggior parte del \"lavoro pesante\", ovvero tutte quelle operazioni che richiedono molto tempo per essere eseguite, come l'analisi sintattica e semantica del codice sorgente e una prima fase di ottimizzazione; la compilazione da bytecode a codice nativo \u00e8 invece molto pi\u00f9 veloce. I compilatori da bytecode a codice macchina (tra cui, appunto, i sistemi JIT) sono pi\u00f9 semplici da scrivere perch\u00e9 la maggior parte del lavoro \u00e8 gi\u00e0 stata compiuta dal compilatore che ha prodotto il bytecode; questo, inoltre, rende i programmi in bytecode pi\u00f9 facilmente portabili su nuove architetture."}
{"id": "214338", "revid": "287204", "url": "https://it.wikipedia.org/wiki?curid=214338", "title": "Elisabeth Kubler Ross", "text": ""}
{"id": "214342", "revid": "1982", "url": "https://it.wikipedia.org/wiki?curid=214342", "title": "Francesco II Oderlaffi", "text": ""}
{"id": "214348", "revid": "729019", "url": "https://it.wikipedia.org/wiki?curid=214348", "title": "Francesco II Ordelaffi", "text": "Biografia.\nNoto come \"Francesco\", e non col diminutivo \"Cecco\", pi\u00f9 frequente nella famiglia, i successori Francesco III e Francesco IV sono invece ricordati rispettivamente come Cecco II e Cecco III.\nFiglio di Sinibaldo Ordelaffi (morto nel 1337 e fratello di Scarpetta e di Cecco I) e di Onestina dei Calboli, cio\u00e8 di un ghibellino e di una donna di famiglia guelfa; sostenne in maniera decisa il partito ghibellino.\nFu impegnato in varie campagne militari. Nel 1338, ad esempio, conquist\u00f2 San Leo, cedendola poi al conte Nolfo da Montefeltro.\nCome ghibellino, riusc\u00ec perfino ad ottenere, contrariamente a quella che era la collocazione geografico-politica della citt\u00e0 di Forl\u00ec, il titolo di vicario imperiale (anzich\u00e9 quella, pi\u00f9 \"normale\" di vicario apostolico), per indicare la sua netta scelta di campo.\nNel 1347-1348 ospit\u00f2 Giovanni Boccaccio, che frequent\u00f2, presso di lui, i poeti Nereo Morandi e Francesco Miletto de Rossi, detto Checco, con cui il certaldese mantenne poi amichevole corrispondenza.\nTenne la signoria dal 1331, fino al 1359, quando dovette venire a patti col cardinale Egidio Albornoz. Costui, incaricato di recuperare al potere dello Stato Pontificio i territori italiani. Era in buona parte riuscito nell'intento, recuperando il Lazio dopo aver sconfitto Giovanni di Vico e la Marca Anconetana, essersi alleato a Gentile da Modigliano di Fermo e Rodolfo da Varano di Camerino ed aver battuto i Malatesta, Galeotto e Guastafamiglia, storici nemici di Francesco ma in quel momento cobelligeranti contro il potente porporato. Ma Francesco II ed i suoi alleati Giovanni e Raniero de' Manfredi, signori di Faenza, si rifiutarono ostinatamente di sottomettersi, tanto che ricevettero la scomunica dalla Santa Sede (9 luglio 1352).\nNel 1355-1356, per ordine del Papa fu indetta una crociata contro di loro. I Manfredi non se la sentirono di continuare nella lotta e cedettero Faenza all'Albornoz il 10 novembre 1356, ma Francesco e sua moglie, la bellicosa Marzia degli Ubaldini, restavano ancora da sottomettere.\nLa crociata continu\u00f2 ad essere predicata in varie parti d'Europa, oltre che in Italia: ad esempio, in Germania ed in Ungheria: l'intera Cristianit\u00e0 si stava mobilitando contro Francesco Ordelaffi. Si trattava della cosiddetta crociata contro i Forlivesi (in realt\u00e0, si tratt\u00f2 di quattro crociate consecutive).\nIl 21 giugno 1357, Marzia, alla testa della difesa di Cesena, quasi anticipatrice di Caterina Sforza, dopo un'eroica resistenza dovette arrendersi; il 25 luglio cadde anche Bertinoro. Ma, quando l'Albornoz part\u00ec per Avignone, in settembre, Francesco era ancora signore di Forl\u00ec.\nIl successore dell'Albornoz, l'Abate di Cluny Androin de La Roche, abbandon\u00f2 i metodi militari per trattare con buoni risultati con l'esperto e valoroso Francesco Ordelaffi. Quando, per\u00f2, nel dicembre 1358, Egidio Albornoz dovette rientrare in Italia, ricominci\u00f2 le operazioni contro di lui, i cui tentativi di assoldare Konrad von Landau, detto il conte Lando (o Landi), e la sua Grande Compagnia, furono frustrati da un contratto siglato dal cardinale con il Lando stesso.\nFrancesco, dopo un'ultima fortunata operazione militare, fu alla fine costretto a trattare per l'esaurirsi delle risorse: il 4 luglio 1359, il cardinale prendeva possesso di Forl\u00ec, insediando nel palazzo del Comune sia la sua cancelleria sia la propria residenza, chiudendo la contesa con un accordo. Il fatto che il cardinal legato risiedesse proprio in Forl\u00ec, dalle lunghe tradizioni ghibelline e ultima citt\u00e0 ribelle al Papa, aveva il chiaro valore simbolico di indicare che il processo di \"normalizzazione\" dello Stato della Chiesa poteva dirsi compiuto. A Francesco fu concesso di governare come vicario pontificio su Forlimpopoli e Castrocaro.\nNel 1360, comunque, come strascico delle vicende belliche, l'Albornoz fu oggetto di un attentato, fallito, a Forlimpopoli: la rappresaglia che ne segu\u00ec comport\u00f2 gravi distruzioni alla cittadina, il trasferimento della sede episcopale a Bertinoro e la traslazione delle reliquie di San Ruffillo a Forl\u00ec.\nA Francesco, morto nel 1374, in occasione di una scaramuccia, a Venezia che l'aveva arruolato contro il signore di Padova Francesco da Carrara, succedette il figlio Sinibaldo. Questi, nel 1381, fece riportare la salma a Forl\u00ec per tumularla insieme alla madre.\nDiscendenza.\nFrancesco spos\u00f2 Marzia degli Ubaldini, poi divenuta famosa come Cia degli Ordelaffi (morta nel 1381); ebbero sei figli:"}
{"id": "214349", "revid": "599013", "url": "https://it.wikipedia.org/wiki?curid=214349", "title": "Esterificazione", "text": "L'esterificazione \u00e8 la reazione di preparazione di un estere a partire da un alcol ed un acido; spesso l'acido \u00e8 un acido carbossilico, ma anche gli acidi inorganici (acido solforico, acido fosforoso e fosforico per esempio) possono essere esterificati.\nL'acido \u00e8 fatto reagire in eccesso di alcool (o con sottrazione successiva di acqua), in presenza di un catalizzatore acido. Il risultato sono un estere e acqua.\nTrattandosi di una reazione di equilibrio, la sottrazione di acqua e l'eccesso di alcol servono a spostare l'equilibrio di reazione verso i prodotti finali (vedi Principio di Le Ch\u00e2telier).\nIl processo inverso dell'esterificazione \u00e8 l'idrolisi che, se effettuata in ambiente basico, prende il nome di saponificazione.\nStoria.\nLa reazione fu scoperta e messa a punto dal premio Nobel Hermann Emil Fischer nel 1895.\nUn primo impiego ecologico dell'esterificazione si ha nel 1938 quando viene scoperto il modo per separare il fenolo dalle acque nere.\nMeccanismo della reazione.\nLa reazione \u00e8 una sostituzione nucleofila bimolecolare (SN2) (non si tratta di una sostituzione diretta, prima avviene l'addizione del nucleofilo e poi l'eliminazione del gruppo uscente).\nL'atomo di ossigeno carbonilico viene protonato da parte dell'acido. \nIn questo modo il carbonio carbonilico risulta ulteriormente polarizzato positivamente e pu\u00f2 subire un attacco nucleofilo da parte dell'ossigeno ossidrilico dell'alcol, con la formazione di un intermedio tetraedrico.\nSi ha quindi uno spostamento di un protone dall'ossidrile alcolico all'ossidrile acido, permettendo l'eliminazione di una molecola d'acqua (un miglior gruppo uscente rispetto ad un ossidrile) e la formazione di un estere protonato sull'ossigeno carbonilico. Infine, si ha la deprotonazione dell'estere, con formazione del prodotto finale e riformazione del catalizzatore acido.\nTrans-esterificazione.\nUna variante dell'esterificazione \u00e8 la trans-esterificazione, in cui viene fatto reagire con un alcol non un acido, bens\u00ec un altro estere; il risultato \u00e8 la sostituzione della parte alcolica dell'estere\nLa trans-esterificazione oggi viene utilizzata per produrre \"biocarburanti\" a partire da diversi olii vegetali, come ad esempio l'olio di colza."}
{"id": "214350", "revid": "547992", "url": "https://it.wikipedia.org/wiki?curid=214350", "title": "Sinibaldo Ordelaffi", "text": "Biografia.\nFiglio di Francesco II Ordelaffi e di Marzia degli Ubaldini detta \"Cia\", riconquist\u00f2 nel 1376 la signoria di Forl\u00ec, che si era di nuovo ribellata al dominio pontificio, e fu appoggiato dal partito ghibellino.\nNel 1384, pass\u00f2 da Forl\u00ec Enguerrand VII di Coucy, dopo aver conquistato Arezzo. Portava con s\u00e9 la preziosa reliquia della testa di San Donato, patrono di quella citt\u00e0. Sinibaldo riscatt\u00f2 la reliquia, che tenne con grande venerazione fino a che essa fu restituita agli aretini.\nSinibaldo fu deposto e probabilmente avvelenato dai nipoti Pino II Ordelaffi e Cecco.\nDiscendenza.\nSinibaldo spos\u00f2 Paola Bianca Malatesta, figlia di Pandolfo Malatesta.\nEbbe un figlio naturale, Filippo."}
{"id": "214353", "revid": "727854", "url": "https://it.wikipedia.org/wiki?curid=214353", "title": "Diodo varicap", "text": "Il diodo varicap o varactor \u00e8 un particolare tipo di diodo a semiconduttore la cui caratteristica principale \u00e8 di variare la capacit\u00e0 di giunzione al variare della tensione di polarizzazione inversa.\nLa sua funzione \u00e8 quella di un condensatore variabile, e la sua natura di diodo passa in secondo piano.\nIl diodo viene polarizzato inversamente in modo che non vi sia flusso di corrente. In queste condizioni, nella giunzione viene a formarsi una zona di svuotamento in cui i portatori liberi di cariche si ricombinano e scompaiono, e restano solo le cariche fisse non neutralizzate degli ioni droganti del cristallino. Lo spessore di questa zona, e la carica presente, sono proporzionali alla radice quadrata della differenza di potenziale applicata. Siccome \u00e8 presente una carica dipendente da una variazione di potenziale, la giunzione ha un comportamento capacitivo. La zona di svuotamento agisce contemporaneamente come dielettrico e come armatura di un condensatore.\nLa capacit\u00e0 di un varicap \u00e8 inversamente proporzionale alla radice della tensione:\ndove formula_2 \u00e8 la tensione di built-in, caratteristica del diodo, e formula_3 \u00e8 la tensione sul diodo.\nTutte le giunzioni, e quindi tutti i diodi e transistor a semiconduttore, presentano in qualche misura questo fenomeno, che \u00e8 spesso negativo in molte applicazioni.\nNel varicap, ed in alcuni pi\u00f9 di altri, la progettazione mira ad aumentare invece l'effetto, aumentando la superficie di giunzione e drogando opportunamente il semiconduttore. In particolare si cerca di aumentare l'intervallo di variazione della capacit\u00e0.\nNon tutti i varicap sono diodi. Nella realizzazione di circuiti integrati in tecnologia CMOS \u00e8 possibile implementare un varicap ponendo una regione fortemente drogata positivamente (chiamata impianto P+) all'interno di una regione leggermente drogata positivamente (chiamata PWELL). Similmente, nella tecnica NMOS si possono includere regioni N+ all'interno di regioni NWELL.\nI varicap sono impiegati in amplificatori ed oscillatori, in particolare negli oscillatori controllati in tensione (VCO) facenti parte di un circuito PLL ed utilizzati nei moderni sintonizzatori e televisori.\nCollegamenti esterni.\nAltre informazioni in Italiano sui diodi varicap"}
{"id": "214355", "revid": "16073", "url": "https://it.wikipedia.org/wiki?curid=214355", "title": "Varactor", "text": ""}
{"id": "214357", "revid": "481349", "url": "https://it.wikipedia.org/wiki?curid=214357", "title": "Sistema isolato", "text": "In fisica un sistema isolato \u00e8 un sistema che non interagisce in alcun modo con l'ambiente circostante, ovvero che non scambia massa, n\u00e9 lavoro, n\u00e9 calore.\nPer il primo principio della termodinamica, l'energia interna di un sistema isolato rimane costante. Per il secondo principio della termodinamica, l'entropia di un sistema isolato non pu\u00f2 diminuire. Un sistema isolato \u00e8 un caso ideale che, sperimentalmente, si pu\u00f2 solo ottenere in maniera approssimata.\nL'universo termodinamico (che \u00e8 l'unione del sistema termodinamico e di un ambiente termodinamico che lo circonda) \u00e8 per definizione un sistema isolato, come affermato da Rudolf Clausius nel 1865."}
{"id": "214358", "revid": "1718925", "url": "https://it.wikipedia.org/wiki?curid=214358", "title": "Ernst Ludwig Kirchner", "text": "Biografia.\nIn giovent\u00f9 mostr\u00f2 particolare interesse per l'arte primitiva e africana, la pittura tedesca del Cinquecento, le stampe giapponesi, la scultura nera e polinesiana, e per autori contemporanei come Paul Gauguin e Vincent van Gogh, di cui lo colpirono l'immediatezza espressiva e l'uso simbolico e psicologico dei colori. Ha una formazione che attinge all'incisione del cinquecento.\nGli studi di architettura e l'Espressionismo.\nDal 1901 al 1905 studi\u00f2 architettura a Dresda, dove divenne amico di tre studenti di architettura, Erich Heckel, Karl Schmidt-Rottluff e Fritz Bleyl, con i quali il 7 giugno 1905 fond\u00f2 il gruppo \"Die Br\u00fccke\" (che in tedesco significa \"il ponte\"), uno dei primi nuclei dell'espressionismo tedesco. Scelsero questo nome perch\u00e9 intendevano gettare un ponte verso quegli elementi artistici allora in fermento che si contrapponevano all'arte dominante del tempo.\nIn questo periodo le opere di Kirchner, soprattutto paesaggi e ritratti, sono caratterizzate da semplificazioni formali, contorni marcati e colori accesi stesi in uno spazio non naturalistico: uno stile simile a quello dei \"Fauves\", carico di vitalit\u00e0 istintiva. Solo dopo il 1911 si riscontrer\u00e0 un irrigidirsi del contorno in acri deformazioni e verranno trattati temi sempre pi\u00f9 di attualit\u00e0.\nCubismo ed \"Art nouveau\".\nKirchner visse a Dresda fino al 1911, poi si trasfer\u00ec a Berlino, dove entr\u00f2 in contatto con i pittori del \"Blaue Reiter\". Successivamente si spost\u00f2 a Monaco. Sar\u00e0 questo il periodo pi\u00f9 caratteristico della sua produzione con scene di strada, \"cabaret\", ritratti dalla pennellata nervosa e sommaria e dalla caratterizzazione decisa e marcata; il suo stile diviene sempre pi\u00f9 drammatico, con deformazioni violente e ritmi convulsi. In quest'evoluzione \u00e8 rintracciabile il contatto con nuovi movimenti artistici, tra cui il cubismo e l\"art nouveau\".\nOltre ai paesaggi e ai ritratti dipinge immagini urbane, con ampie stesure di colori vigorosi che assumono valore autonomo, al pari delle forme e dei volumi, e che ricordano Gauguin e i selvaggi colpi di pennello di Van Gogh. In particolare, nelle immagini urbane le curve e le linee assumono forme irregolari, per sottolineare il contrasto tra la campagna e la grande citt\u00e0, la cui frenetica vitalit\u00e0 lo avvicin\u00f2 ad interessi psicologici, a temi sessuali e alla polemica sociale.\nLa fine del movimento \"Die Br\u00fccke\" e la prima guerra mondiale.\nNel 1913 il gruppo \"Die Br\u00fccke\" si sciolse a causa delle forti polemiche e rivalit\u00e0 sorte al suo interno. Con lo scoppio della prima guerra mondiale Kirchner si arruol\u00f2, ma nel 1915 fu colpito da un fortissimo esaurimento nervoso che influenz\u00f2 il suo stile e i cui postumi lo avrebbero perseguitato per il resto della vita.\nAl termine della guerra si trasfer\u00ec a Davos, in Svizzera, dove continu\u00f2 a soffrire di depressione malgrado il crescente successo delle sue esposizioni personali. In questi anni, a contatto con il solenne paesaggio alpino, il suo radicale espressionismo si ammorbidisce in uno stile che diventa sempre pi\u00f9 astratto, non privo di allusioni simboliche. In un sanatorio per la tubercolosi incontra Karl Schmid \u201c\"\u2026La loro comune sofferenza per la stessa malattia, ma ancor pi\u00f9 il loro comune entusiasmo per un nuovo concetto espressivo dell'arte, li ha avvicinati, e si \u00e8 sviluppata rapidamente una profonda amicizia\".\"\nIl periodo nazista e il suicidio.\nDopo la presa del potere dei nazisti in Germania, centinaia di sue opere furono sequestrate e rimosse dai musei; molte di queste furono dapprima mostrate nella mostra diffamatoria \"Entartete Kunst\" (\"arte degenerata\", in tedesco) del 1937 e poi distrutte. Questi avvenimenti, a cui si aggiunse anche un forte aggravarsi delle condizioni fisiche, provocarono in lui un forte shock. Kirchner si suicid\u00f2 il 15 giugno 1938 a Davos."}
{"id": "214360", "revid": "729019", "url": "https://it.wikipedia.org/wiki?curid=214360", "title": "Giovanni Ordelaffi", "text": "Biografia.\nEra nipote di Sinibaldo Ordelaffi, che spos\u00f2 Paola Bianca Malatesta, figlia di Pandolfo Malatesta.\nFu un famoso capitano di ventura: fu ingaggiato, per esempio, per comandare le truppe di Verona contro quelle di Padova, comandate da Giovanni Acuto. Lo scontro avvenne nella cosiddetta battaglia di Castagnaro (1387), ma vide la sconfitta dell'Ordelaffi.\nMor\u00ec nel 1399 a Forl\u00ec avvelenato dal cugino Pino II Ordelaffi.\nDiscendenza.\nGiovanni Ordelaffi si spos\u00f2 nel 1379 con Francesca da Correggio, figlia di Antonio da Correggio, ed ebbero una figlia, Caterina (?-1435), che fu signora di Castel Bolognese."}
{"id": "214366", "revid": "1318658", "url": "https://it.wikipedia.org/wiki?curid=214366", "title": "Arrondissement municipali di Parigi", "text": "Gli \"arrondissement\" municipali di Parigi sono una divisione amministrativa che divide il territorio del comune/dipartimento di Parigi in 20 circondari (\"arrondissement\" in francese) municipali.\nA livello nazionale gli \"arrondissement\" municipali parigini sono considerati, sia dal punto di vista statistico che amministrativo, alla stregua di cantoni.\nGli \"arrondissement\" odierni furono creati nel 1860, dopo un nuovo ingrandimento della citt\u00e0 realizzato da Haussmann.\nGli \"arrondissement\" municipali, presenti in Francia anche a Lione e Marsiglia, non devono essere confusi con gli \"arrondissement\" dipartimentali, presenti sul resto del territorio e che sono un altro grado di divisione amministrativa.\nAmministrazione.\nOgni \"arrondissement\" \u00e8 gestito da un consiglio, con funzioni assimilabili a quelle di un consiglio municipale, ma con attribuzioni di poteri ridotte. Dal 2020, i primi quattro \"arrondissement\" sono stati riuniti in un settore unico. \nIn conformit\u00e0 con la legge PML, i suoi membri sono eletti al momento delle elezioni comunali, secondo la stessa procedura dei comuni con pi\u00f9 di abitanti. I primi eletti di ogni lista (consiglieri di Parigi), siedono anche nel Consiglio di Parigi, i successivi (consiglieri di \"arrondissement\") solo nel consiglio di \"arrondissement\".\nAlla sua prima riunione, ogni consiglio di \"arrondissement\" elegge il suo sindaco di \"arrondissement\". Gli \"arrondissement\" municipali, cos\u00ec come i dipartimentali, non hanno lo status di collettivit\u00e0 territoriali.\nDemografia.\nLa numerazione degli \"arrondissement\" \u00e8 attribuita secondo una spirale che parte dal centro della citt\u00e0 (I \"arrondissement\") che ruota in senso orario. Il numero e il nome attuale degli \"arrondissement\" sono stabiliti rispettivamente dagli articoli L. 2511-3 e R. 2512-16 del Codice generale delle collettivit\u00e0 territoriali. I toponimi risalgono al decreto imperiale del 31 ottobre 1859, nel quale al X \"arrondissement\" veniva attribuito il nome, ora perduto, di \"Enclos-Saint-Laurent\" (oggi divenuto \"Entrep\u00f4t\"). Queste denominazioni amministrative non sono correntemente usate nella vita quotidiana.\nStoria.\nPrima del 1860.\nParigi fu divisa per la prima volta in dodici \"arrondissement\" l'11 ottobre 1795 e questa divisione dur\u00f2 fino al 1860, data in cui l'assorbimento dei sobborghi da parte della citt\u00e0 rese necessaria una revisione dei confini sul territorio.\nEsistevano nove \"arrondissement\" sulla riva destra della Senna e tre sulla sinistra, numerati pi\u00f9 o meno in ordine crescente da ovest a est e da nord a sud. La loro grandezza era molto variabile e le loro forme molto meno regolari di quelle degli \"arrondissement\" attuali.\nOgnuno di essi era diviso in quattro quartieri, eredit\u00e0 delle sezioni rivoluzionarie create nel 1790.\nDopo il 1860.\nIl 1\u00ba gennaio 1860, in applicazione della legge del 16 giugno 1859, i sobborghi di Parigi situati oltre l'antico confine della citt\u00e0 furono annessi a questa e ci\u00f2 port\u00f2 ad una radicale revisione dei confini degli \"arrondissement\" urbani; ne furono creati venti con confini del tutto nuovi e fu istituita la numerazione a spirale.\nFurono annessi i comuni di (fra parentesi il numero di \"arrondissement\" e gli eventuali comuni che li hanno sostituiti):\nQuartieri.\nOgni \"arrondissement\" \u00e8 suddiviso amministrativamente in quattro quartieri, che corrispondono in generale ai quarti nord-ovest, nord-est, sud-ovest e sud-est dell\"arrondissement\".\nTra i quartieri riconosciuti dal comune vi sono:"}
{"id": "214372", "revid": "1318658", "url": "https://it.wikipedia.org/wiki?curid=214372", "title": "Antichi arrondissement di Parigi", "text": "La citt\u00e0 di Parigi \u00e8 stata divisa in dodici \"arrondissement\" municipali, dall'11 ottobre 1795 all'annessione dei sobborghi interni alla linea di fortificazioni nel 1860. Dettagli nella lista della voce \"Arrondissement\" municipali di Parigi.\nOgni \"arrondissement\" era a sua volta diviso in quattro quartieri (corrispondenti ai 48 distretti creati nel 1790).\nCuriosit\u00e0.\nNel linguaggio familiare del tempo, \"essere sposato nel Tredicesimo\" significava \u00abvivere in concubinaggio\u00bb."}
{"id": "214373", "revid": "30610", "url": "https://it.wikipedia.org/wiki?curid=214373", "title": "Byron Moreno", "text": "Biografia.\nDivenuto un arbitro internazionale nel 1996, Moreno fu scelto per due edizioni consecutive della Copa Am\u00e9rica: 1997 e 1999, in cui diresse la semifinale tra Messico e Brasile. In seguito venne designato anche per il Mondiale Under-17 del 1999, per la Confederations Cup 2001 e per il Mondiale 2002 disputati in Corea del Sud e Giappone.\nMondiali 2002.\nL'arbitro ecuadoriano divenne noto in occasione dei Mondiali 2002, in cui fu designato per l'ottavo di finale tra la Corea del Sud e l'Italia: in precedenza, durante la fase a gironi, aveva diretto l'incontro del gruppo D tra Stati Uniti e Portogallo, vinto a sorpresa dai nordamericani per 3-2.\nA Daejeon, l'Italia fu eliminata perdendo 2-1 per il golden goal di Ahn, all'epoca in forza al di Gaucci, che a seguito dell'eliminazione azzurra cedette il giocatore. Il suo arbitraggio dest\u00f2 forti critiche in Italia, dove da molti fu ritenuto responsabile per la sconfitta della squadra di Trapattoni. Oltre a un rigore accordato ai coreani (che per\u00f2 venne parato da Buffon), ritenuto generoso ma comunque non infondato, le decisioni pi\u00f9 contestate furono l'espulsione di Totti, ammonito per la seconda volta a causa di una presunta simulazione, e la segnalazione di un fuorigioco dubbio che tolse a Tommasi la possibilit\u00e0 di realizzare il \"golden goal\". Altre critiche riguardarono le mancate sanzioni per alcuni interventi dei coreani, tra cui una gomitata ai danni di Del Piero da parte di un giocatore gi\u00e0 ammonito.\nLe accuse mosse dalla delegazione azzurra non furono confermate da un'indagine della FIFA, la cui conclusione fu di non aver rilevato alcun illecito sportivo, per cui lo svolgimento della partita fu dichiarato regolare. D'altra parte la stampa italiana, pur criticando l'arbitraggio di Moreno, giudicato quanto meno casalingo, rimprover\u00f2 alla squadra di aver mancato diverse occasioni da gol.\nArbitraggio e candidatura politica in Ecuador.\nNel settembre successivo fu nuovamente al centro di polemiche, questa volta in patria. L'accusa era di aver combinato il risultato di una partita del campionato nazionale, tra Barcelona e Liga Quito, che vinse 4-3, dopo essere stata sotto per 3-2 fino a pochi minuti dal 90'. Gli vennero contestate alcune decisioni \"a favore\" del Liga Quito tra cui l'assegnazione di un rigore parso inesistente, il mancato intervento sui falli commessi dai giocatori e il recupero, con 6' segnalati ma 13' effettivi.\nSi ritenne che il comportamento dell'arbitro fosse condizionato dalla sua candidatura al consiglio comunale di Quito: non fu per\u00f2 eletto e la magistratura lo scagion\u00f2 da qualsiasi accusa. Agli inizi del 2003, fu prima sospeso e poi espulso dalla Federazione locale per la partecipazione ad un programma televisivo italiano: i dirigenti federali criticarono il suo eccesso di protagonismo, decidendo di non permettergli pi\u00f9 di arbitrare.\nL'ultima gara da lui diretta fu SD Quito-Cuenca, del 23 maggio 2003. Il 10 giugno, la FIFA ufficializz\u00f2 la sua sospensione definitiva.\nApparizioni televisive in Italia.\nLe lamentele nei suoi confronti non si placarono a distanza di mesi dal termine del Mondiale, tanto che la Rai, dopo aver minacciato un'azione legale a carico della FIFA per l'eliminazione italiana, volle approfittare del fenomeno mediatico Moreno ospitandolo in televisione, dove fu insultato pesantemente. Gioved\u00ec 9 gennaio 2003 fu ospite dell'unica puntata del programma di Rai 2 \"Stupido Hotel\", prodotto e organizzato da Adriano Aragozzini. Durante la serata si esib\u00ec danzando con Carmen Russo e altre ballerine, e fu poi intervistato da Jos\u00e9 Altafini in merito all'eliminazione della Nazionale italiana dall'ultimo Mondiale. Nell'intervista afferm\u00f2 che gli Azzurri non erano stati eliminati per il suo arbitraggio, ma per la loro difficolt\u00e0 nel segnare.\nIl mese seguente partecip\u00f2 al Carnevale di Cento. Nel corso dell'evento fu bersaglio di fischi, insulti e di un lancio di uova e monetine oltre a ricevere il Tapiro d'Oro da parte di Striscia la notizia. In estate il presidente del Carnevale lo invit\u00f2 nuovamente nel ferrarese per arbitrare la finale di un torneo di calcio a 7 a Bondeno e anche in quest'occasione fu contestato dalla folla e bersagliato da uova.\nArresto per traffico di droga.\nIl 21 settembre 2010 fu arrestato all'aeroporto JFK di New York, mentre cercava di entrare negli Stati Uniti in possesso di circa 6 chili di eroina. L'arresto fu reso noto dalla DEA. Moreno lavorava come commentatore sportivo in una radio e in un canale tv in Ecuador.\nIl 23 settembre 2011 fu condannato a due anni e sei mesi dalla corte distrettuale di New York. Scarcerato anticipatamente nel dicembre 2012 per buona condotta, fu estradato in Ecuador, dove \u00e8 indagato per evasione fiscale."}
{"id": "214378", "revid": "262387", "url": "https://it.wikipedia.org/wiki?curid=214378", "title": "Toxoplasmosi", "text": "La toxoplasmosi \u00e8 una malattia parassitaria causata dal parassita \"Toxoplasma gondii\". Le infezioni da toxoplasmosi solitamente non causano sintomi negli esseri umani adulti. Talvolta si possono riscontrare un paio di settimane o un mese di lieve malattia simil-influenzale, come dolori muscolari, linfoadenopatia e in pochi casi si sviluppano problemi agli occhi, ma solo a coloro che hanno un sistema immunitario debole, possono verificarsi sintomi gravi come le convulsioni e una scarsa capacit\u00e0 di coordinamento. Se una donna viene infettata durante la gravidanza, una condizione nota come \"toxoplasmosi congenita\" pu\u00f2 influenzare il nascituro.\nLa toxoplasmosi solitamente si contrae dopo aver mangiato cibo mal cotto contenente cisti, con il contatto con le feci di un gatto infetto e con la trasmissione da madre a figlio durante la gravidanza. Raramente la malattia si trasmette in seguito ad una trasfusione di sangue, n\u00e9 si diffonde tra le persone. Il parassita \u00e8 noto per riprodursi sessualmente nei felidi. Tuttavia, \u00e8 in grado di infettare la maggior parte degli animali a sangue caldo, compresi gli esseri umani. La diagnosi viene tipicamente formulata testando il sangue per la presenza di anticorpi oppure verificando la presenza nel liquido amniotico del DNA del parassita.\nLa principale forma di prevenzione consiste nel preparare e cuocere adeguatamente gli alimenti. Si raccomanda inoltre che le donne in gravidanza non puliscano le lettiere dei gatti. Nelle persone altrimenti sane, non \u00e8 solitamente necessario alcun trattamento. Durante la gravidanza, possono essere prescritti la spiramicina o la pirimetamina/sulfadiazina e l'acido folinico.\nFino a met\u00e0 della popolazione mondiale \u00e8 infettata da toxoplasmosi, ma risulta asintomatica. Negli Stati Uniti, circa il 23% della popolazione ha il parassita, un dato che in alcune zone del mondo arriva fino al 95%. Circa 200.000 casi di toxoplasmosi congenita si verificano ogni anno. Il parassita \u00e8 stato descritto per la prima volta nel 1908 da Charles Nicolle e Louis Manceaux. Nel 1941, la trasmissione durante la gravidanza, da madre a bambino, \u00e8 stata confermata.\nEpidemiologia.\nLe infezioni da \"T. gondii\" si verificano in tutto il mondo, anche se i tassi di infezione differiscono in modo significativo da paese a paese. Per le donne in et\u00e0 fertile, una statistica effettuata su 99 studi di 44 paesi ha trovato le aree di pi\u00f9 alta prevalenza si trovano in america latina (circa il 50-80%), zone orientali e centrali dell'Europa (circa il 20-60%), Medio Oriente (circa 30-50%), zone del sud-est asiatico (circa il 20-60%) e alcuni stati dell'Africa (circa il 20-55%).\nNegli Stati Uniti, i dati del \"National Health and Nutrition Examination Survey\" (NHANES) ottenuti tra il 1999 e il 2004 hanno trovato che il 9% delle persone nate negli Stati Uniti e appartenenti alla fascia di et\u00e0 tra i 12 e i 49 anni erano sieropositive per gli anticorpi IgG contro \"T. gondii\", un dato in calo rispetto al 14,1% dimostrato da uno studio simile tra il 1988 e il 1994. Nello studio tra il 1999 e il 2004 \u00e8 risultato che il 7,7% dei nati negli stati Uniti e il 28,1% delle donne nate all'estero, tra i 15 e i 44 anni di et\u00e0, sono \"T. gondii\" sieropositivi. Una tendenza verso la diminuzione \u00e8 stata osservata in numerosi studi negli Stati Uniti e in molti paesi europei.\nIl protista responsabile della toxoplasmosi \u00e8 il \"T. gondii\". Vi sono tre tipi principali di \"T. gondii\" responsabili della toxoplasmosi in tutto il mondo. Vi sono tre tipi di \"T. gondii\" che hanno effetti differenti su alcuni ospiti, soprattutto topi e esseri umani a causa della loro variazione nel genotipi.\nLe tecniche di sierotipizzazione attuali possono distinguere solo il tipo I o il tipo III dal tipo II..\nPoich\u00e9 il parassita rappresenta una particolare minaccia per i feti quando viene contratto durante la gravidanza, gran parte dei dati epidemiologici a livello mondiale per quanto riguarda \"T. gondii\" provengono dal test di sieropositivit\u00e0 nelle donne in et\u00e0 fertile. I test di sieropositivit\u00e0 cercano la presenza di anticorpi contro \"T. gondii\" nel sangue, cos\u00ec mentre la sieropositivit\u00e0 garantisce che uno \u00e8 stato esposto al parassita, non garantisce necessariamente che uno sia cronicamente infetto.\nEziologia.\nIl \"Toxoplasma gondii\" vive in genere nel tratto intestinale del gatto, che si infetta cibandosi di carne di piccoli roditori. Esso rappresenta l'animale sorgente per la riproduzione del protozoo, in quanto nel suo intestino il toxoplasma svolge il suo ciclo di riproduzione sessuata.\nLe ovocisti vengono emesse con le feci del gatto e possono essere ingerite da un altro animale o rarissimamente dall'uomo, i quali rappresentano quindi i suoi ospiti intermedi\nLa coabitazione tra gatti e uomo non \u00e8 un fattore di rischio importante per l'infezione di Toxoplasma, in quanto il gatto elimina le ovocisti solo per 1-2 settimane in seguito all'infezione, e le stesse non sono ancora infettanti, poich\u00e9 sporulano nel terreno nell'arco di 1-5 giorni; quindi con una regolare pulizia della lettiera e dell'ambiente si annulla il rischio. Molto pi\u00f9 pericoloso, \u00e8 cibarsi di carni crude o poco cotte (specie di agnello e suino), di insaccati, di verdure lavate male o di latticini non pastorizzati.\nNell'uomo la toxoplasmosi pu\u00f2 manifestarsi in forma acquisita o connatale. L'infezione pu\u00f2 causare schizofrenia.\nSegni e sintomi.\nL'infezione si presenta in tre fasi:\nToxoplasmosi acuta.\nLa toxoplasmosi acuta \u00e8 spesso asintomatica negli adulti sani. Tuttavia, possono manifestarsi alcuni sintomi simil-influenzali: ingrossamento dei linfonodi, mal di testa, febbre e stanchezza, dolori muscolari e dolori che durano per un mese o pi\u00f9. Raramente un essere umano con un sistema immunitario pienamente funzionante sviluppa sintomi gravi dopo l'infezione. Le persone con sistema immunitario indebolito possono andare incontro a mal di testa, confusione, scarsa capacit\u00e0 di coordinazione, convulsioni, problemi polmonari che possono assomigliare alla tubercolosi o polmonite da \"Pneumocystis jirovecii\" (un'infezione opportunistica comune che si verifica nelle persone con AIDS) o visione offuscata causato da una grave infiammazione della retina (toxoplasmosi oculare). I bambini e le persone immunocompromesse, come coloro affetti da HIV/AIDS o che assumono alcuni tipi di chemioterapia o che hanno recentemente ricevuto un trapianto d'organo, possono sviluppare una grave forma di toxoplasmosi. Ci\u00f2 pu\u00f2 causare danni al cervello (encefalite) o agli occhi (retinocoroiditi necrotizzante). I neonati infettati attraverso la trasmissione placentare possono nascere con uno di questi problemi o con malformazioni nasali, anche se queste complicanze sono rare.\nL'ingrossamento dei linfonodi si riscontra comunemente nel collo o sotto il mento, seguiti dalle ascelle e da quelli dell'inguine. Il gonfiore pu\u00f2 verificarsi in momenti diversi dopo l'infezione iniziale e ricorrere in modo indipendente dal trattamento antiparassitario. Si trova di solito in siti singoli negli adulti, ma nei bambini, pi\u00f9 siti possono essere pi\u00f9 comuni. L'ingrossamento dei linfonodi si risolve entro uno o due mesi nel 60% dei casi. Tuttavia, un quarto delle persone colpite dovranno attendere da due a quattro mesi per tornare alla normalit\u00e0 e l'8% fino a sei mesi. Un numero consistente (6%) torner\u00e0 alla normalit\u00e0 molto pi\u00f9 tardi.\nToxoplasmosi latente.\nGrazie alla sua natura asintomatica, \u00e8 facile per un ospite essere infettato dal \"Toxoplasma gondii\" e sviluppare la toxoplasmosi senza saperlo. Anche se lievi sintomi simil-influenzali, di tanto in tanto, si possono verificare durante le prime settimane dopo l'esposizione, l'infezione da \"T. gondii\" non produce segni e sintomi facilmente osservabili negli adulti sani. Nella maggior parte delle persone con un sistema immunitario sano, l'infezione entra in una fase latente, durante il quale sono presenti solo bradizoiti (cisti di tessuto). Queste cisti tissutali, oltre a lesioni, possono verificarsi sulla retina, sul rivestimento alveolare dei polmoni (dove un'infezione acuta pu\u00f2 mimare un'infezione da \"Pneumocystis jirovecii\"), nel cuore, nei muscoli scheletrici e nel sistema nervoso centrale (SNC), compreso il cervello (vedi Neuroradiologia delle infezioni per il processo diagnostico). Le cisti si formano nel sistema nervoso centrale al momento della infezione da \"T. gondii\" e persistono per tutta la vita dell'ospite. La maggior parte dei bambini che sono infettati nell'utero, non presentano sintomi alla nascita, ma possono svilupparli pi\u00f9 tardi nella vita.\nStudi sierologici hanno stimato che il 30%-50% della popolazione mondiale \u00e8 stata esposta al parassita e pu\u00f2 essere cronicamente affetta da toxoplasmosi latente, anche se i tassi di infezione differiscono in modo significativo da un paese all'altro. Questo stato latente di infezione \u00e8 stato recentemente correlato con numerose malattie, alterazioni neuronali e cambiamenti comportamentali.\nToxoplasmosi cutanea.\nRaramente possono riscontrarsi lesioni cutanee in forma acquisita della malattia, tra cui roseola ed eruzioni come l'eritema multiforme. Possono verificarsi noduli come il prurigo, l'orticaria e lesioni maculopapulari. I neonati possono avere macchie puntiformi o ecchimosi. La diagnosi di toxoplasmosi cutanea si basa sulla forma tachizoite del \"T. gondii\" che pu\u00f2 essere trovata nell'epidermide. Esso pu\u00f2 essere identificato mediante microscopia elettronica o mediante colorazione di Giemsa dove il citoplasma appare blu e il nucleo rosso.\nClassificazione.\nLa toxoplasmosi acquisita.\nLa toxoplasmosi acquisita \u00e8 una infezione primaria contratta sia con l'ingestione di ovocisti tramite cibo (carni bovine e suine non sufficientemente cotte o crude, verdure crude non lavate), sia pi\u00f9 raramente per ingestione di ovocisti mature di \"Toxoplasma gondii\" a seguito del contatto con oggetti, terreno o altro materiale contaminato dalle ovocisti di toxoplasma.\nPenetrate nell'organismo, le ovocisti danno origine a forme asessuate che si diffondono con il sangue a tutto l'organismo e quindi penetrano e si moltiplicano nelle cellule di organi e tessuti sotto forma di pseudocisti.\nL'infezione decorre generalmente in forma asintomatica o con sintomi lievi caratterizzati da interessamento linfoghiandolare (linfoadenopatia simil-mononucleosica). \nNelle forme pi\u00f9 gravi, soprattutto in soggetti immunodepressi (per esempio AIDS), si possono manifestare meningoencefalite, polmoniti atipiche, retinocoroidite, miocardite ed epatite.\nLa toxoplasmosi connatale.\nLa toxoplasmosi \u00e8 una delle malattie infettive facenti parte del complesso TORCH per cui \u00e8 necessario lo screening durante la gravidanza. Se l'infezione interessa una gestante, i rischi e le possibili complicanze feto-neonatali date dal passaggio dei tachizoiti al feto possono essere aborto o morte fetale; prematurit\u00e0, ritardato accrescimento intrauterino; letargia (patologia specifica dell'adattamento postnatale).\nInoltre, a carico del sistema reticoloendoteliale, si possono manifestare: epatosplenomegalia; calcificazioni epatiche; ittero; anemia emolitica; petecchie, ecchimosi.\nPossono insorgere polmonite, miocardite, lesioni ossee, lesioni nervose quali encefalite; microcefalia; idrocefalia; calcificazioni intracraniche; ritardo dello sviluppo psicomotorio; sordit\u00e0.\nA carico del sistema oculare possono insorgere corioretinite e alterazioni visive.\nDal punto di vista immunologico, infine, possono insorgere anomalie immunologiche umorali e/o cellulo-mediate.\nProfilassi e accertamento diagnostico.\nSi considerano non protetti dalla toxoplasmosi gli individui con titolo anticorpale specifico inferiore a 1/64 (corrispondente a 10 U.I./ml).\nL'identificazione delle gestanti non premunite, ossia non protette, pu\u00f2 permettere un'efficace profilassi della fetopatia toxoplasmica, dato che soltanto nelle gestanti che non hanno subito la \"primoinfezione\" pu\u00f2 verificarsi l'infezione dell'embrione.\nIn caso di primo-infezione materna accertata, \u00e8 possibile attuare la diagnosi prenatale della eventuale infezione fetale mediante la ricerca degli anticorpi IgM specifici e il tentativo di isolamento del toxoplasma nel sangue fetale (prelevato con fetoscopia o funicolocentesi ecoguidata), anche se l'alto rischio fetale legato a queste metodiche diagnostiche invasive pu\u00f2 essere considerato sproporzionato rispetto allo scopo che si intende conseguire, considerato anche il fatto che con i medesimi farmaci che si somministrano alla madre infetta \u00e8 possibile anche curare l'eventuale fetopatia toxoplasmica.\nL'accertamento diagnostico si attua effettuando l'isolamento del \"Toxoplasma gondii\" in colture di tessuti o nel topo; i metodi sierologici utilizzati sono Dye-Test (Sabin-Feldman), emoagglutinazione indiretta (o passiva), fissazione del complemento, agglutinazione diretta, immunofluorescenza (IgM, IgG, IgA), metodi immunoenzimatici, intradermoreazione e infine con metodi di biologia molecolare come RT-PCR o Nested PCR.\nTrattamento.\nIl trattamento viene spesso consigliato solo per le persone con gravi problemi di salute, come ad esempio le persone con HIV la cui conta dei CD4 \u00e8 di meno di 200 cellule/mm3, poich\u00e9 la malattia \u00e8 pi\u00f9 grave quando il sistema immunitario \u00e8 debole. Il Trimetoprim/sulfametossazolo \u00e8 il farmaco di scelta per la profilassi della toxoplasmosi, ma non per il trattamento della malattia attiva. Uno studio del 2012 mostra un nuovo modo promettente per trattare la forma attiva e latente di questa malattia utilizzando due chinoloni.\nForma acuta.\nI farmaci prescritti per la toxoplasmosi acuta sono i seguenti:\nForma latente.\nNelle persone con toxoplasmosi latente, le cisti sono immuni a questi trattamenti: gli antibiotici non raggiungono i bradizoiti in concentrazione sufficiente.\nI farmaci prescritti per la toxoplasmosi latente sono:\nForma congenita.\nQuando a una donna incinta viene diagnosticata la toxoplasmosi acuta, l'amniocentesi pu\u00f2 essere utilizzata per determinare se il feto \u00e8 stato infettato o meno. I tachizoiti hanno approssimativamente una probabilit\u00e0 del 30% di entrare nel tessuto placentare e da l\u00ec infettare il feto. Con l'aumento dell'et\u00e0 gestazionale al momento della infezione, aumenta anche la probabilit\u00e0 di infezione fetale.\nSe il parassita non ha ancora raggiunto il feto, la spiramicina pu\u00f2 aiutare a prevenire la trasmissione placentare. Se il feto \u00e8 stato infettato, la madre pu\u00f2 essere trattata, dopo il primo trimestre, con pirimetamina e sulfadiazina con l'aggiunta di acido folinico. Questo trattamento viene somministrato dopo il primo trimestre e con l'acido folinico poich\u00e9 la pirimetamina ha un effetto antifolico e la mancanza di questo acido pu\u00f2 interferire con la formazione del cervello del feto e causare trombocitopenia. L'infezione nelle precedenti fasi della gestazione \u00e8 correlata con peggiori esiti fetali e neonatali, in particolare quando l'infezione non viene trattata.\nLa toxoplasmosi del cane.\nDa non confondere con la neosporosi, nel cane la toxoplasmosi si pu\u00f2 manifestare in tre forme:\nLa forma acuta \u00e8 caratterizzata da febbre elevata (41-41,5\u00a0\u00b0C), vomito, diarrea e segni di broncopolmonite. Spesso si conclude con la morte dell'animale. La forma subacuta presenta gli stessi sintomi di quella acuta ma in forma attenuata. La forma cronica sintomatica \u00e8 caratterizzata da anemia e dimagrimento.\nIl cimurro ed altre virosi si possono associare alla toxoplasmosi, mascherando il quadro di quest'ultima."}
{"id": "214379", "revid": "729019", "url": "https://it.wikipedia.org/wiki?curid=214379", "title": "Via Aurelia", "text": "La via Aurelia \u00e8 un'antica strada consolare romana che costeggiava il mar Tirreno e il mar Ligure fino alla Gallia. Fu costruita da un magistrato della \"gens Aurelia\", probabilmente nel 241 a.C. dal censore Gaio Aurelio Cotta, oppure nel 200 a.C. da suo figlio, il console Gaio Aurelio Cotta, per collegare Roma all'Etruria appena sottomessa. Inizialmente arrivava a \"Caere\" (Cerveteri), e fu poi prolungata fino alla colonia di \"Cosa\", e ancora fino a \"Vada Volaterrana\" (Vada), a Pisa e a Luni, e infine realizzata la sua prosecuzione fino ad Arles, in Gallia.\nIl percorso \u00e8 oggi ricalcato dalla moderna Strada statale 1 Via Aurelia, che collega Roma alla Francia.\nStoria.\nLa costruzione della via Aurelia assunse fin da subito una grande importanza. La sottomissione dei popoli del sud est della Gallia permise di accorciare il tragitto e di conseguenza il tempo di percorrenza tra Roma e la Spagna. Grazie alla via Aurelia, Giulio Cesare giunse ad Arles partendo da Roma in otto giorni, per poi giungere in soli 27 giorni in Spagna, accompagnato dal suo esercito. Il cursus publicus, il servizio di posta romano, giungeva in Spagna percorrendo 70 chilometri al giorno, con quattro cambi di cavallo durante l'arco della giornata.\nItinerario.\nIl tracciato della via romana, poi detto via \"Aurelia Vetus\" (ancora oggi via Aurelia antica), partiva dal Foro Boario oltrepassando le Mura serviane e il Tevere sul \"pons Sublicius\", poi sostituito dal ponte Emilio (attuale ponte Rotto) e attraversava la zona paludosa di Trastevere (in parte su viadotto ancora visibile nelle cantine di via della Lungaretta), salendo quindi sul Gianicolo (via della Paglia, vicolo della Frusta, via di Porta San Pancrazio) e superando le Mura aureliane a porta Aurelia (oggi porta San Pancrazio).\nA Pisa la viabilit\u00e0 consolare lungo la costa tirrenica si interrompeva a causa di due componenti fondamentali che ne impedivano la prosecuzione: da una parte, la presenza dell'ampia zona paludosa detta \"Fossae Papirianae\" (riportate nella Tabula Peutingeriana) nell'attuale costa della Versilia (da Migliarino Pisano fino a Luni, poco lontano dall'odierna Sarzana); dall'altra, la presenza degli scomodi e bellicosi Apuani, detti anche Liguri Montani o Sengauni.\nPer meglio collegare la Colonia di Luni con il resto della Liguria, nel 109 a.C. fu dato incarico al censore Emilio Scauro di costruire una strada che aggirasse l'Appennino fino a \"Vada Sabatia\" (Vado Ligure) passando per \"Dertona\" (Tortona). Tale via prese il nome di via Emilia Scauri.\nCosicch\u00e9 il percorso della via Aurelia dopo Pisa andava verso Lucca, attraverso la deviazione di Corliano, Rigoli e Ripafratta (San Giuliano Terme) e, incuneandosi poi nel \"Forum Clodii\" (Garfagnana), entrava in Lunigiana attraverso la valle del Serchio (\"Auser\") e la val d'Aulella (\"Audena\") per ricongiungersi con la viabilit\u00e0 di Luni.\nIl brevissimo tratto paludoso da Pisa a Luni (solo poche miglia terrestri) interruppe cos\u00ec la viabilit\u00e0 costiera fino al 56 a.C., quando Giulio Cesare ebbe la necessit\u00e0 impellente di sveltire i collegamenti viari in vista della conquista della Gallia. Per tale ragione strategica egli diede incarico al figlio di Marco Emilio Scauro (di nome anch'esso Marco Emilio Scauro) di costruire una sorta di \"scorciatoia\" che potesse collegare Pisa con Luni (\"Luna\"). Questa segu\u00ec un percorso collinare, sempre per\u00f2 con deviazione su Lucca, diventando quella che oggi \u00e8 la strada provinciale Sarzanese, che effettivamente collega Lucca con Camaiore (\"Campus Major\") e con Massa (\"Tabernae Frigidae\"), proseguendo infine verso Sarzana sempre con percorso collinare.\nIntorno al 13 a.C. Augusto fece costruire la via Julia Augusta verso Marsiglia (antica \"Massalia\") insieme all'edificazione del Trofeo di Augusto a La Turbie (sopra l'attuale Principato di Monaco), per celebrare la sottomissione di tutte le popolazioni alpine. A N\u00eemes (\"Colonia Augusta Nemausensis\"), la Julia Augusta si raccordava con la via Domizia, la pi\u00f9 antica costruita in Gallia dai Romani, lunga circa 620\u00a0km, da \"Segusium\" (Susa) ai Pirenei.\nNei tempi successivi, mediante la riunione di ulteriori tratti di viabilit\u00e0 nell'entroterra ligure di levante e di ponente e con l'aggiunta di migliorie nella Sarzanese, la via Aurelia and\u00f2 componendo nei secoli quel \"puzzle\" che \u00e8 l'attuale via Aurelia da Roma fino a Ventimiglia (confine di Stato) e prosegue verso Nizza, Tolone e Marsiglia fino ad Arles, portando cos\u00ec la lunghezza totale del sistema Aurelia/Julia-Augusta a 962 chilometri.\nL'itinerario in Francia.\nAll'ingresso in Francia, prende il nome di Via Julia Augusta e copre tutta la Costa Azzurra passando per diverse stazioni. Proprio grazie ad esse \u00e8 stato possibile individuare il reale percorso della Via Aurelia.\nLa prima stazione \u00e8 quella di Cap Martin dove sono stati ritrovati i resti di un mausoleo romano. Da qui, nasce un'altra via minore che conduce a Porto d'Ercole, nel principato di Monaco. A seguire, si giunge al colle di Turbia. Qui, nel 6 a.C., il senato romano decise di costruire il Trofeo delle Alpi, per commemorare la vittoria dell'imperatore Augusto sulle popolazioni ribelli delle Alpi. Si trattava di un monumento di grandi dimensioni per l'epoca con i suoi circa 50 metri di altezza che culminavano nella statua di Augusto, posta in cima alla costruzione. Dopo l'abbandono temporaneo a causa della caduta dell'Impero Romano, fu parzialmente distrutto per essere poi utilizzato come fortezza durante il Medioevo e infine, nei primi anni del Settecento, scavato per necessit\u00e0 minerarie. Insieme alla costruzione, fu attuato un rafforzamento della strada che passava proprio ai piedi della collina.\nNel 14 a.C., Augusto scelse la citt\u00e0 di Cemenelum, situata sulle alture dell'attuale Nizza e oggi quartiere della citt\u00e0 nizzarda sotto il nome di Cimiez, come capoluogo dell'antica provincia romana delle Alpi Marittime. Attualmente sono presenti i resti di un sito gallo romano composto da tre terme, un quartiere abitato, un anfiteatro e una cattedrale dotata di battistero paleocristiano.\nLa via attraversa il comune di La Gaude, in un tratto lungo il quale \u00e8 presente un cenotafio romano contenente un'urna funebre di un legionario imperiale, Cremonius Albucus. Inoltre, la presenza di un ponte romano in pietra attesta l'interesse archeologico della Via Aurelia in questo settore. Segue poi un passaggio da Antibes, una citt\u00e0 greca annessa nel 43 a.C. a Roma, in cui vengono costruiti un municipio, un teatro, un arco di trionfo e vari acquedotti.\nLa citt\u00e0 successiva \u00e8 Forum Julii, oggi Fr\u00e9jus, all'epoca abitata da pi\u00f9 di 6000 persone ed estesa su una trentina di ettari. Fondata da Giulio Cesare nel 49 a.C., vi nacquero personalit\u00e0 illustri come Publio Cornelio Tacito e Gneo Giulio Agricola. Da citt\u00e0 commerciale, divenne un porto di guerra tra i pi\u00f9 importanti del Mediterraneo in cui si instaurarono i soldati dell'Ottava Legione. Con la diffusione del cristianesimo, divenne sede episcopale. Anche a Fr\u00e9jus sono numerosi i resti della civilt\u00e0 romana, tra cui acquedotti, un teatro, un anfiteatro, le terme, la porta di Gaules e un faro noto come lanterna di Augusto. La via Aurelia seguiva da qui il corso dell'Argens tracciando in parte l'attuale strada nazionale da Muy a Vidauban per arrivare a Luc. Raggiunge poi Cabasse e Brignoles, dove \u00e8 situata una stazione di posta. Uno snodo chiave \u00e8 quello di Tourves, punto strategico per l'esercito romano, cui segue la citt\u00e0 di Saint-Maximin-la-Sainte-Baume che anticipa i resti del Trofeo di Mario presso Pourri\u00e8res, eretto nel 102 a.C. dopo la vittoria del console Mario sui Teutoni.\nLa via Aurelia arriva a Acquae Sextiae, l'attuale Aix-en-Provence, la cui storia \u00e8 legata a quella dell'oppidium di Entremont. I Romani distrussero l'oppidium nel 123 a.C. per eliminare un punto nevralgico dei Liguri. Il proconsole Sextius costru\u00ec una fortezza nei pressi di sorgenti termali e le diede il nome di \"acque di Sextius\". Dalla fortezza si svilupp\u00f2 un villaggio che divenne definitivamente colonia nel 15 a.C. e vide la propria economia crescere fino a permetterle di diventare capitale amministrativa della Gallia Narbonense. Nell'invasione del IV secolo, la citt\u00e0 fu parzialmente distrutta.\nDa Aix, la strada si divide verso Marsiglia, Vitrolles, Fos e Arles.\nLa via Aurelia passa dal nord di Eguilles diretta verso il sud di Salon-de-Provence, sede della stazione di Pisavis. Questa stazione \u00e8 oggi distrutta e le sue mura sono conservate in una propriet\u00e0 privata. Da qui raggiunge Mouri\u00e8s, la piana di La Crau, il mas d'Archimbaud, il mas Chabran, Le Paradou e Estoublon. Qui partiva la strada verso Arles, citt\u00e0 gallo romana per eccellenza, che aveva un ruolo strategico e economico. Inoltre, qui si instaur\u00f2 la quinta legione. L'espansione fu interrotta dalle invasioni del III secolo ma presto ripristinata quando l'imperatore Costantino I vi si stabil\u00ec. Arles era un capoluogo di provincia, prefettura delle Gallie e sede di un importante zecca monetaria. Inoltre, \u00e8 sede di numerosi monumenti di epoca romana: oltre all'anfiteatro, al teatro e al circo, vi si trovano le terme di Costantino, il foro e la necropoli di Alyscamps.\nNella localit\u00e0 di Ernaginum \u00e8 situato l'odierno sito di Saint-Gabriel sede del pi\u00f9 grande nodo stradale tra via Aurelia, via Domizia e via d'Agrippa. Da qui, la via Aurelia confluisce nella via Domizia e si dirige in Spagna.\nSviluppo della via Aurelia.\nDi seguito vengono riportati alcuni dei luoghi toccati o sfiorati dal percorso dell'antica via Aurelia (fra parentesi sono riportati i chilometri), degli avvenimenti e degli argomenti correlati."}
{"id": "214384", "revid": "767487", "url": "https://it.wikipedia.org/wiki?curid=214384", "title": "Liquid Tension Experiment", "text": "I Liquid Tension Experiment sono un supergruppo strumentale progressive metal statunitense, fondato nel 1997 dall'allora batterista dei Dream Theater Mike Portnoy.\nStoria del gruppo.\nAnni novanta.\nMike Portnoy invit\u00f2 al progetto il tastierista Jordan Rudess ed il bassista Tony Levin, icona del rock progressivo con i King Crimson. In un video intitolato \"Liquid Drum Theater\", Portnoy afferm\u00f2 che Dimebag Darrell era il chitarrista in cima alle sue preferenze. Tuttavia non pot\u00e9 partecipare a causa di altri impegni, cos\u00ec come altri musicisti (Steve Morse dei Dixie Dregs, Kansas e Deep Purple e Jim Matheos dei Fates Warning). La scelta ricadde allora su John Petrucci, membro dei Dream Theater (nonostante Portnoy volesse mantenere il progetto autonomo dal gruppo). La formazione nacque come progetto parallelo dei Dream Theater nel 1997.\nFirmato un contratto con la Magna Carta Records, nel 1998 il quartetto pubblic\u00f2 l'album omonimo, a cui ha fatto seguito nel 1999 \"Liquid Tension Experiment 2\" e alcuni concerti tenuti a New York, Filadelfia e Los Angeles. Proprio nel 1999, grazie al successo ottenuto dal gruppo (come spiegato nel documentario \"5 Years in a LIVETime\" dei Dream Theater), Petrucci e Portnoy invitarono Rudess ad entrare nei Dream Theater, ponendo cos\u00ec fine ai Liquid Tension Experiment: come spiegato da Portnoy in varie interviste, realizzare un terzo album sarebbe stato vano dal momento in cui tre quarti della formazione erano gi\u00e0 membri dei Dream Theater e di fatto le sonorit\u00e0 sarebbero state simili.\nReunion (2008).\nNel 2007 Portnoy rivel\u00f2 l'intenzione di voler registrare un terzo album con i Liquid Tension Experiment ma che avrebbe dovuto prima risolvere gli attriti con la Magna Carta, inizialmente contraria alla reunion; nonostante ci\u00f2, il batterista ritorn\u00f2 alla Magna Carta in quell'anno al fine di pubblicare \"Spontaneous Combustion\", album inciso a nome Liquid Trio Experiment e contenente materiale registrato da Levin, Portnoy e Rudess durante le sessioni iniziali di \"Liquid Tension Experiment 2\". Tale disco \u00e8 stato distribuito il 23 ottobre 2007.\nIl 4 ottobre 2007 \u00e8 stato annunciato che i Liquid Tension Experiment avrebbero aperto il NEARfest nel giugno 2008. Il 29 marzo 2008 sono state annunciate sei date per il giugno del medesimo anno per festeggiare il decennale dalla fondazione del gruppo e per registrare un \u00abesperimento musicale totalmente nuovo\u00bb. I concerti tenuti dal gruppo nel 2008 a New York e a Los Angeles sono stati rispettivamente pubblicati negli album dal vivo e DVD \"Live in NYC\" e \"Live in LA\", usciti entrambi nel 2009. Nel 2009 inoltre \u00e8 stato pubblicato la raccolta \"LTE Live 2008\", un box set che racchiude un CD di improvvisazioni varie, i due album dal vivo (sia audio che video) e \"\", disco che racchiude l'intera improvvisazione del gruppo a Chicago il 25 giugno 2008 durante l'assenza di Rudess sul palco a causa di problemi tecnici occorsi sulla sua tastiera e per tale occasione accreditato a nome Liquid Trio Experiment 2.\n\"Liquid Tension Experiment 3\" (2020-2021).\nIl 17 dicembre 2020 i quattro musicisti hanno annunciato il ritorno in attivit\u00e0 del gruppo, diffondendo un trailer su YouTube atto ad annunciare il terzo album in studio. Il 22 gennaio 2021 \u00e8 stato pubblicato il singolo \"The Passage of Time\" ed annunciato \"Liquid Tension Experiment 3\", la cui uscita \u00e8 prevista per il successivo 16 aprile."}
{"id": "214386", "revid": "729019", "url": "https://it.wikipedia.org/wiki?curid=214386", "title": "Francesco III Ordelaffi", "text": "Biografia.\nEra figlio primogenito di Giovanni e di Taddea Malatesta.\nUomo d'armi, fu al servizio della Repubblica di Venezia. Fratello di Pino II Ordelaffi, spos\u00f2 Caterina Gonzaga (morta nel 1438), figlia di Guido II Gonzaga e tenne la signoria dal 1402 fino alla morte.\nNel 1387, sconfisse, presso Castrocaro, Guido d'Asciano.\nMor\u00ec assassinato nel 1405. Nella signoria gli succedette il cugino Giorgio Ordelaffi.\nDiscendenza.\nFrancesco e Caterina ebbero due figli:\nEbbe anche un figlio naturale, Antonio (?-1448), signore di Forl\u00ec."}
{"id": "214392", "revid": "1652635", "url": "https://it.wikipedia.org/wiki?curid=214392", "title": "Piazza Bra", "text": "Piazza Bra, o pi\u00f9 semplicemente la Bra (toponimo derivato da una corruzione del termine \"braida\", che deriva a sua volta dal longobardo \"breit\", ovvero \"largo\"), \u00e8 la pi\u00f9 grande piazza di Verona, situata nel suo centro storico.\nLo slargo della Bra cominci\u00f2 a tramutarsi in piazza solamente nella prima met\u00e0 del Cinquecento, quando l'architetto Michele Sanmicheli concluse il palazzo degli Honorij: questo edificio and\u00f2 a delimitare il lato occidentale della futura piazza, oltre che a fissare una corretta prospettiva sull'Arena. Il primo tentativo di trasformare lo slargo sterrato in luogo di passeggio fu per\u00f2 del podest\u00e0 Alvise Mocenigo, il quale voleva creare un luogo di incontro per la nascente borghesia veronese: egli pot\u00e9 inaugurare la prima parte del Liston, un marciapiede lastricato che fiancheggia la Bra collegando corso Porta Nuova a via Mazzini, nel 1770. La Gran Guardia, iniziata dai veneziani nel Seicento e conclusa dagli austriaci nell'Ottocento, and\u00f2 a delimitare il lato meridionale della piazza, mentre nel 1836 l'architetto Giuseppe Barbieri progett\u00f2 il margine orientale, dove furono demoliti un ospedale, alcune case e una chiesetta, al posto dei quali sorse la Gran Guardia Nuova, meglio nota come Palazzo Barbieri. Questo, utilizzato inizialmente come caserma dagli austriaci, divenne, in seguito all'annessione del Veneto al Regno d'Italia, sede del municipio del Comune di Verona.\nStoria.\nOrigini.\nIn epoca romana, quest'area si trovava al di fuori delle mura cittadine e piuttosto distante dalle principali vie di comunicazione; \u00e8 solo a partire dal I secolo d.C., quando venne costruito l'anfiteatro romano oggi meglio conosciuto con il nome di Arena di Verona, che and\u00f2 a definirsi il margine settentrionale di quella che secoli dopo sarebbe diventata una delle principali piazze dell'abitato. Nel 305 l'imperatore Galerio, durante un breve soggiorno nella citt\u00e0, fece inoltre aprire una nuova porta lungo la cinta muraria che circondava l'anfiteatro, fatta edificare nel 265 dall'imperatore Gallieno: si and\u00f2 cos\u00ec a creare un primo collegamento tra la citt\u00e0 e questo spazio aperto.\nLa piazza, per\u00f2, inizi\u00f2 ad abbozzarsi solo in epoca medioevale: la cinta muraria della citt\u00e0 venne allargata in quel punto tra il 1130 e il 1153, andando a includere cos\u00ec quel pezzo di terra che fin\u00ec quindi per essere ricompreso tra le mura romane e quelle comunali. Tali aree intercluse vennero chiamate braide, dal longobardo \"breit\"; di queste, la braida che potrebbe corrispondere all'attuale Bra, nel XII secolo era ben pi\u00f9 estesa rispetto ai confini odierni della piazza. Una porta detta \"della Braida\", situata lungo le mura comunali, \u00e8 citata per la prima volta in un documento del 1257, ma successivamente venne sostituita dai portoni della Bra, probabilmente fatti edificare dai Visconti e completati dai veneziani: il primo fornice \u00e8 databile infatti alla fine del Trecento mentre il secondo alla seconda met\u00e0 del Quattrocento. L'orologio che si trova tra le due arcate dei portoni della Bra fu invece un omaggio commissionato nel 1871 del conte Antonio Nogarola: esso venne installato con i quadranti visibili in entrambi i lati delle mura, sia in direzione della piazza che di corso Porta Nuova. L'orologio venne inaugurato il 2 giugno 1872 e riparato nel 1879 a causa della sua imprecisione.\nSviluppo.\nLa Bra cominci\u00f2 a definirsi come piazza solo nel primo decennio del Seicento, quando sul lato meridionale si avviarono le fabbriche della Gran Guardia e della sede dell'Accademia Filarmonica di Verona. In concomitanza con la fabbrica della Gran Guardia si fece livellare il pi\u00f9 possibile la piazza, creando inoltre alcune pendenze in modo da regolare il deflusso delle acque meteoriche, operazione fino a quel momento mai praticata in quanto lo spazio era utilizzato dai tagliapietre che qui, oltre che lavorare, accatastavano il materiale di risulta, e perch\u00e9 lo slargo era impiegato per il deposito di materiale proveniente da cantieri in corso nelle zone adiacenti.\nPer altri centocinquanta anni lo spazio rimase a terra battuta, infatti solo nel 1770 si gettarono le basi del Liston per volont\u00e0 del podest\u00e0 Alvise Mocenigo. Il 13 marzo 1782 Francesco Menegatti present\u00f2 inoltre un progetto per il completamento del lastricato del Liston che il Comune approv\u00f2: dopo quest'ultimo intervento la Bra divenne il luogo preferito per le passeggiate pomeridiane al posto della piazza dei Signori. Goethe, nel suo saggio \"Viaggio in Italia\", descrive divertito l'arrivo in carrozza di dame e cavalieri e racconta che \u00abal tramonto giva lungo l'orlo anfiteatrale godendo della pi\u00f9 bella vista sulla citt\u00e0. Ero soletto e gi\u00f9, sul lastricato largo della Bra' camminava una moltitudine di gente\u00bb.\nLa piazza venne successivamente livellata pi\u00f9 volte e fu oggetto di numerosi interventi: nel 1808 fu affidato il compito di rifare il Liston all'architetto Luigi Trezza e nel 1820 furono eseguiti gli scavi attorno all'anfiteatro, in modo da riportare alla luce il basamento dello stesso, che era interrato di circa due metri per via dei sedimenti che si erano depositati in seguito alle numerose inondazioni che aveva subito la citt\u00e0. Fu in questa occasione che si opt\u00f2 anche per un abbassamento del livello medio della Bra di circa 70 centimetri, seguendo una linea lievemente inclinata dalla Gran Guardia verso l'Arena, abbassando anche la quota del Liston.\nPer quanto riguarda l'illuminazione notturna, fino al Settecento la Bra era totalmente immersa nel buio; solo nell'Ottocento furono installati fanali a olio e nel 1845 l'illuminazione a gas, cosicch\u00e9 il Liston divenne luogo anche di passeggiate serali. Importante poi, per il completamento della piazza, fu la sistemazione a giardino della parte centrale della Bra avvenuta nel 1873: vennero creati i giardini centrali con tre aiuole di forma circolare formanti una sorta di triangolo con al centro una fontana. Fra il 1884 e il 1951 la piazza fu inoltre interessata dai binari della rete tranviaria cittadina.\nManifestazioni.\nIn questo spazio, dopo che nel XII secolo venne ricompreso nelle mura comunali, si teneva il mercato del legname, del fieno, della paglia e del bestiame, tanto che in antichi documenti viene denominato \"foro Boario\". Pi\u00f9 spesso \u00e8 per\u00f2 citato con il nome di \"piazza d'Armi\", in quanto qui avveniva la rassegna delle truppe fin dall'inizio del dominio veneto, motivo per cui questo fu uno dei luoghi di scontro tra soldati veneti e francesi durante le Pasque Veronesi nel 1797. A partire dal 1633, dopo l'approvazione del Senato veneto per la realizzazione di una fiera delle merci in citt\u00e0, vi si tennero due fiere annuali di quindici giorni ciascuna, che continuarono a svolgersi fino a quando una di queste venne distrutta da un incendio il 28 ottobre 1712, e quindi ripristinata in un altro luogo; solo nel 1822 venne istituita una nuova fiera, che si sarebbe protratta in piazza Bra per una ventina d'anni.\nAltra fiera di usanza molto antica, ma che prosegue ancora oggi, \u00e8 quella di Santa Lucia, che si svolge tutti gli anni dall'11 al 13 dicembre. La tradizione vuole che, probabilmente in et\u00e0 comunale, scoppi\u00f2 in citt\u00e0 un'epidemia che colpiva gli occhi, fu cos\u00ec che i veronesi decisero di compiere un pellegrinaggio fino alla chiesa di Santa Lucia: i bambini, che non volevano parteciparvi, furono persuasi con la promessa che al ritorno avrebbero trovato le scarpe piene di doni. Il prodigio si verific\u00f2, cos\u00ec da allora si tiene la fiera in coincidenza con la ricorrenza di santa Lucia.\nCon la realizzazione del Liston, la piazza divenne il luogo preferito per le passeggiate dei veronesi, come \u00e8 ben descritto da uno stupito cronista della rivista \"Esperia\" in un articolo del 1837:\nNel periodo natalizio si tiene all'interno degli arcovoli dell'Arena la \"Rassegna Internazionale dei Presepi\", evento nato nel 1984 dalla mente di Alfredo Troisi, insieme alla stella cometa simbolo dell'evento che, dall'invaso dall'Arena, va a tuffarsi nella Bra. Con il passare degli anni la stella ha assunto significati e valori autonomi rispetto alla rassegna dei presepi, tanto da essere apprezzata di per s\u00e9. Questa architettura-scultura \u00e8 stata progettata dall'architetto e scenografo Rinaldo Olivieri: la sua intuizione giunse guardando una pianta della citt\u00e0, caratterizzata da due grandi vuoti, quello della cavea dell'Arena e quello della piazza antistante. Fu da questa impressione che nacque una linea ideale, un immenso arco che collega lo spazio areniano con quello urbano, un arco di luce e acciaio che partendo dal tempio della musica va a cadere tra i cittadini.\nDescrizione.\nLa Bra, formatasi durante un lungo periodo di tempo, \u00e8 caratterizzata in ogni suo lato da un'architettura o da una serie di edifici di particolare rilevanza: sul lato settentrionale \u00e8 presente l'anfiteatro romano, l'edificio pi\u00f9 antico; sul lato occidentale ci sono vari palazzi datati tra Quattrocento e Settecento, con la passeggiata del Liston; sul lato meridionale la Gran Guardia, iniziata dai veneziani e ultimata dagli austriaci; sul lato orientale l'edificio pi\u00f9 recente, l'ottocentesca Gran Guardia Nuova, meglio conosciuto come palazzo Barbieri, sede del Comune.\nArena.\nLa mancanza di fonti scritte circa l'inaugurazione dell'anfiteatro rende molto difficile fornire una cronologia sicura, anche se ormai \u00e8 accertato che venne costruito nel I secolo d.C.: secondo storici che hanno studiato i ritrovamenti archeologici, come alcune statue che adornavano l'anfiteatro, esso \u00e8 databile tra il 10 e il 20 d.C., ovvero tra la fine del regno di Augusto fino all'inizio di quello di Tiberio. Considerando che le statue venivano realizzate alla fine della costruzione dell'edificio si pu\u00f2 supporre che l'Arena fosse gi\u00e0 completa verso il 30 d.C., come conferma lo storico Pirro Marconi.\nL'arena misura 250 x 150 piedi romani, cio\u00e8 75,68 m x 44,43 m, con un rapporto tra asse maggiore e asse minore di 5 a 3, mentre il diametro totale \u00e8 di 152,43 m x 123,23 m, ovvero 520 x 420 piedi romani; la cavea \u00e8 larga 39,40 m, ovvero 125 piedi. L'aspetto moderno del monumento \u00e8 piuttosto diverso rispetto a quello originale a causa della mancanza dell'anello esterno; la fronte interna \u00e8 lasciata scoperta dalla mancanza della terza galleria, presente solo nella cosiddetta \"ala\", composta da quattro archi, unico tratto rimasto in piedi della cinta esterna. La capienza \u00e8 stata calcolata recentemente per gli spettacoli estivi in 22.000 persone, bisogna per\u00f2 tenere conto che il palcoscenico durante gli eventi occupa circa un terzo dei posti, e che non \u00e8 pi\u00f9 presente il portico nella parte pi\u00f9 alta della cavea, per cui si pu\u00f2 dire molto realisticamente che in et\u00e0 romana l'anfiteatro poteva ospitare fino a 30.000 persone.\nNotevole importanza ha assunto il festival lirico areniano inaugurato nel 1913 con l\"'Aida\" di Giuseppe Verdi per celebrare il centenario della nascita dell'artista: a Verona per la prima accorsero persone da tutto il mondo, e non mancarono personalit\u00e0 del calibro di Giacomo Puccini, Arrigo Boito, Pietro Mascagni e dell'allora semi-sconosciuto Franz Kafka. Fu proprio l'Arena di Verona a veder sorgere l'astro della lirica Maria Callas, che debutt\u00f2 ne \"La Gioconda\" di Amilcare Ponchielli.\nPalazzi lungo il Liston.\nSul lato occidentale della Bra sorgono una serie di palazzi lungo il Liston, il luogo delle passeggiate. Partendo dall'edificio pi\u00f9 vicino ai portoni della Bra, si trova il settecentesco palazzo Ottolini, sorto su disegno di Michelangelo Castellazzi sull'angolo di via Roma, seguito dal palazzo Guglienzi-Brognoligo, edificio del Quattrocento in stile rinascimentale, che presenta in facciata un affresco di Francesco Morone. Il palazzo fu sede per numerosi anni della Societ\u00e0 Letteraria, uno dei pi\u00f9 antichi gabinetti di lettura d'Italia, con associati di rilievo, come Aleardo Aleardi, Cesare Lombroso, Carlo Montanari e Ippolito Pindemonte. Anche la casa accanto, palazzo Fracasso-Giafilippi, \u00e8 quattrocentesca, e porta in facciata un affresco del Caroto. Al di l\u00e0 di vicoletto Liston sorge una casa con una breve facciata sulla Bra, e a lato di questa vi \u00e8 il palazzo degli Honorij, costruito intorno alla met\u00e0 del Cinquecento su disegno del noto architetto veronese Michele Sammicheli. Seguono quindi le case che furono delle importanti famiglie dei Faccioli, dei Cagnoli, degli Arrighi, dei Marastoni, dei Rubiani. Il primo edificio sprovvisto di portici fu disegnato nel 1790 dall'architetto Luigi Trezza: questo appare un po' goffo a causa delle finestre ornate di grandi colonne e pesanti architravi, specialmente se confrontate alla brevit\u00e0 della facciata. L'ultima abitazione \u00e8 invece del Cinquecento ed \u00e8 la sede odierna della Societ\u00e0 Letteraria.\nSulla destra dei portoni della Bra, in linea con i palazzi del Liston ma separato da questi da via Roma, venne costruito nel Seicento il grande fabbricato che sarebbe diventato sede dell'Accademia Filarmonica. Nel cortile davanti al vestibolo a colonne ioniche vi sono varie lapidi e bassorilievi antichi, i primi reperti della collezione del museo lapidario, fondato da Scipione Maffei.\nGran Guardia.\nIl primo edificio sorto sul margine meridionale della Bra, lungo le mura che confinavano con la Cittadella militare viscontea, fu una piccola costruzione cinquecentesca adibita a deposito munizioni. Il 26 dicembre 1606 il rettore di Verona Zuanne Mocenigo scrisse al doge Leonardo Donato facendogli presente che vi era a Verona la necessit\u00e0 di avere un locale coperto in cui poter passare in rassegna le truppe nei giorni di pioggia: il doge approv\u00f2 l'idea di Mocenigo, che affid\u00f2 quindi la progettazione a Domenico Curtoni, nipote di Michele Sammicheli. Il progetto dell'architetto veronese prevedeva un fabbricato su pilastri, coperto e appoggiato alle mura della Cittadella, che potevano essere cos\u00ec sfruttate come lato dell'edificio, in modo da ridurre i tempi e i costi di costruzione. I lavori iniziarono nel 1610 ma si fermarono gi\u00e0 quattro anni pi\u00f9 tardi per mancanza di fondi, e l'edificio rimase cos\u00ec parzialmente incompleto.\nSolo nel 1808 l'architetto Giuseppe Barbieri venne incaricato di completare l'edificio, ma non fu possibile recuperare i fondi per far fronte alle spese di costruzione e inoltre, nel frattempo, gli austriaci succedettero ai francesi nel governo della citt\u00e0. Nel 1819, per\u00f2, furono finalmente appaltati i lavori e verso la met\u00e0 dell'anno successivo venne ultimata la facciata, mentre il cantiere per gli interni continu\u00f2 a rilento per decenni. Nel 1848 la Gran Guardia era ormai quasi completa quando venne invasa dai soldati austriaci che vi si acquartierarono durante la prima guerra di indipendenza; l'edificio venne finalmente completato nel 1853. La struttura \u00e8 formata da un portico inferiore a tredici arcate che d\u00e0 un forte impatto chiaroscurale, mentre la parte superiore \u00e8 composta da quindici vetrate con frontespizi triangolari e curvilinei, intervallate da doppie colonne classicheggianti.\nPalazzo Barbieri.\nNel lato orientale della Bra sorgeva in passato il rione di Sant'Agnese con l'omonima chiesa e, accanto, nel 1478 venne costruito un ricovero d'emergenza in caso di pestilenza, che sopravvisse per quattro secoli. Alcune cronache narrano che nel 1515 un cittadino soccorse alcune prostitute del rione ricoverandole in una casa vicina: a lui si unirono numerosi cittadini e insieme comprarono una casa e le attrezzature per uso di ospedale. Il Comune in seguito concesse anche un edificio adiacente e fu cos\u00ec che il 1\u00ba marzo 1520 venne riconosciuto ufficialmente come ricovero per ammalati e prese il nome di ospedale della Santa Casa della Misericordia.\nNel 1780 una commissione present\u00f2 una relazione in cui si proponeva di realizzare il nuovo ospedale al centro della Bra, in quanto questo luogo era vicino alle zone pi\u00f9 densamente abitate della citt\u00e0. Il progetto venne approvato e gi\u00e0 nel 1786 l'edificio era concluso: a pianta trapezoidale, aveva sedici botteghe al piano terra, il primo piano era adibito a ospedale e il secondo a dormitorio e refettorio per \u00abpupilli, derelitti e mendicanti\u00bb. Venne chiamato ospedale della Misericordia Nuova e di conseguenza quello attiguo alla chiesa di Sant'Agnese venne chiamato della Misericordia Vecchia. Successivamente l'ospedale venne spostato e gli edifici demoliti nel 1819, in concomitanza con la ripresa dei lavori della Gran Guardia: in questo modo nacque per\u00f2 il problema di risistemare il lato orientale della piazza.\nNel 1827 viene deliberata la costruzione di un nuovo imponente edificio in ragione dell'importanza che la Bra aveva ormai definitivamente assunto per i veronesi; per la sua realizzazione furono abbattuti anche l'ospedale della Misericordia Vecchia, la chiesa e alcuni fabbricati del rione di Sant'Agnese prospicienti la piazza e nel 1831 venne approvato il progetto di Giuseppe Barbieri. Non si conosce la data esatta di ultimazione dei lavori, anche se sicuramente \u00e8 successiva al 1843. Anche questo palazzo fu progettato per l'uso militare, motivo per cui venne chiamato Gran Guardia Nuova: venne qui insediato nel 1848 l'Imperial Regio Comando di Citt\u00e0 e di Fortezza. Dopo qualche anno di inutilizzo e solo dopo alcuni lavori di restauro, nel 1868, vennero insediati gli uffici comunali. In seguito, con il cambio di destinazione d'uso, l'edificio cambi\u00f2 nome in palazzo Barbieri, in omaggio al suo progettista.\nL'edificio venne parzialmente distrutto da un bombardamento alleato della seconda guerra mondiale, il 23 febbraio 1945; la sua ricostruzione venne deliberata nel febbraio 1947, mentre la costruzione \"ex novo\" della parte posteriore semicircolare venne progettata dagli architetti Raffaele Benatti e Guido Troiani: i lavori si conclusero definitivamente nel 1950.\nStatue e targhe.\nNella Bra hanno trovato spazio nel tempo numerose targhe commemorative e statue in ragione della visibilit\u00e0 che hanno in questo nodo cruciale della citt\u00e0. La statua pi\u00f9 monumentale \u00e8 sicuramente quella del re Vittorio Emanuele II eretta in seguito alla sua morte: il monumento equestre fu realizzato da Ambrogio Borghi e venne inaugurato il 9 gennaio 1883, anche se solo pochi mesi dopo il piedistallo dovette essere rinforzato in quanto incapace di sopportare il grande peso dell'opera in bronzo.\nAlcune lapidi sono fisse sulle pareti dei palazzi del Liston: una a memoria dell'eccidio del 6 ottobre 1866, la quale ricorda che \u00abIn questa casa Carlotta Aschieri \u2013 venticinquenne e incinta \u2013 cadde trucidata dagli austriaci \u2013 ultimo sfogo \u2013 di moribonda tirannide \u2013 6 ottobre 1866\u00bb; una a ricordo della fucilazione del diciottenne Luigi Lenotti, accusato dagli austriaci di diserzione; una ricorda che Garibaldi salutava da palazzo Gianfilippo il popolo giurando \u00abRoma o morte\u00bb; un'altra in memoria dei caduti in Libia. Tre lapidi sono invece presenti sul municipio: una a ricordo del plebiscito del 1866; una a ricordo dei veronesi caduti in guerra tra il 1848 e il 1866; un'ultima in ringraziamento all'esercito per l'aiuto apportato durante la catastrofica esondazione dell'Adige nel 1882. Infine, sulla cinta muraria a lato della Gran Guardia vi \u00e8 un monumento in onore ai caduti del 6\u00ba Reggimento alpini.\nStrade d'accesso.\n\u00c8 possibile accedere alla piazza dai quattro punti cardinali tramite quattro principali vie d'accesso: Corso Porta Nuova da sud, via Mazzini da nord, via Roma da ovest e via Pallone da est.\nFino al Settecento la principale via d'accesso alla Bra, il lungo corso che parte dalla porta Nuova di Michele Sammicheli e che giunge ai portoni della Bra, non possedeva la forma odierna ma aveva l'aspetto di una piccola via tortuosa che serpeggiava tra terreni sconnessi. Solo nel Settecento sorsero nuovi fabbricati, che si ebbe cura di allineare lungo la direttrice porta Nuova-portoni della Bra. Nell'Ottocento la strada venne infine livellata e furono aggiunti i grandi marciapiedi sui due lati e, in seguito, il corso divenne la principale via d'accesso alla piazza e per la citt\u00e0, in particolare dopo la costruzione della stazione ferroviaria di Verona Porta Nuova.\nVi \u00e8 poi via Mazzini che dalla Bra porta al cuore della citt\u00e0, e quindi a piazza Erbe e piazza dei Signori. La prima parte della via sorge su un decumano romano, mentre la seconda parte \u00e8 stata aperta dopo la demolizione di alcuni edifici ordinata da Gian Galeazzo Visconti. Nel Medioevo la strada, chiamata via Nuova, era senza pavimentazione e occupata in molte zone dalle tettoie delle botteghe: la sua pulizia avvenne solo nei primi anni dell'Ottocento e il lastricamento di una porzione nel 1818, completato solamente sul finire del Novevento.\nVi sono poi via Roma, che dalla Bra porta al Castelvecchio, e via Pallone, che dalla piazza conduce a ponte Aleardi e quindi al cimitero monumentale."}
{"id": "214395", "revid": "999229", "url": "https://it.wikipedia.org/wiki?curid=214395", "title": "Giorgio Ordelaffi", "text": "Biografia.\nFiglio naturale di Tebaldo della nobile famiglia degli Ordelaffi (1353-1382, a sua volta figlio di Ludovico, fratello di Sinibaldo Ordelaffi) e di Mentuccia.\nGiorgio trasfer\u00ec la dimora della famiglia nel Campo dell'Abate, oggi Piazza Aurelio Saffi, ormai divenuta la piazza centrale della citt\u00e0. Nel 1411 divenne Signore di Forl\u00ec; tenne la signoria sino alla morte nel 1423. Il 25 dicembre 1418 fu nominato Vicario pontificio per la sua citt\u00e0.\nNel 1412 restaur\u00f2 il castello detto \"Casa murata\", da cui, perduto ormai il castello, deriva l'attuale toponimo Casemurate.\nNel contrasto fra il papa Gregorio XII e l'antipapa Giovanni XXIII, appoggi\u00f2 il primo, anche se Giovanni, per ingraziarsi i Forlivesi, nel 1413 nomin\u00f2 vescovo di Forl\u00ec Alberto Buoncristiani, dei Servi di Maria, un Ordine particolarmente caro ai Forlivesi soprattutto per l'appartenenza allo stesso del beato Pellegrino Laziosi.\nNel 1419, papa Martino V pass\u00f2 da FOrl\u00ec e fu ospite per tre giorni di Giorgio, che venne nominato vicario apostolico.\nGiorgio Ordelaffi mor\u00ec nel 1423, quando il figlio Tebaldo Ordelaffi era ancora piccolo. La mancanza di un erede diretto offr\u00ec al Duca di Milano Filippo Maria Visconti l'occasione di tentare la conquista della Romagna. Il Visconti scese in Romagna nello stesso anno; si scontr\u00f2 con Firenze, fermamente decisa a contrastarne le ambizioni. La prima battaglia fu combattuta il 6 settembre 1423 e l'esito fu svavorevole ai fiorentini.\nDopo ulteriori sconfitte di Firenze, la Repubblica di Venezia decise di intervenire (1425) a loro favore, persuasa dal Conte di Carmagnola. La guerra si spost\u00f2 in Lombardia, mentre il Visconti cedeva al Papa Forl\u00ec e Imola.\nDiscendenza.\nGiorgio spos\u00f2 Lucrezia, figlia di Ludovico Alidosi signore di Imola, ed ebbero due figli:"}
{"id": "214399", "revid": "436907", "url": "https://it.wikipedia.org/wiki?curid=214399", "title": "Liquid Tension Experiment (album)", "text": "Liquid Tension Experiment \u00e8 il primo album in studio del supergruppo statunitense omonimo, pubblicato il 10 marzo 1998 dalla Magna Carta Records.\nDescrizione.\nCome testimoniato dalle note interne del libretto allegato all'album, la fase di registrazione \u00e8 iniziata il 20 settembre 1997 per concludersi il 25 dello stesso mese. La scelta di realizzare 74 minuti di musica in soli 6 giorni fu dettata sia dall'eclettismo dei vari partecipanti al progetto che dai loro impegni in altri gruppi.\nIl brano \"Chris and Kevin Excellent Adventure\" risulta essere l'unico brano non completamente strumentale: la melodia principale \u00e8 infatti eseguita dal batterista Mike Portnoy con un fischio, alternato a delle esclamazioni come \"excellent!\". Erroneamente si \u00e8 pensato che il titolo facesse riferimento a Chris Collins e Kevin Moore, ex componenti dei Dream Theater: in realt\u00e0 questi erano i nomi con cui il fotografo si rivolgeva a Portnoy e al bassista Tony Levin, chiamandoli rispettivamente Chris e Kevin. Da questo episodio Portnoy avrebbe suggerito il titolo per il loro duetto.\n\"Three Minute Warning\", diviso per questioni di praticit\u00e0 in cinque tracce, \u00e8 una jam session di oltre 28 minuti interamente improvvisata dal gruppo. Il titolo deriva da un avvertimento lanciato da Levin verso i restanti componenti del gruppo: il bassista infatti preferiva suonare e improvvisare e, durante una sessione di scrittura dei brani, disse \u00abGuardate. Senza offesa, ma se entro tre minuti non iniziamo una jam session, io me ne vado. Ci vediamo domani. Potete continuare a scrivere.\u00bb A tal punto gli altri musicisti misero da parte il brano che stavano scrivendo e iniziarono a registrare ci\u00f2 che sarebbe divenuto l'ultimo brano dell'album. Portnoy, attraverso un disclaimer presente nel retrocopertina dell'album, avverte gli ascoltatori pi\u00f9 esigenti e i critici musicali che quel brano \u00e8 una jam, pertanto li invita a fermarsi al brano precedente.\nTracce.\nMusiche dei Liquid Tension Experiment."}
