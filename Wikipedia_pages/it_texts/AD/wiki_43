{"id": "214405", "revid": "1318658", "url": "https://it.wikipedia.org/wiki?curid=214405", "title": "Quartieri di Parigi", "text": "Il termine \"quartiere\" assume diversi significati nel contesto parigino:\nStoria.\nMedioevo.\nIn origine, Parigi era divisa in quattro parti, da cui il nome \"quartiere\". Prima dei lavori sotto Filippo Augusto, infatti, quattro quartieri erano chiaramente identificati: l'\u00cele de la Cit\u00e9, il cuore fortificato della citt\u00e0, Saint-Jacques-la-Boucherie, la Verrerie e la Gr\u00e8ve sulla Riva destra della Senna. La Riva sinistra era possedimento delle abbazie.\nDopo l'edificazione della cinta muraria di Filippo Augusto il numero di quartieri pass\u00f2 a otto. S'aggiunsero, in effetti, a quelli che esistevano gi\u00e0 sotto Luigi il Santo, Sainte-Opportune e Saint-Germain-l'Auxerrois sulla Riva destra, Saint-Andr\u00e9 e Maubert sulla Riva Sinistra.\nAltri otto nuovi quartieri s'aggiunsero alla lista con l'erezione della cinta muraria del 1383. Fino alla fine del XVI secolo, Parigi rimase cos\u00ec divisa in sedici quartieri, a loro volta divisi in \"decine\" (\"dizaines\", in francese): la Cit\u00e9, la Gr\u00e8ve, Halles, Maubert, la Verrerie, Saint-Andr\u00e9, Saint-Antoine, Saint-Denis, Saint-Eustache, Saint-Germain-l'Auxerrois, Saint-Gervais, Saint-Honor\u00e9,\nSaint-Jacques-de-la-Boucherie, Saint-Martin, Sainte-Avoye, Sainte-Opportune.\nI quartieri parigini fungevano da circoscrizione di base per l'azione pubblica e l'elezione a cariche municipali, in opposizione alle parrocchie e ai signori attorno ai quali s'organizzava la vita sociale. Dentro ciascun quartiere un comandante di quartiere (\"quartenier\" o \"quartinier\") era incaricato di determinati compiti amministrativi, mentre i compiti di polizia rientravano nelle competenze di un colonnello di quartiere.\nL'istituzione dei colonnelli di quartiere sar\u00e0 estesa a tutte le citt\u00e0 francesi da Luigi XIV.\nEt\u00e0 moderna.\nIn seguito alla Fronda, i bastioni cittadini sono stati distrutti e l'amministrazione reale ha cercato di limitare l'autonomia parigina. Questo risulter\u00e0 nella creazione di una luogotenenza di polizia (editto del 3 marzo 1667), la riforma dei comandanti di quartiere (l'editto del luglio 1681 in fatto degli uffici solamente onorifici: i \"consiglieri e i comandanti di quartiere della Citt\u00e0\") e una nuova ripartizione dei quartieri (sedici secondo la sentenza del Consiglio del 12 aprile 1680, venti secondo quella del 14 gennaio 1702). Con quattro quartieri nuovi, Parigi ne raggiunge venti nel 1702:\nQuesti quartieri erano sotto la sorveglianza dei commissari, dipendenti dal luogotenente generale di polizia, che, a partire dal 1708, avevano sotto i loro ordini due ispettori per ciascun quartiere. Tra i compiti dei quartieri v'era anche la riscossione di certe imposte, la capitazione e la decima.\nNell'aprile del 1789, la citt\u00e0 \u00e8 stata ripartita in 60 distretti per l'elezione dei delegati agli Stati generali; ogni ex-quartiere \u00e8 stato, dunque, diviso in tre o quattro distretti e ogni distretto, entro l'anno, forma un battaglione della guardia nazionale.\nDal 21 maggio 1790, questo numero fu ridotto a 48 sezioni. Nel 1795, queste 48 sezioni divennero ufficialmente i 48 quartieri, cio\u00e8 quattro per \"arrondissement\".\nL'annessione dei comuni limitrofi il 1\u00ba gennaio 1860 ha creato otto nuovi \"arrondissement\" e 32 nuovi quartieri, che portarono a 80 il numero totale dei quartieri parigini. Alcuni dei quartieri creati portano, peraltro, il nome del comune allora annesso.\nQuartieri amministrativi.\nGli ottanta quartieri amministrativi costituiscono il pi\u00f9 basso livello dell'amministrazione pubblica di Parigi. All'interno di ciascun quartiere vi \u00e8 una stazione di polizia."}
{"id": "214406", "revid": "56620", "url": "https://it.wikipedia.org/wiki?curid=214406", "title": "Indagine privata", "text": "Indagine privata \u00e8 un romanzo giallo scritto da Ugo Mazzotta e pubblicato nel 2005, terza indagine del commissario Prisco, il titolare del Commissariato di Polizia \"La bella Napoli\" nell'immaginario paese appenninico di \"Rocca di San Severo\".\nIl romanzo \u00e8 la quarta opera di Ugo Mazzotta, medico legale napoletano, la seconda che \u00e8 stata pubblicata da Todaro Editore.\nTrama.\nUn vecchio \u00e8 scomparso dalla sua casa e dalla sgangherata officina meccanica che gestiva insieme con il genero e il nipote; il suo cadavere presto viene ritrovato abbandonato in un piccolo cimitero militare tra le montagne. Cosa ci faceva il vecchio l\u00ec? E perch\u00e9 lui e altri curiosi personaggi della stessa et\u00e0 avevano l'abitudine di frequentare quel cimitero?\nLa storia procede fra indagini di polizia, accertamenti scientifici e pazienti interrogatori; un'apparente divagazione - un'indagine su certi festini a luci rosse nella quale \u00e8 coinvolto anche un personaggio eccellente - sar\u00e0 la scintilla che far\u00e0 precipitare gli eventi, mettendo Prisco contro il magistrato incaricato dell'inchiesta sull'omicidio e provocando un colpo di scena che colpir\u00e0 personalmente il commissario, fino a costringerlo a continuare da solo la caccia all'assassino."}
{"id": "214407", "revid": "2103", "url": "https://it.wikipedia.org/wiki?curid=214407", "title": "Stargate SG1", "text": ""}
{"id": "214408", "revid": "33689", "url": "https://it.wikipedia.org/wiki?curid=214408", "title": "SG-1", "text": ""}
{"id": "214409", "revid": "287204", "url": "https://it.wikipedia.org/wiki?curid=214409", "title": "SG1", "text": ""}
{"id": "214410", "revid": "2103", "url": "https://it.wikipedia.org/wiki?curid=214410", "title": "Stargate sg-1", "text": ""}
{"id": "214411", "revid": "2103", "url": "https://it.wikipedia.org/wiki?curid=214411", "title": "Stargate sg1", "text": ""}
{"id": "214414", "revid": "120877079", "url": "https://it.wikipedia.org/wiki?curid=214414", "title": "Ludovico Carracci", "text": "Biografia.\nNato a Bologna nel 1555 si form\u00f2 presso Prospero Fontana, viaggiando a Firenze, Parma, Mantova, Venezia e venendo a contatto con Camillo Procaccini. \u00c8 il pi\u00f9 anziano esponente della famiglia dei Carracci, cugino di Annibale. Predilige la pittura religiosa finalizzata alla moralizzazione e come stimolo devozionale.\nPrima del 1584, oltre all'iscrizione alla Compagnia dei Pittori, gli possono essere attribuite lo \"Sposalizio mistico di santa Caterina\", ora in collezione privata, \"San Vincenzo in adorazione della Vergine e del Bambino\", al Credito Romagnolo di Bologna e \"San Francesco in adorazione del Crocifisso\", conservato alla Pinacoteca Capitolina di Roma, in questi la sua attenzione viene rivolta alla pittura del Parmigianino.\nNel 1584 partecipa alla decorazione del bolognese Palazzo Fava insieme ad Annibale e ad Agostino. Tra le sue opere principali in questi anni si annoverano: \"Il Battesimo di Cristo\", il \"San Francesco\" della Galleria Capitolina e il \"Matrimonio mistico\".\nNelle prime opere come: l\"'Annunciazione\" del 1585 circa, ora alla Pinacoteca Nazionale di Bologna e la \"Visione di san Francesco\" del Rijksmuseum di Amsterdam, si riscontra l'influenza di Bartolomeo Cesi e dell'opera di Federico Barocci, oltre alle crisi morali del Carracci di fronte alle disposizioni diffuse dalla Controriforma.\nDel 1587 \u00e8 la \"Conversione di san Paolo\"; datata al 1588 \u00e8 la \"Madonna dei Bargellini\", coeva \u00e8 l'Assunzione e la Trasfigurazione, ora in collezione privata; successiva \u00e8 la \"Madonna degli Scalzi\" e del 1591 \u00e8 la \"Sacra Famiglia con san Francesco\", ora a Cento.\nTra il 1590 e il 1592, lavor\u00f2 sempre con Agostino e Annibale al fregio di Palazzo Magnani con le \"Storie della fondazione di Roma\"; dello stesso periodo \u00e8 la Flagellazione di Cristo, ora conservato a Douai al Museo della Certosa e del 1592 la \"Predicazione del Battista\" della Pinacoteca Nazionale di Bologna.\nTra il 1604 e il 1605 lavor\u00f2 ad una serie di dipinti murali, in collaborazione con gli allievi, nel chiostro di San Michele in Bosco (oggi molto rovinati). Nello stesso cantiere era presente anche l'ex discepolo Guido Reni, ormai gi\u00e0 in aperta e temibile concorrenza con Ludovico. Il ciclo del chiostro della chiesa benedettina di Bologna, bench\u00e9 dipinto su parete, non era stato steso ad affresco, ma attraverso una sperimentale applicazione della tecnica dell'olio su muro. La scelta si rivel\u00f2 inadeguata alle caratteristiche climatiche del luogo, con rapida rovina delle pitture. Ciononostante, il ciclo del chiostro San Michele in Bosco \u00e8 descritto dalle fonti come uno dei grandi capolavori di Ludovico Carracci e della sua scuola, tra le glorie della pittura bolognese. Supplisce in modo parziale alla perdita quasi intregrale di quest'opera una bella serie di incisioni intagliate da Carlo Pisarri a fine Seicento.\nNel 1607 e 1608 \u00e8 a Piacenza dove esegu\u00ec gli affreschi nel coro del Duomo e nel palazzo arcivescovile.\nNel 1612 Maffeo Barberini gli commission\u00f2 per la sua cappella gentilizia nella chiesa di Sant'Andrea della Valle a Roma il \"San Sebastiano gettato nella cloaca massima\", ora al Getty Museum.\nDel 1614 \u00e8 la \"Crocifissione e i Santi Padri nel Limbo\" per la chiesa di Santa Francesca Romana a Ferrara in origine prevista per la Basilica di San Giorgio fuori le mura. L'opera, ora collocata nella prima cappella a destra entrando nella chiesa, in origine si trovava nell'abside ed \u00e8 contornata da una trilogia di dipinti sempre di Ludovico raffiguranti nella cimasa \"Gli angeli adoranti\", che portano in trionfo gli strumenti della passione e nelle nicchie laterali \"L'Addolorata\" e \"San Giovanni Evangelista piangente\".\nAnche l'ultima fase del Carracci evidenzi\u00f2 una pregevole qualit\u00e0 espressiva e morale, caratterizzata da un impianto formale pre-romantico polemico nei confronti delle nuove spinte barocche e da un tessuto cromatico basso."}
{"id": "214419", "revid": "1442080", "url": "https://it.wikipedia.org/wiki?curid=214419", "title": "Anatolij Charlampiev", "text": "Biografia.\nSuo nonno, Georgij Jakovlevi\u010d Charlampiev (\u0413\u0435\u043e\u0440\u0433\u0438\u0439 \u042f\u043a\u043e\u0432\u043b\u0435\u0432\u0438\u0447 \u0425\u0430\u0440\u043b\u0430\u043c\u043f\u0438\u0435\u0432) era un famoso ginnasta e pugile. Per tutta la vita il nonno raccolse, studi\u00f2 e classific\u00f2 le tecniche di combattimento, della lotta e della difesa personale. Era talmente forte che riusciva a strappare con le dita una moneta da tre kopeiki, una cosa impossibile per il suo tempo (e forse anche per i giorni nostri). Un aneddoto racconta che la sua futura moglie stava su una trojka quando i cavalli impazzirono. La catastrofe sembrava imminente. Per fortuna sulla strada passeggiava Georgiy Yakovlevi\u010d, il quale riusc\u00ec a fermare la carrozza. Cos\u00ec conobbe la sua futura sposa.\nAnche suo padre, Arkadij Georgievi\u010d Charlampiev (\u0410\u0440\u043a\u0430\u0434\u0438\u0439 \u0413\u0435\u043e\u0440\u0433\u0438\u0435\u0432\u0438\u0447 \u0425\u0430\u0440\u043b\u0430\u043c\u043f\u0438\u0435\u0432) era una personalit\u00e0 non comune. Eccellente studente dell'Accademia delle Belle Arti, fu mandato a studiare a Parigi con la borsa di studio conferitagli dallo Stato. In un momento di difficolt\u00e0 economica, per continuare gli studi Arkadij Georgievi\u010d decise di approdare ai combattimenti di pugilato professionista europeo. In breve tempo divenne il campione di Francia e in seguito il campione d'Europa nei pesi assoluti. Proprio lui divenne, al suo ritorno in Russia, il padre della scuola russa (ed in seguito della scuola sovietica) di pugilato.\nAll'et\u00e0 di sei anni Anatoliy, allenato dal nonno e dal padre, si esibiva al circo come trapezista.\nAll'et\u00e0 di sedici anni Anatolij oramai era un combattente maturo, eccellente in vari tipi di sport. Proprio in quei giorni un famoso militare sovietico, Nikolaj Ilij\u010d Podvoiskij approvava la sua decisione di creare un tipo di lotta universale.\nIn quel periodo Anatolij insegnava educazione fisica all'Universit\u00e0 Rossa Dei Lavoratori dell'Oriente e le basi dei movimenti sportivi in un teatro di Mosca.\nL'Universit\u00e0 era piena di rivoluzionari professionisti dai paesi dell'Estremo Oriente, in particolare della Cina e della Mongolia. Molti di loro conoscevano le arti marziali e Anatoliy aveva tantissime possibilit\u00e0 di fare pratica con loro. Si allenava anche con i tartari nella disciplina della lotta nazionale tartara (detta lotta della cintura). Ancora prima aveva imparato in maniera eccellente la lotta francese, il pugilato francese e inglese, si dedicava alla scherma, corsa, era un buon acrobata. Conosceva di persona i lottatori \"leggendari\" Ivan Poddubnij, Klementij Bul, Ivan Spul, ecc. Era anche uno scalatore di alta classe. Partecip\u00f2, infatti, alla conquista del Picco del Comunismo (gi\u00e0 Picco di Stalin), la vetta pi\u00f9 alta dell'URSS \u2013 7495\u00a0m.\nPer alcuni anni, durante il periodo invernale, Anatolij metteva da parte i soldi per poter andare d'estate nelle repubbliche Caucasiche o dell'Asia Centrale, dove vari tipi tradizionali di lotta sono rimasti ancora popolari. Impar\u00f2 tutti questi tipi di lotta, sistematizzando le loro tecniche e i metodi di allenamento. Per raggiungere il suo scopo doveva partecipare alle competizioni locali, spesso molto dure e con molti lottatori. Le categorie di peso non esistevano e il giovane atleta che pesava 72 chili, vinceva i combattenti pesanti oltre un quintale e mezzo. Questi studi hanno dato inizio alla nuova disciplina di lotta, Sambo.\nGi\u00e0 divenuto un maestro famoso comincia a imparare il J\u016bd\u014d classico sotto direzione del suo maestro Vasilij Sergeevi\u010d O\u0161epkov (\u0412\u0430\u0441\u0438\u043b\u0438\u0439 \u0421\u0435\u0440\u0433\u0435\u0435\u0432\u0438\u0447 \u041e\u0449\u0435\u043f\u043a\u043e\u0432), che ha vissuto a lungo in Giappone e fu il quarto europeo a ottenere la cintura nera a K\u014dd\u014dkan. Questa amicizia contribu\u00ec ulteriormente alla Sambo appena nata.\nNel 1938 Sambo acquist\u00f2 uno statuto ufficiale e Charlampiev divenne il presidente della Federazione.\nLo sviluppo del nuovo universale tipo di lotta fu rallentato dalla seconda guerra mondiale. Anatolij combatt\u00e9 come volontario fin dall'inizio e si mostr\u00f2 un militare valoroso. Fu insignito di tante medaglie e riconoscimenti.\nKharlampiev fin\u00ec la guerra in Estremo Oriente dove ebbe occasione di combattere sul tatami con tanti judoka giapponesi che facevano parte dell'Armata del Kwangtung. Infatti 10 tatami da J\u016bd\u014d seguirono i reggimenti giapponesi per allenamenti. Kharlampiev vinse su tutti i suoi avversari, persino sul campione del Giappone nei pesi massimi.\nDopo la guerra continu\u00f2 il suo lavoro di sviluppo e di popolarizzazione della Sambo. Rimase il leader indiscutibile anche quando lasci\u00f2 la carica di Presidente della Federazione.\nNegli anni cinquanta i giapponesi gli hanno conferirono honoris causa l'ottavo Dan J\u016bd\u014d. In quel periodo ci\u00f2 era ritenuto impossibile per un non-giapponese."}
{"id": "214420", "revid": "1318658", "url": "https://it.wikipedia.org/wiki?curid=214420", "title": "Facsimile", "text": "Si definisce facsimile l'imitazione esatta, sia stampata, sia incisa, di uno scritto, di un disegno, di un documento, o simili.\nIl termine deriva dal latino \"fac\" (imperativo di \"facere\", ma secondo altri, sarebbe la prima parte della parola \"factum\", fatto) e \"simile\" (sostantivo neutro) che letteralmente significa \"fa' la stessa cosa\".\nNel linguaggio burocratico e comune, si indica con facsimile un contratto, un modulo o altro documento in forma standard, modificabile in alcune parti per la personalizzazione ad uso dell'utente.\nIl fax prende il nome da questo termine.\nI facsimili nell'era della riproduzione meccanica.\nI progressi nell'arte del facsimile sono strettamente correlati ai progressi nella stampa. Le mappe, ad esempio, erano al centro delle prime esplorazioni nella creazione di facsimili. Un primo esempio \u00e8 la mappa di Abraham Ortelius (1598). Le innovazioni nel corso del 18\u00b0 secolo, specialmente nei regni della litografia e dell'acquatinta, facilitarono una diffusione ampia nel numero di facsimili di antichi disegni di maestri che potevano essere studiati da lontano. \nIn passato, per creare i facsimili venivano utilizzate tecniche e dispositivi come il filografo, la macchina fotostatica, il poligrafo o la litografia. Per i documenti, un facsimile si riferisce molto spesso alla riproduzione di documenti da parte di una fotocopiatrice. Nell'era digitale, per creare un facsimile \u00e8 possibile utilizzare uno scanner di immagini, un personal computer e una stampante.\nFacsimili e conservazione.\nImportanti manoscritti miniati come \"Les Tr\u00e8s Riches Heures du duc de Berry\" non sono solo esposti al pubblico come facsimili, ma sono disponibili in alta qualit\u00e0 per gli studiosi. Tuttavia, a differenza delle normali riproduzioni di libri, i facsimili rimangono pi\u00f9 fedeli ai colori originali, cosa particolarmente importante per i manoscritti miniati, e conservano i difetti. \nI facsimili sono pi\u00f9 adatti a documenti stampati o scritti a mano e non a oggetti tridimensionali o dipinti a olio con una texture unica. Le riproduzioni di tali oggetti sono spesso indicate come repliche."}
{"id": "214421", "revid": "37179961", "url": "https://it.wikipedia.org/wiki?curid=214421", "title": "Glagolitico", "text": ""}
{"id": "214423", "revid": "3732", "url": "https://it.wikipedia.org/wiki?curid=214423", "title": "Ristampa anastatica", "text": ""}
{"id": "214425", "revid": "125205684", "url": "https://it.wikipedia.org/wiki?curid=214425", "title": "NaMeX", "text": "Il Nautilus Mediterranean eXchange point (NaMeX) \u00e8 il pi\u00f9 importante Internet Exchange Point del centro Italia.\nOrganizzazione e attivit\u00e0.\nIl NaMeX \u00e8 organizzato in forma di consorzio non profit fra gli operatori afferenti. Il Consorzio \u00e8 dotato del suo personale tecnico che fornisce supporto ai membri.\n\u00c8 situato fisicamente a Roma in zona San Lorenzo, presso la sede di Roma del CINECA. Ad Agosto 2018 conta 86 afferenti interconnessi in fibra ottica agli switch di centro-stella.\nIl NaMeX organizza a cadenza annuale un convegno sui temi di attualit\u00e0 dell'Internet Italiana. L'ultimo meeting, tenutosi all'Hotel Parco dei Principi l'11 giugno 2018, era incentrato sul tema della separazione delle reti."}
{"id": "214426", "revid": "119243877", "url": "https://it.wikipedia.org/wiki?curid=214426", "title": "Rimorchio", "text": "Il rimorchio \u00e8 un veicolo sprovvisto di motore, destinato ad essere trainato da parte di autoveicoli equipaggiati con sistemi di traino opportuni ed, all'occorrenza, anche con opportuno sistema di frenatura, che assumono il nome generico di \"motrici\". Si differenzia dal semirimorchio perch\u00e9 a differenza di quest'ultimo scarica il proprio peso esclusivamente sui suoi assi. \nTipi di rimorchio.\nRimorchi stradali.\nPer il codice della strada sono regolamentati all'art.56 Titolo 3 e si tratta in ogni caso di un veicolo che necessita di una immatricolazione a s\u00e9 stante pur restando indissolubilmente collegato al mezzo trainante nella circolazione normale su strada.\nSul retro del rimorchio deve essere infatti apposta una regolare targa che ne certifica l'immatricolazione e riportante la dicitura \"Rimorchio\", accanto ad una di colore giallo ripetitrice di quella del veicolo trainante riconoscibile tramite la \u201cR\u201d di colore rosso. Inoltre sempre sul retro devono essere posti due adesivi indicanti i limiti massimi di velocit\u00e0, 70 e di 80 orari, riferiti a strade extraurbane ed autostrade.\nCon il D.P.R. N\u00b0198 del 28/09/2012 la targa ripetitrice non \u00e8 pi\u00f9 richiesta per tutti i rimorchi che siano gi\u00e0 provvisti di una targa propria in fase di immatricolazione. In particolare il decreto impone che tali rimorchi debbano avere apposta solo la propria targa, del tutto simile a quella degli altri autoveicoli (ma con numerazione che parte da \"XA000AA\") e non pi\u00f9 quella gialla ripetitrice del veicolo trainante. I rimorchi che devono rispettare la nuova normativa sono tutti quelli immatricolati dopo l'entrata in vigore del decreto, il 20 febbraio 2013, mentre quelli gi\u00e0 in circolazione prima di tale data devono rispettare la normativa precedente, a meno che non vengano reimmatricolati.\nAnche per quel che riguarda l'alimentazione elettrica il rimorchio dipende dal veicolo trainante al cui impianto elettrico \u00e8 collegato.\nRimorchi per autovetture.\nI rimorchi per le autovetture sono distinti tra quelli per il trasporto di merci e quelli per il turismo itinerante, le classiche roulotte (o caravan).\nL'unione con l'auto trainante avviene tramite un gancio piuttosto semplificato e l'impianto frenante \u00e8 di solito ad inerzia: in sede di decelerazione il timone del rimorchio, avanzando, mette in funzione dei rinvii che comandano usualmente dei freni a tamburo presenti sulle ruote del rimorchio.\nNella maggior parte dei casi i rimorchi trainati sono ad un solo asse, ad esclusione di lunghezze particolarmente elevate oltre i 7,50\u00a0m, poich\u00e9 non devono sopportare carichi di peso consistente. Il peso massimo che l'appendice pu\u00f2 raggiungere \u00e8 in dipendenza del veicolo trainante, sulla cui carta di circolazione, gi\u00e0 in sede di omologazione, viene indicato specificatamente.\nRimorchi per autocarri.\nAllestiti su un telaio con equipaggiamenti specifici per le attivit\u00e0 a cui sono destinati, siano esse centine, cisterne, silos o per agganciare container, sono di costruzione evidentemente pi\u00f9 complessa rispetto a quelli suindicati per le autovetture.\nDispongono di impianto frenante molto pi\u00f9 potente, funzionante ad aria compressa, comandato tramite rinvio dall'autocarro trainante. Anche l'impianto di aggancio \u00e8 sovradimensionato, visto le masse in gioco, ed \u00e8 composto di una \"campana\" installata sul retro del camion su cui si incastra il timone del rimorchio stesso grazie ad un piolo in acciaio.\nLa disposizione ed il numero degli assi \u00e8 variabile in base alla lunghezza e alla portata; ad esclusione della combinazione di 2 assi situati centralmente (utilizzata nella combinazione di autotreno \"grande volume\") \u00e8 composta di un asse anteriore sterzante e di 1 o pi\u00f9 assi nella parte posteriore.\nLe lunghezze medie variano tra i 6 e gli 8 m mentre le portate, fermo restando le limitazioni del peso per asse, sono anche in dipendenza del peso del veicolo trainante con cui concorre a formare il \"peso totale a terra\" che non bisogna superare ed \u00e8 codificato in maniera diversa nelle varie nazioni (in Italia \u00e8 fissato in 44\u00a0t).\nRimorchi per autobus e filobus.\nNegli anni '30 ebbero notevole diffusione anche i rimorchi per autobus, soprattutto per le autolinee extraurbane, ma anche per filobus, consentendo di aumentare la capacit\u00e0 di trasporto nelle ore di punta. Vennero gradualmente soppiantati dagli \"autotreni\" con mantice, che a loro volta sono stati sostituiti dagli autosnodati. L'ultimo autobus con rimorchio circol\u00f2 in Italia nei primi anni '80, mentre in alcune citt\u00e0 di altri paesi (come Losanna, Lucerna, Zugo e Tallinn) l'impiego prosegu\u00ec, con introduzione anche di tecnologie innovative quali il telecontrollo e la sterzatura automatica. Recentemente sono stati reintrodotti in altre citt\u00e0 quali Innsbruck in Austria, Furth, Osnabr\u00fcck, Herrenberg, Neckarsulm ed altre in Germania (il cui uso \u00e8 subordinato ad un permesso speciale). La composizione autobus+rimorchio adottata ad Osnabr\u00fcck consente di offrire, con un unico agente, ben 180 posti, quasi il 50% in pi\u00f9 degli autosnodati, ma nelle ore di morbida gli autobus circolano senza rimorchio, con vantaggi economici e ambientali.\nLimiti di velocit\u00e0.\nSecondo il codice della strada italiano, i limiti di velocit\u00e0 per gli autotreni, ovvero i veicoli trainanti rimorchio, sono di 70\u00a0km/h sulle strade extraurbane e di 80\u00a0km/h sulle autostrade. In altri stati vigono prescrizioni diverse.\nSempre secondo il codice della strada italiano, qualora la massa a pieno carico del rimorchio sia inferiore o uguale ai 750\u00a0kg, si ha un rimorchio leggero. In altri stati vigono prescrizioni diverse.\nRimorchi agricoli.\nDi altro tipo rispetto ai precedenti possono essere considerati i rimorchi che si agganciano ai trattori agricoli: la differenza sostanziale con i rimorchi per autocarri, secondo la norma italiana, \u00e8 nei dispositivi di aggancio: nei rimorchi agricoli \u00e8 l'occhione (cio\u00e8 il dispositivo di aggancio del rimorchio) ad avere possibilit\u00e0 di rotazione lungo l'asse di trazione, mentre il gancio della trattrice \u00e8 fisso, al contrario di ci\u00f2 che accade nei rimorchi per autocarri. Per il resto i rimorchi agricoli rispettano sostanzialmente gli stessi standard (dimensioni e pesi) dei rimorchi per autocarri, ma spesso hanno un impianto frenante meno dimensionato in ragione della minore velocit\u00e0 massima ammessa (solo 40\u00a0km/h), tanto che in qualche caso si tratta di rimorchi industriali modificati esclusivamente nel dispositivo di aggancio.\nI rimorchi agricoli, come i rimorchi per autocarri, sono sottoposti all'obbligo di immatricolazione (pur se hanno targa e sistema di numerazione diversi), inoltre devono essere muniti di tutti i dispositivi di segnalazione ed illuminazione previsti per gli altri rimorchi (ad esempio, sul posteriore: catadiottri triangolari, tabelle retroriflettenti per rimorchio, luci di posizione, stop e frecce, targa aggiuntiva ripetitrice di quella del trattore).\nAi rimorchi agricoli circolanti su strada, secondo il codice italiano, non pu\u00f2 essere accodato alcun altro veicolo trainato, bench\u00e9 alcuni modelli siano muniti di gancio di traino posteriore utilizzabile solamente su campo.\nVa precisato che per rimorchio agricolo si intende ogni veicolo destinato al traino da parte di trattrici agricole e che sia atto al trasporto di cose (prodotti agricoli, materiali, macchine agricole o altro). Tutti gli altri veicoli muniti di ruote, sprovvisti di motore e \"accodabili\" a trattrici agricole sono classificati come \"macchine operatrici agricole trainate o semiportate\", dove la differenza tra \"trainato\" e \"semiportato\" sta esclusivamente nell'utilizzo del gancio di traino per rimorchi o gancio di traino analogo, oppure nell'utilizzo di altri dispositivi di aggancio (come l'attacco a tre punti).\nSecondo il codice italiano le operatrici agricole trainate o semiportate hanno molte meno prescrizioni dei rimorchi agricoli: non devono essere immatricolate, non hanno l'obbligo di impianto frenante, e la loro omologazione/approvazione \u00e8 tuttora facoltativa: permangono invece gli obblighi sui dispositivi di illuminazione e segnalazione (diversi da quelli dei rimorchi), e di targa ripetitrice se quella della trattrice non \u00e8 visibile.\nUn rimorchio agricolo pu\u00f2 essere dotato anche di dispositivi assimilabili a quelli delle operatrici, tuttavia mantiene la classificazione di rimorchio agricolo se \u00e8 anche atto al trasporto, \u00e8 il caso ad esempio delle autocaricanti.\nBiga.\nCon il termine biga si identificano tutti i rimorchi ed i veicoli ad essi assimilabili in cui l'asse (o gli assi) \u00e8 disposto in stretta prossimit\u00e0 del baricentro. Le bighe, similmente ai comuni rimorchi, scaricano il proprio peso totalmente sui propri assi e consentono anche propriet\u00e0 di manovrabilit\u00e0 superiore ai comuni rimorchi. Come controparte durante le svolte si determina un grande sbalzo verso l'esterno della curva della parte posteriore del rimorchio, sbalzo che non pu\u00f2 essere \"controllato\" visivamente e che determina un certo rischio di urti con altri veicoli e/o oggetti fissi."}
{"id": "214430", "revid": "6392", "url": "https://it.wikipedia.org/wiki?curid=214430", "title": "IEC 309", "text": ""}
{"id": "214442", "revid": "1724975", "url": "https://it.wikipedia.org/wiki?curid=214442", "title": "Monitoraggio Attivit\u00e0", "text": "Monitoraggio Attivit\u00e0 \u00e8 un'utility sviluppata dalla Apple Inc. presente nel sistema operativo macOS. Essa serve per eseguire diverse azioni su un processo del sistema operativo e per controllare lo stato del computer in generale, in modo tale da poter identificare eventuali processi \"impazziti\" e bloccarli. Il programma permette anche di identificare quali processi utilizzano maggiormente le risorse del computer (ad esempio l'utilizzo della memoria RAM, della CPU o della batteria).\nCi sono diversi tempi di \"refresh\" dei dati, che variano da 0,5 a 5 secondi. \u00c8 possibile inoltre ricercare un processo per nome, per tipologia, per utente, per gerarchia e per attivit\u00e0.\nInoltre si pu\u00f2 impostare il programma affinch\u00e9 la sua icona nel Dock mostri le statistiche della CPU, della memoria, del disco rigido e della rete (network).\nMonitoraggio Attivit\u00e0 fu aggiornato in Mac OS X Panther, infatti, precedentemente l'applicazione si chiamava \"Visore Processi\".\nFunzionalit\u00e0.\nL'applicazione si divide in 5 sezioni:\nL'applicazione permette inoltre di svolgere alcune funzioni, tra cui:\nL'equivalente in Windows \u00e8 il \"Task Manager\"."}
{"id": "214445", "revid": "1864987", "url": "https://it.wikipedia.org/wiki?curid=214445", "title": "Bud Powell", "text": " Nonostante l'amicizia e la stima per Thelonious Monk la sua maggiore influenza \u00e8 stata quella di Art Tatum.\nCon Charlie Parker, Thelonious Monk e Dizzy Gillespie, Powell \u00e8 stato una figura fondamentale per la nascita e sviluppo del be-bop e del jazz moderno in generale. Oltrech\u00e9 virtuoso del pianoforte \u00e8 stato un notevolissimo compositore, il suo pianismo e le sue composizioni hanno \"esteso ampiamente l'armonia jazz\". Tutto il pianismo moderno gli \u00e8 enormemente debitore: da Hank Jones a Bill Evans e tanti altri.\nBiografia.\nPrimi anni (1924-1943).\nLa famiglia e il primo approccio alla musica.\nEarl Rudolph \u201cBud\u201d Powell nacque il 27 settembre 1924 a New York. La musica era un elemento fortemente presente nella sua famiglia: il nonno Zachary era un chitarrista di flamenco, il padre William un pianista di Stride piano, il fratello maggiore William Jr divenne un violinista e il minore un pianista di discreto successo. Intorno ai sei anni inizi\u00f2 a prendere lezioni di pianoforte classico dal padre e si appassion\u00f2 alla musica colta europea, in particolare a Bach, Mozart, Debussy, Beethoven, Chopin e Schumann, di cui \u00e8 facile trovare traccia nelle sue opere successive. Possedeva capacit\u00e0 di apprendimento straordinarie: dopo pochi anni fu in grado di svolgere, dopo un solo ascolto, esecuzioni di Art Tatum e Fats Waller.\nIl soprannome \u201cBud\u201d, secondo la spiegazione che lo stesso artista diede all'amico Francis Paudras, nacque proprio durante la sua infanzia; Bud e il fratello Richie giocavano nelle strade del quartiere di Harlem e spesso vi incrociavano un mendicante; un giorno questo si fece pi\u00f9 pressante e sentendo il piccolo Richie chiamare il fratello \"bros\" (abbreviazione di \"brother\"), comprendendo \"Bud\", inizi\u00f2 a chiamarlo con quel nome, e cos\u00ec lo stesso fecero Richie e tutti i bambini del quartiere.\nLa nascita del BeBop e l'amicizia con Thelonious Monk.\nUno dei migliori amici di Bud fu Elmo Hope con il quale affront\u00f2 i primi studi classici e condivise la passione per il Jazz. I due lasciarono la scuola nel 1938: Hope inizi\u00f2 con una serie di recital di piano classico che gli portarono un discreto successo, mentre Bud cominci\u00f2 a lavorare con il complesso del fratello maggiore William Jr e a partecipare come sideman a jam session nei locali del Greenwich Village e Harlem. Nel 1939 firm\u00f2 il suo primo contratto con i Sunset Royals della cantante e trombettista Valida Snow.\nBud Powell inizi\u00f2 a frequentare assiduamente due locali: lo storico Minton's Playhouse e il Clarke Monroe's Uptown House dove i musicisti (Charlie Christian, Thelonious Monk, Dizzy Gillespie, Joe Gay e altri), destinati a diventare i maggiori esponenti di musica Jazz, avevano la possibilit\u00e0 di incontrarsi su un palco per scambiarsi idee e sperimentarne di nuove; in questi locali nacquero i principi che portarono la base tecnica del BeBop. A causa del blocco delle registrazioni, che avvenne tra il 1942 e il 1944, non \u00e8 possibile comprendere quali musicisti influenzarono maggiormente il Jazz che diventer\u00e0 BeBop, ma dai racconti dei frequentatori dei locali sembra che Bud Powell abbia partecipato al cambiamento.\nNel Minton's Playhouse Powell conobbe Thelonious Monk, il pianista stabile del locale, che fin da subito colse le doti del giovane musicista, i due instaurarono ben presto un profondo rapporto di stima e d'amicizia; Bud, grazie al suo spiccato senso dell'armonia, aiut\u00f2 spesso l'amico nelle sue composizioni e continu\u00f2 a inserire nei suoi repertori i brani di Monk. Inoltre nel 1961 Bud scrisse un intero disco, A Portrait of Thelonious, dedicato all'amico, il quale ricambi\u00f2 componendo, in onore di Powell, In Walked Bud e 52nd Street Theme.\nCarriera (1944-1959).\nLe prime incisioni e i disturbi mentali.\nNel 1944 il trombettista Cootie Williams, dopo essersi separato da Duke Ellington, cre\u00f2 una sua orchestra e coinvolse Bud Powell nella registrazione di 4 pezzi; Bud dimostr\u00f2 ottime doti nell'accompagnamento e incise un breve assolo sulla traccia Blue Garden Blues .\nLo stesso anno il musicista fu arrestato per ubriachezza e nel 1945 a Filadelfia ricevette una violenta manganellata (probabilmente per difendere Monk), di l\u00ec in poi inizi\u00f2 a soffrire di gravi disturbi mentali tanto da essere ricoverato nell'ospedale psichiatrico del Pilgrim Hospital di Long Island per dieci mesi; questo fu solo il primo di cinque ricoveri subiti fino al 1955.\nTra il 1946 e il 1947,dopo essersi unito al gruppo del contrabbassista John Kirby, Powell si inser\u00ec del tutto nella scena BeBop e ci\u00f2 gli permise di incidere con Sonny Stitt, Kenny Clarke, Sarah Vaughan e J.J Johnson. Il 10 gennaio 1947 incise a suo nome e in trio i primi otto pezzi della sua carriera di leader, nei quali dimostr\u00f2 di essere il pianista pi\u00f9 moderno del jazz del suo tempo. Nel maggio dello stesso anno venne chiamato in studio da Charlie Parker per la registrazione di quattro brani in un quintetto composto da Miles Davis, Roach e Tommy Potter.\nPoco dopo il pianista fu ricoverato nuovamente nell'ospedale di Long Island nel quale fu sottoposto a elettroshock, cosa che, secondo l'amico Jackie McLean, contribu\u00ec ad annebbiargli la memoria.\nLe migliori incisioni.\nUna volta dimesso, poich\u00e9 apparentemente migliorato, inizi\u00f2 per Bud Powell uno dei periodi pi\u00f9 creativi e produttivi della sua vita. Tra il 1949 e il 1951 incise la parte pi\u00f9 importante del suo lavoro di artista. A partire dall'agosto del 1949 in una serie di sessions per Blue Note Records Bud, alla guida di un quintetto, gett\u00f2 le basi di uno stile pianistico moderno: sia dal punto di vista solistico, importando e adattando i fraseggi tipici di Parker e Gillespie, sia dal punto di vista dell'accompagnamento, utilizzando accordi scarni ed incisivi. Le incisioni \"Dance of the Infidels, Hallucinations, Bouncing with Bud, Tempus Fugit\" testimoniano, oltre alla grandezza stilistico-esecutiva, anche un notevole talento compositivo.\nI due anni seguenti furono abbastanza positivi per Powell; suon\u00f2 in molti club insieme a Rollins, registr\u00f2 con George Russel e Max Roach per la Verve Records e con Sarah Vaughan in una serie di assoli pianistici. Nel maggio del 1951 incise nuovamente con un trio e si fece notare in particolare come compositore con la celebre \"Un poco loco\".\nTre mesi pi\u00f9 tardi, dopo una grave crisi, venne arrestato per possesso di stupefacenti ed in seguito internato per altri 11 mesi; venne poi trasferito in un altro ospedale fino al febbraio del 1953. In quel periodo sub\u00ec un nuovo trattamento a base di elettroshock che lo rese ancor pi\u00f9 instabile e lo indebol\u00ec anche fisicamente. Uscito dalla clinica si rec\u00f2 nella fattoria dei genitori a Willow Grove in Pennsylvania, dove la madre si presa cura di lui per un po' di tempo.\nNonostante la debolezza fisica, Bud riusc\u00ec a suonare ad alti livelli per qualche tempo, prova ne \u00e8 lo storico concerto alla Massey Hall di Toronto in compagnia di Dizzy Gillespie, Max Roach, Charles Mingus e Charlie Parker; di quell'evento sono memorabili gli assoli del pianista in A Night in Tunisia e Hot House.\nA partire dalla met\u00e0 del decennio tuttavia i problemi di salute si fecero sempre pi\u00f9 gravi e i risultati artistici risultarono sempre meno convincenti. Nel 1956, per la prima volta, Bud si esib\u00ec in una tourn\u00e9e in Europa, ma le sue esibizioni furono disastrose e portarono il pianista in una grave e profonda depressione. Quando il fratello minore, nello stesso anno, perse la vita in un incidente d'auto insieme alla moglie e al trombettista Clifford Brown, Powell decise di trasferirsi a Parigi.\nUltimi anni (1959-1966).\nLa rinascita in Europa.\nIl primo periodo di permanenza nella capitale francese fu probabilmente uno dei pi\u00f9 tranquilli della vita dell'artista, che riusc\u00ec a recuperare tranquillit\u00e0 e ispirazione.\nNon mancarono purtroppo, a causa della sua malattia mentale, momenti fortemente negativi; la moglie gli somministrava delle compresse di sedativo e lo controllava in modo maniacale. Il jazzofilo e amico Francis Paudras accolse sotto la sua ala protettrice Bud e lo aiut\u00f2 a liberarsi da sedativi e alcol. Le numerose registrazioni raccolte da Paudras, sia nei concerti che in ambito domestico, attestano una rinnovata lucidit\u00e0 e positivit\u00e0 in ambito musicale. Con Kenny Clarke e Pierre Michelot al contrabbasso registr\u00f2 alcune sessions e ricominci\u00f2 ad esibirsi; suon\u00f2 a Parigi con i Jazz Messangers e prese parte a uno dei pi\u00f9 entusiasmanti dischi di Dexter Gordon \"Our Man In Paris\" .\nLa malattia e il rientro in patria.\nDue motivi riportarono Powell a casa: la diagnosi di tubercolosi nel 1963, per la quale fu ricoverato pi\u00f9 volte in ospedale, e l'offerta per un lungo ingaggio al Birdland a New York. Francis Paudras accompagn\u00f2 Bud in America e descrisse il suo rientro come trionfale: il pianista diede tutto se stesso nelle prime esibizioni nel locale. Dopo poco per\u00f2 inizi\u00f2 a non mantenere i suoi impegni e a scomparire per lunghi periodi; Bud e Paudras dovevano prendere l'aereo per Parigi il 27 ottobre, ma Powell non si fece vedere, Nonostante ci\u00f2 partecip\u00f2 a due concerti, uno alla Carnegie Hall per l'anniversario della morte di Charlie Parker e l'altro alla Town Hall; furono esibizioni considerate ben lontane da quelle dei tempi delle migliori incisioni.\nLa morte.\nIl 31 luglio 1966 Bud Powell mor\u00ec, dopo essere stato ricoverato presso il King County Hospital di Brooklyn per polmonite e itterizia. Pi\u00f9 di 5000 persone affollarono le strade di Harlem per rendergli omaggio e Barry Harris e Lee Morgan suonarono in suo onore.\nIn questa occasione alcuni jazzisti di rilievo, nonch\u00e9 amici di Bud, rilasciarono queste dichiarazioni, riportate il 22 settembre 1966 nelle pagine della rivista Down Beat.\nRay Brown: \u201cLa sua malattia non \u00e8 una tragedia ora quanto la malattia che si portava dietro da dieci o dodici anni. Questa \u00e8 la vera tragedia perch\u00e9 fu impedito, dalla malattia, di maturare musicalmente, di raggiungere il massimo potenziale\u201d.\nBill Evans: \u201cFu il talento pi\u00f9 accessibile che ho avuto occasione di ascoltare sulle scene jazzistiche\u201d.\nDizzy Gillespie: \u201cHa precisato la strada a tutti i jazzisti moderni\u201d.\nThelonious Monk: \u201c\u00e8 stata una grande perdita per il mondo della musica. I pianisti sentiranno la sua mancanza\u201d.\nI modelli.\nTra il gennaio e il maggio del 1963, quando si trovava ricoverato in ospedale in Francia, Bud ebbe molto tempo per conversare con gli amici Francis Paudras e Henri Renaud ai quali rivel\u00f2 le sue preferenze e i suoi modelli musicali.\nBud Powell annoverava tra i suoi pianisti preferiti Al Haig, Hank Jones e Billy Kyle; anche Art Tatum, che Powell riconosceva come maestro, ebbe una profonda influenza sulla sua musica. Inoltre Powell afferm\u00f2 che dal punto vista compositivo considerava Thelenious Monk il suo modello.\nPer quanto riguarda solisti di altri strumenti da lui preferiti cit\u00f2 i nomi di Miles Davis, Johnny Griffin, Oscar Pettiford e Tommy Potter.\nInfluenza.\nIl nuovo genere musicale del BeBop trovava in Bud Powell uno dei suoi iniziatori, dal quale i pianisti successivi, ma anche contemporanei, presero spunto per adattarsi ai grandi mutamenti della met\u00e0 degli anni quaranta. Nella prima generazione di pianisti che presero le mosse dal BeBop di Bud si trovano Hank Jones, Duke Jordan, Jimmy Rowles e Billy Taylor.\nIn Walter Bishop Jr. e Barry Harris, negli anni cinquanta, si riconosce in modo evidente l'influenza di Powell; Harris \u00e8 uno dei pianisti che, riproducendo le linee melodiche di Bud, si avvicina maggiormente alla sua estetica.\nTra i grandi musicisti di fine anni cinquanta che discendono direttamente da Powell si trovano Wynton Kelly, Red Garland, Horace Parlan, Bobby Timmons, Russ Freeman e Cedar Walton.\nInoltre nel primo Bill Evans si riconosce lo stile di Bud Powell mescolato a quello del contemporaneo Lenny Tristano.\nComposizioni.\nOltre ad essere un ottimo pianista, Powell fu anche (finch\u00e9 la sua salute glielo consent\u00ec) un prolifico compositore, che ha lasciato molti standard alle generazioni che lo seguirono. Queste sono alcune tra le sue composizioni pi\u00f9 note."}
{"id": "214481", "revid": "1652134", "url": "https://it.wikipedia.org/wiki?curid=214481", "title": "Thea von Harbou", "text": "Biografia.\nNel 1905, fu pubblicato il suo primo romanzo, che apparve nella \"Deutsche Roman-Zeitung\". Nel 1906 intraprese la carriera di attrice a D\u00fcsseldorf, dopodich\u00e9 si spost\u00f2 a Weimar nel 1908, a Chemnitz nel 1911 e ad Aquisgrana nel 1913. Ad Aquisgrana incontr\u00f2 l'attore e regista Rudolf Klein-Rogge che spos\u00f2 nel 1914. Nel 1920, scrisse, assieme a Fritz Lang, la sua prima sceneggiatura: \"Das indische Grabmal\" (la cui traduzione in italiano \u00e8 \"Misteri d'India\"). Nel 1921 divorzi\u00f2 da Rudolf Klein-Rogge e nel 1922 spos\u00f2 Fritz Lang col quale collabor\u00f2 in seguito a numerosi progetti, tra i quali il pi\u00f9 famoso \u00e8 \"Metropolis\".\nMolto probabilmente la sua simpatia per il nazismo contribu\u00ec alla separazione da Fritz Lang, che non condivideva le idee del partito, oltre ai reciproci tradimenti (Lang con Gerda Maurus, Harbou con Ayi Tendulkar). I due divorziarono nel 1933 e Lang lasci\u00f2 la Germania per stabilirsi a Parigi nel 1934, quando il suo ultimo film, \"Il testamento del dottor Mabuse\", fu dichiarato illegale dai nazisti perch\u00e9 critico nei confronti della loro ideologia.\nThea von Harbou scrisse, inoltre, la sceneggiatura del film \"Der Herrscher\", interpretato da Emil Jannings e diretto da Veit Harlan, e anche del film \"Fantasma\", diretto da Friedrich Wilhelm Murnau nel 1922. \nHarbou diresse due film nel 1933 e nel 1934 (adattamento del dramma Hanneles Himmelfahrt di Gerhart Hauptmann e del film \"Elisabeth e il Matto\"), ma presto torn\u00f2 alla sua vera professione. Durante l'epoca nazista fu un'autrice molto impegnata. All'inizio del 1933, dopo l'ascesa di Hitler al potere, divenne presidente dell'\"Associazione ufficiale e armonizzata degli autori di film sonori tedeschi\". L'8 gennaio 1940 fece domanda di adesione al partito nazista e fu accettata il 1 aprile \nAlla fine della seconda guerra mondiale la von Harbou fu arrestata dal governo militare britannico e brevemente internata nel campo di Staum\u00fchle nel 1945; qui si dice che abbia diretto spettacoli teatrali per i detenuti. \nDal 1948 Harbou ha lavorato di nuovo nel campo dei film e del doppiaggio di film stranieri in Germania.\nIl 26 giugno 1954, Thea von Harbou prese parte alla proiezione serale del film Der m\u00fcde Tod (1921), basato su una sua sceneggiatura e presentato alla Berlinale, ed in quell'occasione parl\u00f2 del suo lavoro. Uscendo dal cinema, cadde cos\u00ec rovinosamente da subire lesioni interne cos\u00ec gravi che mor\u00ec cinque giorni dopo all'et\u00e0 di 65 anni all'ospedale di Berlino. \nEra stata insignita della Croce Federale al Merito, ma a seguito del decesso non le venne assegnata.\nLa sua tomba si trova nel cimitero statale Heerstra\u00dfe nell'odierno distretto di Berlin-Westend."}
{"id": "214487", "revid": "964", "url": "https://it.wikipedia.org/wiki?curid=214487", "title": "Data di morte di Ges\u00f9", "text": "La data di morte di Ges\u00f9 non \u00e8 determinabile con precisione, in quanto le indicazioni presenti nei documenti a disposizione, a partire dai Vangeli, non sono sufficienti.\nI quattro evangelisti concordano nel dire che Ges\u00f9 mor\u00ec di venerd\u00ec durante le festivit\u00e0 collegate alla Pasqua ebraica (Pesach), ma mentre i vangeli sinottici affermano che Ges\u00f9 mor\u00ec il giorno di \"Pesach\" (15 Nisan), il Vangelo secondo Giovanni colloca la morte di Ges\u00f9 al giorno precedente, il giorno di preparazione alla Pasqua (14 Nisan). Inoltre gli evangelisti non indicano l'anno. Anche in merito all'ora in cui Ges\u00f9 venne crocifisso, il Vangelo di Giovanni si discosta dal sinottico Marco: infatti secondo il Vangelo di Marco la crocifissione fu alle 9 di mattina, mentre invece, secondo quello di Giovanni, avvenne successivamente al mezzogiorno, ovvero oltre tre ore dopo.\nTra le possibili date proposte dai biblisti le pi\u00f9 citate sono, il 7 aprile 30, il 27 aprile 31, o il 3 aprile 33; in particolare, .\nTutti e quattro i vangeli sono concordi che il giorno della settimana della crocifissione di Ges\u00f9 \u00e8 stato un venerd\u00ec. Per il calendario ebraico il primo giorno dell'anno ebraico, 1 di Nisan, non pu\u00f2 essere un venerd\u00ec. Dato che il 15 di Nisan ha lo stesso giorno della settimana dell'1, anche questo non pu\u00f2 cadere di venerd\u00ec. Se ne deduce che dei quattro vangeli, quello di Giovanni \u00e8 quello che sembra riportare le informazioni corrette, e che quindi Ges\u00f9 sia stato crocifisso il giorno 14 di Nisan.\nTra gli anni 26 e 36, gli anni del mandato a Ponzio Pilato, vi sono solo i seguenti giorni in cui il 14 di Nisan \u00e8 caduto di venerd\u00ec:\nCornice storica.\nI quattro vangeli canonici, gli \"Atti degli Apostoli\", lo storico ebreo contemporaneo Giuseppe Flavio e il pi\u00f9 tardo storico romano Tacito concordano nel porre la morte di Ges\u00f9 in concomitanza con l'amministrazione di Ponzio Pilato. Vi \u00e8 sostanziale accordo tra gli studiosi nel datare l'incarico di Pilato tra il 26 e il 36 (o inizio 37).\nSecondo i vangeli la morte di Ges\u00f9 viene collocata durante il sommo sacerdozio di Caifa, dal suocero ex sommo sacerdote Anna. Il pontificato di Caifa \u00e8 datato tra il 18 e il 36, sovrapposto dunque all'amministrazione di Pilato, mentre la data della morte di Anna non ci \u00e8 nota.\nInfine secondo il Vangelo di Luca Ges\u00f9 fu inviato da Pilato a Erode Antipa che regn\u00f2 sulla Galilea come vassallo dei Romani tra il 4 a.C. e il 39.\nDunque, in base ai riferimenti storici presenti nelle fonti, la morte di Ges\u00f9 sarebbe avvenuta tra l'anno 26 e il 36.\nIndicazioni evangeliche generiche.\nIn due passi evangelici si accenna all'et\u00e0 di Ges\u00f9, ma data la loro genericit\u00e0 non risultano utili ai fini di precise datazioni cronologiche.\nIpotizzando la data di nascita di Ges\u00f9 attorno al periodo 7-5 a.C. e ipotizzando il ministero tra il 28 e il 30 (vedi dopo), nella sua vita pubblica Ges\u00f9 dovrebbe aver avuto all'incirca tra i 32 e i 37 anni, intervallo compatibile con i \"circa trent'anni\" e i \"neanche cinquant'anni\".\nMinistero di Ges\u00f9.\n\u00c8 possibile restringere l'intervallo 26-36 sulla base delle informazioni evangeliche relative al ministero di Ges\u00f9.\nInizio del ministero.\nIl versetto \u00e8 particolarmente prezioso in quanto rappresenta, all'interno dell'intero Nuovo Testamento, l'unico aggancio esplicito tra gli eventi narrati e la storia extra-biblica: colloca l'inizio del ministero di Giovanni Battista, immediatamente precedente a quello di Ges\u00f9, nel quindicesimo anno dell'imperatore Tiberio Giulio Cesare Augusto. Nonostante l'indicazione sia chiara, essa pu\u00f2 essere variamente interpretata. Il computo degli anni del regno di Tiberio pu\u00f2 essere stato fatto a partire dalla sua associazione al potere (nel 13), o dalla morte del predecessore Augusto (19 agosto 14), o dalla sua effettiva nomina imperiale da parte del senato (17 settembre 14). Il periodo tra queste date e il capodanno successivo pu\u00f2 essere stato incluso nel computo come il primo dei quindici anni (sistema dell'anno di non accessione), oppure il computo pu\u00f2 essere stato fatto a partire dal capodanno successivo (sistema dell'anno di accessione). A complicare la questione, nel medioriente dell'epoca erano adottati diversi calendari che avevano differenti capodanni: giuliano, 1\u00ba gennaio; siromacedone, 1\u00ba ottobre; egiziano, 29 agosto; giudaico, 1 nisan = marzo-aprile. In base a queste variabili, \u00e8 virtualmente possibile collocare il quindicesimo anno citato da Luca tra il 26 e il 29.\nIl dato pu\u00f2 essere per\u00f2 ristretto sulla base di alcune considerazioni. I principali storici romani (Tacito, Svetonio, Dione Cassio), che si basavano sul calendario giuliano, contavano gli anni di Tiberio a partire dalla sua effettiva reggenza alla morte di Augusto, nel 14, ed \u00e8 verosimile che Luca si sia adeguato alla storiografia grecoromana. In tal caso il quindicesimo anno di Tiberio, corrispondente all'inizio del ministero di Giovanni e al battesimo di Ges\u00f9, equivale al 1\u00ba gennaio - 31 dicembre 28. L'adozione del calendario siromacedone, meno probabile dati gli intenti storiografici di Luca, porta comunque a un periodo quasi equivalente, 1\u00ba ottobre 27 - 30 settembre 28.\nLa stessa data (28) circa l'inizio del ministero di Ges\u00f9 pu\u00f2 trovare (debole) conferma sulla base di . In occasione della purificazione del tempio, collocata da Giovanni all'inizio del ministero di Ges\u00f9 (ma dai sinottici alla fine), il tempio di Gerusalemme viene detto \"costruito in 46 anni\". Il tempo verbale usato, l'aoristo, pu\u00f2 essere inteso come un'azione ancora in corso (ma solitamente indica un'azione terminata da tempo, nel qual caso non sarebbe d'aiuto per datare l'evento evangelico). Secondo Giuseppe Flavio (\"Antichit\u00e0 giudaiche\" 15,11,1 par. 380), la costruzione del tempio di Gerusalemme fu iniziata da Erode il Grande nel diciottesimo anno del suo regno (20-19 a.C.), ma altrove lo stesso Giuseppe (\"Guerra giudaica\" 1,21,1 par. 401) parla di quindicesimo anno (23-22 a.C.). Ammettendo pertanto che l'evento sia accaduto all'inizio del ministero (cronologia giovannea, non sinottica), che l'azione di costruzione sia in corso (aoristo presente, non passato), che il computo parta dal 19 a.C. (\"Antichit\u00e0 giudaiche\", non \"Guerra giudaica\"), i quarantasei anni di lavoro gi\u00e0 svolto equivalgono al 28.\nDurata e fine del ministero.\nLa datazione dell'inizio del ministero di Ges\u00f9 risulta di poca utilit\u00e0 per determinare la data della morte se non si conosce la durata del ministero.\nNei vangeli sinottici (Matteo, Marco, Luca) non vengono fornite indicazioni temporali che permettano di scandire il passare del tempo. Si pu\u00f2 scorgere l'accenno a due (distinte?) primavere in , quando sono strappate spighe di grano maturo, e in , quando si accenna a erba verde, che unite alla Pasqua della morte possono suggerire tre primavere, dunque almeno due anni interi. Tuttavia \u00e8 possibile che l'arco di tempo tra quei capitoli di Marco sia di pochi mesi. L'ipotesi di una durata pluriennale pu\u00f2 essere confermata dal numero elevato di regioni e localit\u00e0 menzionate nei vangeli durante il ministero di Ges\u00f9: \u00e8 improbabile che tutto si sia svolto in un solo anno.\nIl solo Vangelo di Giovanni accenna esplicitamente a tre pasque:\nIpotizzando che Giovanni non abbia tralasciato nessuna Pasqua, cosa ovviamente possibile (vedi ), la predicazione di Ges\u00f9 sarebbe quindi durata poco pi\u00f9 di due anni. \u00c8 possibile che la \"festa dei Giudei\" citata in fosse la festa giudaica per eccellenza, la Pasqua, e in questo caso si aggiungerebbe un altro anno. Tuttavia l'analisi esegetica del testo giovanneo porta a ipotizzare che questa festa coincida con la seconda Pasqua: i passaggi tra 4,54 e 5,1 e 5,47 e 6,1 sono improvvisi, e questo pu\u00f2 suggerire che il cap. 5 si trovasse in origine tra i cc. 6 e 7, oppure tra 7,14 e 7,15. In entrambi i casi la festa di 5,1 sarebbe la Pasqua di 6,4.\nAssumendo pertanto come validi il dato circa l'inizio del ministero desumibile da e (28 d.C.), assumendo il dato delle tre Pasque accennate da Giovanni, assumendo che non sia stata tralasciata nessuna Pasqua, si pu\u00f2 ipotizzare una datazione per la morte di Ges\u00f9 alla vigilia della pasqua (14 Nisan) del 30, corrispondente (probabilmente, vedi dopo) al 7 aprile 30.\nBisogna notare che la seconda Pasqua non compare esplicitamente nei vangeli a differenza dell'ultima: Giovanni infatti scrive solamente che era 'vicina'.\nUltima cena: le versioni dei sinottici e di Giovanni.\nNel resoconto dei Vangeli vi \u00e8 consenso circa il giorno settimanale della morte di Ges\u00f9, venerd\u00ec. Il consenso manca sull'indicazione del giorno annuale: mentre i sinottici suggeriscono (indirettamente) che sia il 15 Nisan (Pasqua ebraica), Giovanni fa riferimento alla vigilia della Pasqua, quindi al 14 Nisan.\nCronologia sinottica: Ges\u00f9 muore il giorno della Pasqua ebraica.\nI tre Vangeli sinottici (Matteo, Marco, Luca) affermano che Ges\u00f9 con i suoi discepoli \"mangi\u00f2 la Pasqua\" (cio\u00e8 l'agnello pasquale del rito ebraico del Pesach, mangiato all'inizio - cio\u00e8 la sera precedente - della giornata di festa) durante la cosiddetta \"ultima cena\" (). Dopo la cena segu\u00ec l'arresto e inizi\u00f2 il processo che si concluse il giorno successivo () con la morte di Ges\u00f9 in croce.\nSecondo quanto prescritto da il giudaismo ufficiale celebrava, e celebra tuttora, la cena pasquale alla sera del 14 (che ebraicamente rappresenta l'inizio del 15) del mese di Nisan. Ges\u00f9 sarebbe quindi morto il giorno successivo, 15 Nisan, giorno della Pasqua ebraica.\nPer i tre sinottici il giorno settimanale della morte era il venerd\u00ec:\nCronologia giovannea: Ges\u00f9 muore il giorno della preparazione della Pasqua ebraica.\nCome per i tre sinottici, anche per Giovanni il giorno settimanale della morte () e della deposizione () era la parasceve, cio\u00e8 preparazione al sabato, cio\u00e8 venerd\u00ec.\nAnche Giovanni presenta la descrizione dell'ultima cena (), ma diversamente dai sinottici la cena non \u00e8 descritta esplicitamente come il rito della Pasqua ebraica. Alla cena segue l'arresto e l'inizio del processo che continua la mattina seguente () e che termina con la morte in croce. Il giorno della morte \u00e8 descritto come quello precedente la Pasqua ebraica: sempre in \u00e8 specificato che la cena di Pasqua deve ancora essere consumata, e in , al culmine del processo e poco prima della crocifissione, \u00e8 specificato che era il mezzogiorno (ora sesta) della \"parasceve = preparazione della Pasqua\".\nL'affermazione che il giorno successivo alla morte era un grande sabato viene ritenuta una conferma che quell'anno la Pasqua cadesse di sabato.\nSecondo Giovanni pertanto Ges\u00f9 \u00e8 morto il giorno precedente la Pasqua ebraica, cio\u00e8 secondo il calendario ebraico ufficiale il 14 Nisan, e non il 15 come si desumerebbe dai sinottici. &lt;br&gt;Anche in merito all'ora in cui Ges\u00f9 venne crocifisso, il Vangelo di Giovanni, riferendosi al mezzogiorno, si discosta di oltre tre ore dal sinottico Marco, che riporta la crocifissione alle 9 di mattina; per Sant'Agostino, non ci sarebbe incongruenza, poich\u00e9 Marco vorrebbe indicare l'ora della sentenza e non della crocifissione, che si attesterebbe intorno a mezzogiorno ma gli esegeti del \"Nuovo Grande Commentario Biblico\" evidenziano che \"la cronologia di Marco \u00e8 in conflitto con quella di Gv19,14, secondo la quale Ges\u00f9 venne condannato \u00abcirca all'ora sesta\u00bb (mezzogiorno)\" e quindi venne crocifisso solo dopo tale condanna e la successiva salita al Calvario, mentre Marco fa riferimento alle 9 di mattina proprio per l'ora della crocifissione. Anche il teologo Raymond Brown ritiene che \"le 9 del mattino di Marco e il mezzogiorno di Giovanni non possono essere riconciliati in nessuno dei modi provati. Entrambe le indicazioni possono essere teologiche; una pu\u00f2 essere cronologica e l'altra teologica o liturgica; ma entrambe non possono essere esattamente cronologiche\" e reputa storicamente pi\u00f9 probabile l'indicazione temporale giovannea. Qualche copista, nei primi secoli, tent\u00f2 di correggere l'incongruenza nel passo di Giovanni, mutando il riferimento temporale da \"\"ora sesta\", cio\u00e8 mezzogiorno, a \"ora terza\"\", cio\u00e8 le 9 di mattina, per renderlo omogeneo con il passo di Marco. &lt;br&gt;Ancora gli esegeti del \"Nuovo Grande Commentario Biblico\" sottolineano che la discrepanza tra le due cronologie, giovannea e sinottica, \"suscita notevoli problemi\" e ritengono che sia corretta solo quella riportata da Giovanni - ovvero che Ges\u00f9 mor\u00ec il giorno prima, quello della Preparazione, e non durante la Pasqua come indicato dai sinottici - anche \"perch\u00e9 \u00e8 difficile pensare che i sommi sacerdoti e gli scribi si siano comportati cos\u00ec come fecero, il primo giorno di Pasqua\"; di analogo parere sono lo storico John Dominic Crossan, tra i cofondatori del Jesus Seminar, e lo storico e teologo cristiano Rudolf Bultmann. Il teologo Raymond Brown osserva che \"gli studiosi che preferiscono la cronologia di Giovanni rispetto a quella dei sinottici probabilmente costituiscono la maggioranza, questo a dispetto della tendenza dei loro avversari di citare il principio generale che uno non si possa aspettare un resoconto storico da Giovanni\".\nTentativi di armonizzazione.\nDi fronte alla incongruenza cronologica sinottici/Giovanni sono pertanto ipotizzabili 4 casi:\nAltre possibili armonizzazioni.\nPer risolvere la contraddizione sono state proposte diverse altre ipotesi.\nAlcuni hanno ipotizzato che nell'anno della morte di Ges\u00f9 vi fosse tra farisei e sadducei disaccordo circa l'inizio del mese di Nisan (evento secondo il calendario ebraico collegato alle fasi lunari) e dunque circa quale giorno dovesse essere il 15 Nisan (pasqua ebraica). Si arriv\u00f2 al compromesso che i farisei, e Ges\u00f9 con loro, celebrassero la cena pasquale il gioved\u00ec sera (cronologia sinottica), mentre i sadducei la celebrassero il venerd\u00ec sera (cronologia giovannea). L'ipotesi ha il difetto di non essere basata su nessuna fonte storica dell'epoca che testimoni tale dissidio.\nAltri studiosi hanno ipotizzato dissidi simili tra altri gruppi giudei che avrebbero portato a differenti celebrazioni della Pasqua: galilei (cronologia sinottica) / giudei (cronologia giovannea); giudei della diaspora (cronologia sinottica) / giudei palestinesi (cronologia giovannea). Anche in questi casi le ipotesi non si fondano su fonti storiche.\nUn'ipotesi che ha suscitato allo stesso tempo notevoli consensi e critiche \u00e8 che Ges\u00f9 abbia seguito per la cena il calendario liturgico degli Esseni. Testimoniato dal Libro dei Giubilei e da alcuni testi ritrovati a Qumran, questo calendario si differenziava dal calendario ebraico ufficiale ed era solare: l'anno era composto da 364 giorni, 52 settimane, e il giorno settimanale corrispondeva sempre a quello mensile. Nello specifico, secondo questo calendario la Pasqua ricorreva sempre di mercoled\u00ec. La cena pasquale degli Esseni, tenuta come per l'ebraismo ufficiale la sera precedente, era dunque sempre di marted\u00ec sera. In tale sera anche Ges\u00f9 avrebbe tenuto l'ultima cena che, come testimoniato dai sinottici, era una cena pasquale. Secondo l'ipotesi la cena sarebbe stata priva dell'agnello pasquale, che veniva immolato nel tempio il giorno prima della Pasqua ufficiale (quell'anno, di venerd\u00ec), in quanto non era possibile mangiare carne n\u00e9 tantomeno uccidere animali all'interno del quartiere esseno. Dopo la cena Ges\u00f9 fu arrestato e sarebbe stato processato tra il marted\u00ec sera e il venerd\u00ec, giorno della sua morte, che come testimoniato da Giovanni era il giorno precedente la Pasqua ebraica secondo il calendario ebraico ufficiale.\nL'ipotesi della cena essena ha il pregio di conciliare i racconti di sinottici e Giovanni e garantisce un pi\u00f9 ampio periodo di tempo per le audizioni e processi.\nIl fatto che i quattro vangeli siano concordi nel condensare tutti gli eventi della passione nell'arco di poco pi\u00f9 di mezza giornata (dall'arresto nella sera alla morte nel pomeriggio seguente) sarebbe dovuto a una semplificazione per motivi catechistici.\nAdottando questa \"cronologia lunga\" svaniscono le incongruenze segnalate sopra, in particolare circa le norme dei processi capitali. Tuttavia sorgono altre incongruenze:\nJoseph Ratzinger non ritiene impossibile a priori che Ges\u00f9 possa avere seguito il calendario esseno, per\u00f2 fa osservare che non ci sono elementi sufficienti per poterlo affermare con certezza. L'ipotesi di Meier circa un'aggiunta posteriore dei passi e gli sembra artificiosa. Egli concorda per\u00f2 con Meier che anzich\u00e9 cercare di conciliare a tutti i costi le due versioni \u00e8 meglio scegliere una di esse e ritiene che la cronologia di Giovanni sia pi\u00f9 attendibile: Ges\u00f9 \u00e8 morto il giorno precedente alla Pasqua, che quell'anno cadeva di sabato. Ratzinger sottolinea inoltre che nel racconto vero e proprio dell'ultima cena nei sinottici non si descrive un rito pasquale, cosa che non c'\u00e8 neanche nel racconto di Giovanni; questo fa pensare che non si sia trattato di una cena pasquale vera e propria, ma di una cena conviviale di commiato di Ges\u00f9 dai suoi discepoli.\nGli esegeti curatori del \"Nuovo Grande Commentario Biblico\" ritengono che i \"tentativi di armonizzare le due tradizioni, sostenendo che la versione giovannea seguiva un calendario esseno, secondo il quale la Pasqua iniziava al marted\u00ec sera e che il processo a Ges\u00f9 era durato pi\u00f9 di due giorni, non hanno nessuna conferma nella narrazione\" e sottolineano come invece l'ipotesi pi\u00f9 verosimile sia che le fonti della comunit\u00e0 giovannea differissero da quelle dei sinottici, riportando che \"Ges\u00f9 era stato crocifisso il venerd\u00ec 14 di Nisan, il giorno prima della Pasqua\".\nAltre critiche.\nI racconti della cena e della passione successiva, per come sono presentati nei vangeli, hanno sollevato numerosi interrogativi.\nAnno e giorno della morte.\nSulla base delle indicazioni evangeliche sulla morte, seppure contraddittorie (14/15 Nisan), \u00e8 possibile ipotizzare il giorno e l'anno della morte di Ges\u00f9 corrispondente all'odierno universale calendario giuliano-gregoriano.\nLa conversione data ebraica/data giuliana-gregoriana non \u00e8 tuttavia immediata. All'epoca di Ges\u00f9 il calendario ebraico ufficiale era lunare e non esistevano effemeridi lunari ufficiali: il nuovo mese lunare (p.es. Nisan) era proclamato la sera del ventinovesimo giorno del mese precedente se due testimoni attendibili erano in grado di attestare, alla commissione per il calendario di Gerusalemme, di aver visto la luce della nuova luna dopo il tramonto. La dichiarazione dipendeva pertanto da fattori soggettivi e poteva essere ostacolata da fattori oggettivi come nuvole, pioggia, polvere. Inoltre per adattare il calendario ufficiale lunare a quello effettivo solare di quando in quando si doveva proclamare il cosiddetto \"anno intercalare\" o \"anno embolismico\", in cui veniva aggiunto alla fine dell'anno un mese intercalare chiamato II Adar (cfr. quanto avviene per il nostro calendario col 29 febbraio). Gli anni embolismici erano all'incirca ogni tre anni, e la durata del II Adar (29 o 30 giorni) andava determinata di volta in volta. Visto che non esistono resoconti ebraici ufficiali dell'epoca circa i vari adattamenti del calendario, non possiamo conoscere con assoluta certezza la corrispondenza tra data ebraica/data giuliana.\nAmmettendo che i dati evangelici siano validi, ammettendo a livello del tutto ipotetico, seppure verosimile, che il calendario ufficiale ebraico seguisse le effettive fasi lunari che possiamo agevolmente ricostruire grazie a calcoli astronomici, le date possibili per la morte di Ges\u00f9, nelle quali il venerd\u00ec cade di 14 o 15 Nisan, all'interno dell'intervallo di tempo dell'amministrazione di Pilato (26-36 d.C.) e dopo il quindicesimo anno di Tiberio (28 d.C.), risultano essere:\nLa data del 7 aprile 30 risulta in accordo con l'ipotesi dell'inizio del ministero nel 28 e con gli accenni in Giovanni delle tre pasque. Su questa data converge l'opinione dei principali studiosi cristiani. L'ipotesi del 31 o del 33 implica che Giovanni abbia tralasciato di riportare l'accenno relativo a un'altra o ad altre tre pasque.\nLa Sindone.\nSecondo i ricercatori americani Alan e Mary Whanger l'anno di morte di Ges\u00f9 sarebbe da fissare al 30 in base ai loro studi sulla Sindone di Torino, che la tradizione cattolica ritiene essere il lenzuolo funebre di Ges\u00f9. Da un lato, essi ritengono di avere identificato sulla Sindone l'impronta di due monete coniate da Ponzio Pilato nel 29: la morte di Ges\u00f9 non sarebbe quindi essere anteriore a tale data.\nDall'altro lato, essi ritengono che un canone artistico diffuso tra il I e il III secolo nell'area mesopotamica sia direttamente riconducibile all'immagine di Ges\u00f9 sulla Sindone, che ne sarebbe stato il modello. Il primo esempio di tale canone \u00e8 un altorilievo raffigurante Zeus trovato nella citt\u00e0 di Dura-Europos, risalente al 31 (l'anno \u00e8 certo in quanto compare sull'iscrizione). \u00c8 il caso di notare che Dura-Europos si trova sulla strada che collega Gerusalemme a Edessa, dove, secondo l'ipotesi di diversi storici, la Sindone sarebbe stata custodita nei primi secoli.\nConsiderando che \u00e8 improbabile che la Sindone (o un'immagine copiata da essa) abbia raggiunto Dura-Europos in solo pochi mesi dalla morte di Ges\u00f9, si deve ritenere che quest'ultima sia avvenuta prima del 31; l'unica data possibile, in base alle considerazioni calendariali sopra esposte, sarebbe dunque quella del 7 aprile 30.\nSi deve notare, tuttavia, che l'autenticit\u00e0 della Sindone \u00e8 controversa, e gli studi degli Whanger in particolare sono contestati da diversi studiosi."}
{"id": "214489", "revid": "254059", "url": "https://it.wikipedia.org/wiki?curid=214489", "title": "Distretto di Dielsdorf", "text": "Il distretto di Dielsdorf \u00e8 un distretto del Canton Zurigo, in Svizzera. Confina con i distretti di B\u00fclach a est, di Zurigo e di Dietikon a sud, con il Canton Argovia (distretti di Baden a ovest e di Zurzach a nord-ovest) e con la Germania (circondario di Waldshut nel Baden-W\u00fcrttemberg) a nord. Il capoluogo \u00e8 Dielsdorf.\nComuni.\nAmministrativamente \u00e8 diviso in 22 comuni:"}
{"id": "214490", "revid": "1808389", "url": "https://it.wikipedia.org/wiki?curid=214490", "title": "Centro-destra in Italia", "text": "La locuzione centro-destra comparve per la prima volta in Italia attorno al 1850, in seguito all'operazione detta del \"connubio\" operata da Camillo Benso Conte di Cavour nel Parlamento del Regno di Sardegna, che di l\u00ec a pochi anni sarebbe diventato il Parlamento del Regno d'Italia. L'operazione del \"connubio\" consisteva nel favorire un'alleanza politica fra la parte pi\u00f9 progressista della Destra, il cosiddetto \"centro-destra\", di cui il Cavour stesso era capo, e l'ala pi\u00f9 moderata della Sinistra, il \"centro-sinistra\", con a capo Urbano Rattazzi. Si \u00e8 sostenuto che questa manovra politica contenesse in s\u00e9 i fondamenti del trasformismo.\nCon il termine \"centro-destra\" si \u00e8 poi indicato, a partire dagli anni sessanta, la collocazione di alcuni governi retti dalla Democrazia Cristiana, in particolare il Governo Tambroni che si sostenne grazie all'appoggio esterno del Movimento Sociale Italiano e del Partito Democratico Italiano di Unit\u00e0 Monarchica.\nDal 1994 il termine \"centro-destra\" si riferisce alle aggregazioni guidate da Silvio Berlusconi, il Polo delle Libert\u00e0 e la Casa delle Libert\u00e0. Quest'ultima coalizione, nata nel 2000 e poi dissoltasi, \u00e8 stata l'alleanza tra Forza Italia, Alleanza Nazionale, la Lega Nord, l'Unione dei Democratici Cristiani e di Centro e altri partiti minori.\nAl 2021 la coalizione comprende la Lega (federalista, fino alla composizione del governo draghi critica nei confronti dell'Unione europea e sovranista), Fratelli d'Italia (partito nazional-conservatore e ugualmente sovranista), e Forza Italia (di ispirazione liberale, cattolica-democratica, europeista e garantista), assieme ad altri partiti minori tra i quali l'Unione di Centro, di ispirazione democristiana e Coraggio Italia, di ispirazione liberalconservatrice.\nSeconda Repubblica.\nNelle elezioni amministrative del 1993, avendo perso notevole consenso la Democrazia Cristiana e il Partito Socialista Italiano, ebbero successo le coalizioni di sinistra, che furono contrastate nell'Italia settentrionale dalla Lega Nord (che vinse tra l'altro con Marco Formentini le elezioni comunali a Milano) e nella parte centrale e meridionale del Paese dal Movimento Sociale Italiano - Destra Nazionale. La destra missina ottenne molti consensi poich\u00e9 era uno dei pochi partiti non coinvolti nell'inchiesta Mani pulite e poich\u00e9, nello sfaldamento del centro e in particolare della DC, gran parte degli elettori moderati ritenne la formazione di estrema destra preferibile rispetto alle sinistre. Il 23 novembre dello stesso anno l'imprenditore Silvio Berlusconi, a Casalecchio di Reno durante l'inaugurazione di un ipermercato, dichiar\u00f2 ai giornalisti che se il centro moderato non si fosse riorganizzato, sarebbe intervenuto lui stesso in prima persona per tale scopo. Inoltre afferm\u00f2, riguardo alle elezioni comunali di Roma, che, se avesse potuto votare, avrebbe scelto Gianfranco Fini candidato dell'MSI-DN. Tre giorni dopo, il Movimento Sociale Italiano presenta ufficialmente il progetto chiamato \"Alleanza Nazionale\" e nascono i primi circoli sul territorio, mentre l'11 dicembre il partito cambier\u00e0 nome in Movimento Sociale Italiano-Alleanza Nazionale.\nSuccessivamente, il 26 gennaio 1994, Silvio Berlusconi annunci\u00f2 la propria \"discesa in campo\" avendo fondato nei mesi precedenti un nuovo movimento di centrodestra chiamato Forza Italia.\nIl Polo delle Libert\u00e0.\nLa nuova legge elettorale del 1993, la c.d. \"Legge Mattarella\", prevedeva un sistema elettorale misto ma prevalentemente maggioritario e questo costrinse i partiti, per la prima volta in Italia, a creare delle coalizioni per poter vincere nei collegi uninominali della Camera dei deputati e del Senato della Repubblica alle Elezioni politiche italiane del 1994. A tal fine si crearono quattro coalizioni di partiti: una di centro, una di sinistra (o progressista), e ben due coalizioni di centro-destra. Le due coalizioni, distinte tra di loro ma che designavano entrambe Silvio Berlusconi come leader, furono chiamate Polo delle Libert\u00e0 e Polo del Buon Governo e si presentarono rispettivamente nelle regioni del centro-nord e nelle regioni del sud. Questo poich\u00e9 Forza Italia di Berlusconi e alcuni nuovi partiti centristi (il Centro Cristiano Democratico di Pier Ferdinando Casini e Clemente Mastella e l'Unione di Centro di Raffaele Costa) avevano stretto accordi elettorali sia con Alleanza Nazionale di Gianfranco Fini che con la Lega Nord di Umberto Bossi, ma quest'ultimo pose il veto ad un'unica coalizione che vedesse assieme i due partiti nelle regioni del nord Italia, dove la Lega era candidata. Pertanto AN espresse al centro-nord dei propri candidati nei collegi unimoninali che si opponevano al Polo delle Libert\u00e0. Inoltre la Lista Pannella decise di giungere ad un accordo elettorale con il centro-destra appoggiando al centro-nord i candidati del Polo delle Libert\u00e0 mentre nei collegi centro-meridionali, invece, si sarebbero presentati in competizione con il Polo del Buon Governo. In caso di vittoria del centro-destra, Pannella sarebbe stato nominato ministro degli Esteri nell'eventuale governo a guida Berlusconi. \nLe Elezioni politiche italiane del 27 e 28 marzo 1994 portarono ad una netta vittoria delle componenti di centro-destra. Nel maggioritario di Camera dei deputati e Senato della Repubblica la somma del Polo delle Libert\u00e0, Polo del Buongoverno, AN (da sola al centro-nord) e Pannella-Riformatori ebbe rispettivamente il 46,16% e il 42,66% delle preferenze superando di circa dieci punti percentuali la coalizione di sinistra, chiamata Alleanza dei Progressisti. Nella parte proporzionale della Camera, Forza Italia risult\u00f2 il primo partito italiano con il 21,01% dei voti superando il Partito Democratico della Sinistra. Un notevole successo ebbero anche Alleanza Nazionale (13,47%), Lega Nord (8,36%) e Pannella-Riformatori (3,51%) per un totale del 46,35% delle preferenze. Pertanto il centro-destra ebbe la maggioranza assoluta dei seggi in parlamento (366 seggi su 630 alla Camera dei deputati e 156 seggi su 315 al Senato della Repubblica) e vinse la competizione in tutta l'Italia Settentrionale e in molte regioni del centro-sud (Lazio, Campania, Puglia e Sicilia).\nIl nuovo parlamento elesse presidenti la leghista Irene Pivetti alla Camera e il centrista Carlo Scognamiglio al Senato, \"rompendo\" in questo modo una prassi che, dal 1976, aveva fatto eleggere presidente al Senato un esponente della maggioranza e alla Camera uno dell'opposizione.\nA seguito della vittoria elettorale del centro-destra il presidente della repubblica Oscar Luigi Scalfaro confer\u00ec l'incarico di formare il nuovo governo a Silvio Berlusconi e l'11 maggio 1994 giur\u00f2 il primo governo Berlusconi con ministri dei partiti vincitori delle elezioni (FI, Lega Nord, AN, CCD, UdC, Fondazione Liberaldemocratica) pi\u00f9 alcuni indipendenti. Non entr\u00f2 nella compagine di governo la Lista Pannella, per l'opposizione del CCD e di AN: venne allora deciso di nominare Emma Bonino a commissario europeo. Il nuovo governo ottenne la fiducia al Senato della Repubblica con 159 voti favorevoli, 153 contrari e 2 astenuti e alla Camera dei deputati, con 366 voti favorevoli e 245 contrari.\nUn mese dopo alle elezioni europee del 12 giugno, con sistema elettorale proporzionale puro, i partiti di centro-destra ebbero un ulteriore notevole successo ottenendo in totale circa il 50% dei voti (Forza Italia e i centristi crearono una lista unica che raccolse il 30,62% delle preferenze e 27 seggi, Alleanza Nazionale ottenne il 12,47% dei voti e 11 seggi mentre la Lega Nord ebbe il 6,56% e 6 seggi. Al totale del centro-destra si aggiunse il 2,13% dei voti e 2 seggi della Lista Pannella-Riformatori. Nel nuovo Parlamento europeo i forzisti crearono un nuovo gruppo parlamentare chiamato Forza Europa, i leghisti aderirono al gruppo del Partito Europeo dei Liberali, Democratici e Riformatori mentre gli eletti di Alleanza Nazionale non aderirono a nessun gruppo, finendo nei non iscritti. La Lista Pannella conflu\u00ec nell'Alleanza Radicale Europea. Nella stessa tornata elettorale il nuovo centro-destra affront\u00f2 anche le sue prime elezioni regionali, solo in Sardegna, perdendo al ballottaggio il governo della regione.\nIl 22 ottobre 1994 si celebr\u00f2 l'ultimo comitato centrale del Movimento Sociale Italiano, nel quale venne decisa la confluenza in Alleanza Nazionale che comport\u00f2 la rottura con alcuni esponenti del partito.\nNonostante la forza del doppio successo elettorale (parlamentare ed europeo), il primo governo Berlusconi si rivel\u00f2 un esecutivo fragile, a causa di alcune frizioni tra Forza Italia e la Lega Nord, in particolare sulla riforma delle pensioni osteggiata dai leghisti e, proprio per la sfiducia di quest'ultima decretata appena sette mesi dopo l'entrata in carica dell'esecutivo, si venne a formare un governo tecnico presieduto dall'indipendente Lamberto Dini e sostenuto, in appoggio esterno, dalla Lega Nord, dai partiti della sinistra e dal Partito Popolare Italiano, poich\u00e9 il segretario Rocco Buttiglione decise di avviare un percorso comune tra il centro e la sinistra. Pertanto gli altri partiti del centro-destra, esclusa la Lega Nord che oramai era fuori dalla coalizione, passarono all'opposizione parlamentare.\nIl segretario del PPI Rocco Buttiglione, in occasione di un consiglio nazionale dell'11 marzo 1995, decise di convogliare il suo partito questa volta verso l'area di centro-destra. La maggioranza dei delegati popolari fu per\u00f2 contraria a tale mossa, sia perch\u00e9 sembrava una sconfessione della linea politica portata avanti sino a quel momento, sia perch\u00e9 si nutrivano dubbi sulla gestione dirigistica di Forza Italia da parte di Silvio Berlusconi e sulle sue politiche di stampo liberistico, ritenute lesive degli interessi degli strati pi\u00f9 deboli della popolazione. Si addivenne cos\u00ec ad una scissione, con la parte del partito fedele a Buttiglione, denominatasi provvisoriamente \"Polo Popolare\", che appoggi\u00f2 la leadership di Berlusconi, mentre la maggioranza, con la denominazione \"Popolari\", decise di aderire al progetto di alleanza di centro-sinistra sotto la guida di Romano Prodi.\nNel frattempo, il 23 aprile del 1995, si tennero le elezioni regionali, che interessarono tutte le quindici regioni a statuto ordinario. Il centro-destra, che oltre alla Lega Nord aveva perso anche l'appoggio della Lista Pannella, si presento con le tre liste di Forza Italia, Alleanza Nazionale e Centro Cristiano Democratico che sostenevano in ogni regione lo stesso candidato, e perse queste elezioni risultando vincente in solo sei regioni su quindici. Le nuove amministrazioni a guida del centro-destra, e i loro governatori, furono le seguenti: Piemonte (Enzo Ghigo), Lombardia (Roberto Formigoni), Veneto (Giancarlo Galan), Campania (Antonio Rastrelli), Puglia (Salvatore Distaso) e Calabria (Giuseppe Domenico Nistic\u00f2). I governatori di Campania e Puglia erano iscritti ad AN, gli altri a Forza Italia.\nNel luglio del 1995 nel Partito Popolare Italiano si formalizz\u00f2 la scissione: il gruppo di Buttiglione si assicur\u00f2 lo storico simbolo dello scudo crociato e ridefin\u00ec il suo movimento con il nome di Cristiani Democratici Uniti, aderendo ufficialmente al centro-destra.\nIl Polo per le Libert\u00e0.\nLa coalizione di centro-destra si riorganizz\u00f2 per le elezioni politiche del 1996 con la nuova denominazione di Polo per le Libert\u00e0. In tutti i collegi uninominali di Camera dei deputati e Senato della Repubblica nella parte maggioritaria, la coalizione present\u00f2 il nuovo logo. Nella parte proporzionale della Camera, oltre alle liste di Forza Italia e di Alleanza Nazionale vi fu una lista unica dei centristi che riuniva il Centro Cristiano Democratico di Pier Ferdinando Casini e i Cristiani Democratici Uniti di Rocco Buttiglione. Vennero stretti, come era gi\u00e0 accaduto nel 1994, accordi elettorali con la Lista Pannella-Sgarbi, senza per\u00f2 che quest'ultima entrasse organicamente nella coalizione. La Lista Pannella-Sgarbi avrebbe rinunciato a presentarsi nella quasi totalit\u00e0 dei collegi senatoriali, evitando cos\u00ec di sottrarre voti al Polo e i suoi esponenti sarebbero entrati a far parte del governo in caso di vittoria del centro-destra. La Lega Nord si present\u00f2 totalmente indipendente dai due principali schieramenti, avviandosi su un progetto di secessione delle regioni del nord. \nLe Elezioni politiche italiane del 21 aprile 1996 portarono ad una sconfitta del centro-destra nei confronti del centro-sinistra, riunito nell'alleanza de l'Ulivo e guidato da Romano Prodi. Nel maggioritario di Camera dei deputati e Senato della Repubblica il Polo per le Libert\u00e0 ebbe rispettivamente il 42,07% e il 37,35% dei voti. Nella parte proporzionale della Camera, Forza Italia (al 20,57%) venne superata dal Partito Democratico della Sinistra quale primo partito italiano. Alleanza Nazionale aument\u00f2 il proprio consenso restando al terzo posto (15,66%), la lista CCD-CDU esord\u00ec con un buon 5,84% mentre la Lista Pannella-Sgarbi prese l'1,88%. Nonostante la sconfitta, la somma dei voti ottenuta dai partiti del centro-destra (42,07%) super\u00f2 di circa dieci punti percentuali il totale dei partiti de L'Ulivo. Il centro-destra ebbe la minoranza dei seggi in parlamento (246 seggi su 630 alla Camera dei deputati e 116 seggi su 315 al Senato della Repubblica), perdendo l'egemonia nell'Italia Settentrionale a vantaggio della Lega Nord, tranne in alcune aree, ma rafforzando il proprio consenso nelle regioni del centro-sud (tutte le regioni ad eccezione delle \u00abregioni rosse\u00bb e della Basilicata).\nNel nuovo parlamento il Polo per le Libert\u00e0 pass\u00f2 all'opposizione del nuovo governo di centro-sinistra guidato da Romano Prodi.\nUna rivincita su L'Ulivo si ebbe nel giugno dello stesso anno quando, alle Elezioni regionali in Sicilia, i partiti di centro-destra (FI, AN, CCD e CDU ognuno con una propria lista) ottennero sommati oltre il 50% dei voti.\nNella nuova legislatura, nel febbraio del 1997, si crearono alcune tensioni fra le due componenti centriste del Polo per le Libert\u00e0. Alla Camera, i nove deputati del CDU divorziarono dal CCD e aderirono al gruppo parlamentare misto. Esattamente un anno dopo, nel febbraio 1998, la direzione del CDU di Buttiglione decise di stabilire un rapporto federativo con la nascente Unione Democratica per la Repubblica promossa da Francesco Cossiga. All'UDR, che aveva tra gli obiettivi quello di costituire un grande centro moderato, ader\u00ec anche Clemente Mastella, mentre il CCD si spacc\u00f2, ma Pier Ferdinando Casini e il grosso del suo partito rimase nel Polo.\nNelle elezioni regionali in Friuli-Venezia Giulia del giugno 1998, il centro-destra ottenne la maggioranza dei seggi, eleggendo il forzista Roberto Antonione alla guida della regione.\nNell'ottobre del 1998 vi fu la crisi per il Governo Prodi I, poich\u00e9 Rifondazione Comunista ritir\u00f2 il suo appoggio alla maggioranza. Il centrosinistra indic\u00f2 Massimo D'Alema come nuovo premier: l'UDR appoggi\u00f2 D'Alema che si present\u00f2 in Parlamento e ottenne la fiducia (da qui la formazione del Governo D'Alema I). Molto critici furono Casini e Berlusconi, che accusarono la nascita di un nuovo esecutivo di centrosinistra con i voti di parlamentari eletti nel centro-destra.\nNell'Elezione del Presidente della Repubblica Italiana del 1999 il leader del centro-destra Silvio Berlusconi, che non disponeva per il suo schieramento della maggioranza nell'assemblea elettrice, si accord\u00f2 con il premier Massimo D'Alema, leader del centro-sinistra, per candidare e fare eleggere al Quirinale il Ministro del Tesoro Carlo Azeglio Ciampi, che divenne pertanto il decimo Presidente della Repubblica Italiana.\nAlle Elezioni europee svolte nel giugno del 1999, Forza Italia fu il primo partito italiano con il 25,16% di voti e 22 eletti. Non bene and\u00f2 Alleanza Nazionale che raccolse il 10,28% delle preferenze e 9 seggi, e il Centro Cristiano Democratico, 2,59% dei voti e 2 seggi. Nel nuovo Parlamento europeo i forzisti e i centristi aderirono al gruppo del Partito Popolare Europeo - Democratici Europei mentre gli eletti di Alleanza Nazionale aderirono all'Unione per l'Europa delle Nazioni. Lo stesso giorno, alle elezioni regionali in Sardegna, il centro-destra chiamato \"Polo per la Sardegna\" elesse al ballottaggio governatore della regione il forzista Mauro Pili.\nCon le dimissioni del governo di centrosinistra guidato da Massimo D'Alema, nel dicembre 1999, quest'ultimo form\u00f2 una nuova compagine governativa nella quale i Cristiani Democratici Uniti di Buttiglione uscirono dalla maggioranza ritornando nella coalizione di centro-destra all'opposizione.\nLa Casa delle Libert\u00e0.\nTra il 1999 e il 2000 la Lega Nord di Umberto Bossi si avvicin\u00f2 nuovamente alla coalizione di centro-destra, rinsaldando i rapporti con Silvio Berlusconi e il suo partito, Forza Italia. La nuova alleanza tra la Lega, Forza Italia, AN e centristi, che venne chiamata Casa delle Libert\u00e0, mosse i suoi primi passi gi\u00e0 alle elezioni regionali italiane del 2000 che, il 16 aprile, interessarono tutte e quindici le regioni italiane a statuto ordinario ed ebbero l'affermazione del centro-destra che riconferm\u00f2 Enzo Ghigo, Roberto Formigoni e Giancarlo Galan alla guida rispettivamente di Piemonte, Lombardia e Veneto ed elesse i nuovi governatori di Abruzzo (Giovanni Pace), Calabria (Giuseppe Chiaravalloti), Lazio (Francesco Storace), Liguria (Sandro Biasotti) e Puglia (Raffaele Fitto). Tra l'altro, la vittoria del centro-destra in queste elezioni port\u00f2 alle dimissioni del secondo governo D'Alema, per \u00abun atto di sensibilit\u00e0 politica\u00bb, a cui segu\u00ec il secondo Governo Amato con il centro-destra naturalmente all'opposizione.\nIn previsione delle elezioni politiche del 2001, la Casa delle Libert\u00e0 si present\u00f2 unita in tutti i collegi uninominali di Camera dei deputati e Senato della Repubblica e, nella parte proporzionale della Camera, vi furono le liste di Forza Italia, di Alleanza Nazionale, della Lega Nord, del Biancofiore (lista elettorale che univa il Centro Cristiano Democratico e i Cristiani Democratici Uniti) e del Nuovo PSI. Quest'ultimo partito nacque nel gennaio del 2001 dall'unione del rinato Partito Socialista, fondato nel 1996 da Gianni De Michelis e Margherita Boniver, e della Lega Socialista di Bobo Craxi e Claudio Martelli, fuoriusciti nel 2000 dai Socialisti Democratici Italiani del centro-sinistra. Pur essendo organicamente fuori dalla Casa della Libert\u00e0, il Movimento Sociale Fiamma Tricolore (partito fondato il 3 marzo 1995 da Pino Rauti e da altri esponenti del Movimento Sociale Italiano - Destra Nazionale che si opposero alla svolta di Alleanza Nazionale, preferendo continuare l'attivit\u00e0 politica tipica dell'azione del vecchio MSI) strinse accordi di desistenza con la coalizione di centro-destra.\nLe Elezioni politiche italiane del 13 maggio 2001 ebbero la rivincita del centro-destra sull'Ulivo guidato da Francesco Rutelli. Nel maggioritario di Camera dei deputati e Senato della Repubblica la Casa delle Libert\u00e0 ebbe rispettivamente il 49,63% e il 42,53% delle preferenze. Nella parte proporzionale della Camera, Forza Italia torn\u00f2 il primo partito nazionale ai danni del Partito Democratico della Sinistra, ottenendo il 29,43% dei voti. Persero consenso gli altri partiti storici della coalizione, con Alleanza Nazionale al 12,02%, la Lega Nord al 3,94% e il Biancofiore al 3,22%. La somma dei voti ottenuta dai partiti del centro-destra arriv\u00f2 a sfiorare il 50% delle preferenze. Il centro-destra ebbe pertanto la maggioranza assoluta dei seggi in parlamento (368 seggi su 630 alla Camera dei deputati e 176 seggi su 315 al Senato della Repubblica), vincendo in tutte le regioni italiane ad eccezione delle \u00abregioni rosse\u00bb. Fece scalpore, in Sicilia, la vittoria in tutti i collegi elettorali uninominali.\nIl nuovo parlamento elesse presidenti il centrista Pier Ferdinando Casini alla Camera e il forzista Marcello Pera al Senato.\nA seguito della vittoria elettorale della Casa delle Libert\u00e0 il presidente della repubblica Carlo Azeglio Ciampi confer\u00ec l'incarico di formare il nuovo governo a Silvio Berlusconi e l'11 giugno 2001 giur\u00f2 il secondo governo Berlusconi con ministri dei partiti vincitori delle elezioni (FI, Lega Nord, AN, CCD, CDU, Fondazione Liberaldemocratica) pi\u00f9 alcuni indipendenti. Il nuovo governo ottenne la fiducia al Senato della Repubblica con 175 voti favorevoli, 133 contrari e 5 astenuti e alla Camera dei deputati con 351 voti favorevoli, 261 contrari e 1 astenuto.\nNell'autunno del 2002 il CCD, il CDU e Democrazia Europea di Sergio D'Antoni, che aveva partecipato alle elezioni dell'anno precedente con una lista schierata fuori dai poli, avviarono un procedimento unitario che port\u00f2 alla nascita dell'Unione di Centro.. Durante il primo congresso nazionale del 6 dicembre 2002 Marco Follini venne eletto segretario, con Rocco Buttiglione che assunse la presidenza.\nAlle Elezioni europee del 2004 l'alta frammentazione del panorama politico italiano rese difficile una valutazione dell'operato di governo, ma il risultato fu generalmente visto come una sconfitta per il Presidente del Consiglio Silvio Berlusconi e una vittoria per la coalizione di opposizione di centrosinistra identificata con Romano Prodi, che era Presidente della Commissione europea uscente e ampiamente atteso come rientrante nella politica interna italiana per le successive elezioni politiche. Forza Italia fu la seconda lista per voti con il 20,93% e 16 seggi seguita da Alleanza Nazionale, con l'11,49 delle preferenze e 9 seggi. Le liste dell'UDC e della Lega Nord ebbero comunque un incremento di voti rispetto alla precedente consultazione con, rispettivamente, il 5,80% e 5 seggi e il 4,96% e 4 seggi. Nel nuovo Parlamento europeo i forzisti e i centristi si confermarono nel gruppo del Partito Popolare Europeo - Democratici Europei come pure gli eletti di Alleanza Nazionale nell'Unione per l'Europa delle Nazioni. I leghisti confluirono nel gruppo Indipendenza e Democrazia. Nella stessa tornata elettorale il centro-destra perse anche la guida della regione Sardegna.\nLe Elezioni regionali del 2005 furono un nuovo netto successo per il centrosinistra, che risult\u00f2 vincente in tutte le regioni tranne che nelle roccheforti di centrodestra della Lombardia e del Veneto, dove vennero confermati governatori Roberto Formigoni e Giancarlo Galan e dove comunque il vantaggio del centrodestra risult\u00f2 pi\u00f9 che dimezzato rispetto alle elezioni del 2000.\nCon la sconfitta subita dai partiti al governo alle elezioni regionali italiane del 2005, UDC, Nuovo PSI e Alleanza Nazionale ritirarono le loro delegazioni e ci\u00f2 indusse il Presidente del Consiglio Berlusconi ad annunciare il 20 aprile in Senato la volont\u00e0 di costituire un nuovo governo di fine legislatura e rassegn\u00f2 al Quirinale le proprie dimissioni. Il giorno successivo UDC e Nuovo PSI annunciarono l'appoggio a un nuovo governo e il 22 aprile il presidente della repubblica Carlo Azeglio Ciampi, a seguito di consultazioni, affid\u00f2 il nuovo incarico a Berlusconi. Il 23 aprile Berlusconi si present\u00f2 al Quirinale con la nuova lista dei ministri, che giurarono il pomeriggio stesso. Il terzo governo Berlusconi, formato dagli stessi partiti del precedente esecutivo, ottenne la fiducia alla Camera dei deputati il 27 aprile 2005 con 334 voti favorevoli, 240 contrari e 2 astenuti.\nPer le elezioni politiche italiane del 2006 venne approvato un nuovo sistema elettorale che introduceva il proporzionale, con premio di maggioranza per la coalizione vincente (la c.d. Legge Calderoli). L'approvazione di questa legge provoc\u00f2 le dimissioni di Marco Follini da segretario dell'UDC, che aveva sollecitato una legge proporzionale che non prevedesse liste bloccate. La guida dell'UDC venne assunta da Lorenzo Cesa. La Casa delle Libert\u00e0, che aveva designato Silvio Berlusconi leader come previsto dalla nuova legge che richiedeva un candidato premier, si present\u00f2 unita in tutte le sue componenti storiche, alle quali si aggiunsero una serie di piccoli partiti e movimenti quali il Movimento per l'Autonomia di Raffaele Lombardo e i Riformatori Liberali, guidati da Benedetto Della Vedova. Anche l'estrema destra di Alternativa Sociale di Alessandra Mussolini (che raccoglieva anche l'appoggio di Forza Nuova di Roberto Fiore e del Fronte Sociale Nazionale di Adriano Tilgher) e della Fiamma Tricolore di Luca Romagnoli veniva inglobata organicamente per la prima volta nella coalizione di centro-destra.\nLe Elezioni politiche italiane del 9 e 10 aprile 2006 portarono ad un sostanziale pareggio tra la Casa delle Libert\u00e0 e L'Unione, coalizione di centro-sinistra guidata nuovamente da Romano Prodi. Il centro-destra ottenne alla Camera dei deputati il 49,74% dei voti perdendo da L'Unione per solo 24.755 voti, che valsero a questi ultimi il premio di maggioranza assoluta del ramo di parlamento, previsto dalla legge elettorale appena entrata in vigore. Al Senato della Repubblica la situazione fu addirittura ribaltata: il centro-destra ottenne la maggioranza assoluta, il 50,21% dei voti, ma con l'apporto del voto della circoscrizione Estero, il centro-sinistra riusc\u00ec comunque ad avere due seggi in pi\u00f9. Forza Italia si conferm\u00f2 il primo partito del centro-destra e secondo in assoluto dietro a L'Ulivo con il 23,74% dei voti, seguito da Alleanza Nazionale che rimase al 12,34%. L'UDC con il 6,76% delle preferenze super\u00f2 la Lega Nord, in alleanza col Movimento per l'Autonomia, ferma al 4,58%. Il centro-destra ebbe la minoranza dei seggi in parlamento (281 seggi su 630 alla Camera dei deputati e 156 seggi su 315 al Senato della Repubblica), mantenendo l'egemonia nell'Italia Settentrionale, perdendo nelle \u00abregioni rosse\u00bb e fissando un sostanziale pareggio con L'Unione nel resto della nazione.\nA seguito del risultato elettorale il centro-destra torn\u00f2 all'opposizione e l'incarico di governo venne dato a Romano Prodi.\nDue mesi dopo le elezioni politiche, nell'Elezione del nuovo Presidente della Repubblica Italiana il centro-destra, minoritario nell'assemblea elettrice, cerc\u00f2 invano un accordo con il centro-sinistra per far eleggere un candidato condiviso. Pertanto, la maggioranza di centro-sinistra elesse undicesimo Presidente della Repubblica Italiana Giorgio Napolitano, proveniente dal proprio schieramento.\nIl Popolo della Libert\u00e0.\nNella Casa delle Libert\u00e0 prese forza l'idea di un partito unitario del centro-destra, che riunisse sotto un unico simbolo tutti i partiti della coalizione. L'idea si concretizz\u00f2 il 18 novembre 2007, con la nascita del Popolo delle Libert\u00e0, promosso da Forza Italia, cui aderirono, assieme ad Alleanza Nazionale, tutti i partiti della coalizione, con l'eccezione dell'UDC, che inoltre abbandon\u00f2 il centrodestra, e della Lega Nord che per la sua specificit\u00e0 di movimento regionale, prefer\u00ec un'alleanza federativa con il nuovo partito.\nIl governo Prodi II venne sfiduciato al Senato della Repubblica il 24 gennaio 2008 e, dopo vari tentativi del Presidente della Repubblica Napolitano di trovare una nuova maggioranza parlamentare, le camere vennero sciolte e furono indette nuove elezioni.\nSilvio Berlusconi e Gianfranco Fini decisero che i rispettivi partiti, Forza Italia e Alleanza Nazionale, si sarebbero presentati alle Elezioni politiche italiane del 2008 sotto l'unico simbolo de Il Popolo della Libert\u00e0, in coalizione con la Lega Nord, che avrebbe presentato le sue liste solo al Centro-Nord, e con il Movimento per le Autonomie, che avrebbe fatto altrettanto nelle altre regioni. In osservanza alla legge elettorale, Berlusconi venne nuovamente designato quale capo della coalizione. I centristi dell'UDC, per la prima volta dal 1994, come anche il movimento La Destra di Francesco Storace, presentarono una propria lista e un proprio capo della stessa fuori e in concorrenza rispetto allo schieramento di centro-destra.\nLe Elezioni politiche italiane del 13 e 14 aprile 2008 portarono ad una netta vittoria della coalizione di centro-destra sul centro-sinistra guidato da Walter Veltroni. Il centro-destra ottenne alla Camera dei deputati il 46,81% dei voti e al Senato della Repubblica il 47,31% delle preferenze, superando l'avversario di circa nove punti percentuali in entrambe le camere. Il Popolo della Libert\u00e0 risult\u00f2 il primo partito italiano con il 37,38% dei voti (record per un partito di centro-destra) mentre la Lega Nord ebbe l'8,30% dei voti, terzo dietro al Partito Democratico. Il Movimento per l'Autonomia prese l'1,13% delle preferenze. Il centro-destra ebbe la maggioranza assoluta dei seggi in parlamento, con numeri paragonabili a quelli del 2001 (344 seggi su 630 alla Camera dei deputati e 174 seggi su 315 al Senato della Repubblica), risultando vincitore in tutte le regioni italiane, ad eccezione delle \u00abregioni rosse\u00bb e della Basilicata.\nIl nuovo parlamento elesse presidenti Gianfranco Fini alla Camera e Renato Schifani al Senato, entrambi esponenti del PDL.\nA seguito della vittoria elettorale del centro-destra il presidente della repubblica Giorgio Napolitano confer\u00ec l'incarico di formare il nuovo governo a Silvio Berlusconi e l'8 maggio 2008 giur\u00f2 il quarto governo Berlusconi con ministri dei partiti vincitori delle elezioni (PDL, Lega Nord, MpA e DC) pi\u00f9 alcuni indipendenti. Il nuovo governo ottenne la fiducia alla Camera dei deputati il 14 maggio 2008 con 335 voti favorevoli, 275 contrari e 1 astenuto, e al Senato della Repubblica il 15 maggio 2008 con 173 voti favorevoli, 137 contrari e 2 astenuti.\nLe Elezioni europee del 2009 ebbero una sostanziale conferma del consenso ottenuto dal centro-destra un anno prima alle elezioni politiche. Il Popolo della Libert\u00e0, anche se con un lieve calo, rimase ampiamente il maggior partito dello scenario politico italiano con il 35,26% dei voti e 29 seggi. Aumentarono il proprio consenso sia la Lega Nord, che prese il 10,21% delle preferenze e 9 seggi, sia l'MpA presentatosi con una lista chiamata \"L'Autonomia\" nella quale erano confluiti La Destra (partito fondato da Francesco Storace nel 2007 che rimase fuori dal centro-destra nelle elezioni del 2008), il Partito Pensionati e Alleanza di Centro di Francesco Pionati. Questi ultimi, pur avendo il 2,2% dei voti, non ebbero alcun seggio in virt\u00f9 delle nuova legge elettorale che prevedeva lo sbarramento del 4% dei voti per l'attribuzione dei seggi. Nel nuovo Parlamento europeo il PDL conflu\u00ec nel gruppo del Partito Popolare Europeo mentre i leghisti aderirono al gruppo Europa della Libert\u00e0 e della Democrazia.\nAlle elezioni regionali del 2010 vi fu un sostanziale equilibrio fra centro-sinistra e centro-destra. Anche se il nuovo scenario ebbe sei regioni assegnate al centro-destra e sette al centro-sinistra delle tredici in cui si votava, questi ultimi si riconfermarono nelle regioni in cui governavano, mentre il centro-destra mantenne Lombardia e Veneto strappando agli avversari Piemonte, con il leghista Roberto Cota, Lazio, Campania e Calabria.\nNel mezzo della crisi del debito sovrano europeo e della crisi economica italiana, nel 2011 la maggioranza che sosteneva Berlusconi cominci\u00f2 a sfaldarsi. Alla seconda votazione per l'approvazione del Rendiconto generale dello Stato la maggioranza scese alla Camera a quota 308 deputati, con otto voti meno della maggioranza assoluta. Il 12 novembre 2011, dopo l'approvazione della Legge di stabilit\u00e0 2012 in entrambe le camere del Parlamento, Silvio Berlusconi, come aveva precedentemente accordato con il Presidente Napolitano, rassegn\u00f2 le sue dimissioni e quelle del suo Governo, a causa della perdita della maggioranza assoluta alla Camera dei deputati e della crisi economica del paese.\nLa guida del Paese venne affidata da Giorgio Napolitano a Mario Monti, che diede vita al secondo governo \"tecnico\" della storia repubblicana. L'esecutivo fu formato totalmente da tecnici indipendenti dai partiti e, per questo, il Popolo della Libert\u00e0 e tutti i gruppi parlamentari di centro-destra, con l'eccezione della Lega Nord, scelsero di schierarsi a favore dell'appoggio esterno, insieme al Partito Democratico ed ai partiti dell'ex Terzo Polo. Con l'appoggio a Monti, il PDL vide peraltro venir meno l'alleanza con la Lega Nord, che passando all'opposizione mosse critiche al resto del centro-destra, accusandolo di incoerenza e di appoggiare un governo formato da membri non votati dai cittadini, che introdusse misure di austerit\u00e0 criticate anche dai sindacati, come nel caso della riforma delle pensioni Fornero.\nDurante il Governo Monti all'interno del Popolo della Libert\u00e0 si formarono diverse voci critiche nei confronti del governo tecnico, la cui azione era stata oggetto di valutazioni particolarmente negative da parte dell'area di ex Alleanza Nazionale riconducibile alla componente di Ignazio La Russa. Quando nel novembre 2012 vennero annullate le primarie del PDL, Giorgia Meloni e Guido Crosetto organizzarono il 16 dicembre la convention \"Primarie delle Idee\", e il giorno seguente Ignazio La Russa annunci\u00f2 di voler fondare una nuova formazione di destra; il 20 dicembre venne quindi costituito il gruppo parlamentare al Senato, denominato \"Centrodestra Nazionale\". Tale iniziativa trov\u00f2 l'adesione degli altri due politici.\nLa coalizione di centro-destra del 2013.\nA fine del 2012 in previsione delle nuove elezioni politiche italiane del 2013, in concomitanza con l'uscita dalla maggioranza di governo del Popolo delle Libert\u00e0, Silvio Berlusconi annunci\u00f2 la sua \"ridiscesa in campo\". Il partito cos\u00ec annull\u00f2 le primarie per la scelta del leader. Il 20 dicembre dello stesso anno i deputati del PDL Ignazio La Russa, Giorgia Meloni e Guido Crosetto lasciano il partito per fondare Fratelli d'Italia - Centrodestra Nazionale, dichiarando che la nuova formazione politica sarebbe stata comunque all'interno dello schieramento di centro-destra. All'inizio del 2013 venne ufficializzato l'accordo con la Lega Nord. Quale capo della coalizione fu indicato Silvio Berlusconi, che tuttavia dichiar\u00f2 di non essere interessato al ruolo di premier designando eventuale presidente del Consiglio il segretario politico Angelino Alfano. Il segretario della Lega Roberto Maroni propose per lo stesso ruolo Giulio Tremonti. Aderirono allo schieramento anche altre forze politiche e movimenti minori.\nLe Elezioni politiche italiane del 24 e 25 febbraio 2013 furono le prime nel quale il Paese risult\u00f2 tripolare: oltre alle due coalizioni tradizionali di centro-destra e centro-sinistra (quest'ultima chiamata Italia. Bene Comune e guidata da Pier Luigi Bersani) vi fu l'avvento del Movimento 5 Stelle, forza politica anti-casta distante dai due poli. I risultati delle elezioni furono che nessuna delle coalizioni ottenne una vittoria netta, determinando un risultato senza precedenti nella storia delle elezioni politiche italiane. Il M5S risult\u00f2 il primo partito, ma la coalizione di centro-sinistra fu la prima coalizione per numero di voti sia alla Camera dei deputati che al Senato della Repubblica, distanziando in entrambi i rami la coalizione di centro-destra, arrivata seconda, di neanche un punto percentuale (il 29,18% dei voti alla Camera dei deputati e il 30,72% dei voti al Senato della Repubblica). Il Popolo della Libert\u00e0 diminu\u00ec drasticamente il suo consenso, arrivando al 21,56% delle preferenze. La Lega Nord dimezz\u00f2 il risultato del 2008 ottenendo il 4,09% dei voti mentre Fratelli d'Italia - Centrodestra Nazionale guadagn\u00f2 l'1,96% delle preferenze. Il centro-destra ebbe la minoranza dei seggi in parlamento (125 seggi su 630 alla Camera dei deputati e 117 seggi su 315 al Senato della Repubblica), nel quale nessuno ottenne la maggioranza in entrambi i rami. Il centro-destra risult\u00f2 ancora una volta vincitore nelle regioni dell'Italia settentrionale, ma ebbe un ridimensionamento nel centro-sud ad opera del M5S. Nella stessa tornata elettorale il leghista Roberto Maroni viene eletto nuovo presidente della Lombardia.\nUn mese dopo le elezioni politiche, all'Elezione del nuovo Presidente della Repubblica Italiana, data la nuova composizione frastagliata del parlamento, si ebbero notevoli difficolt\u00e0 a trovare una maggioranza che sostenesse un candidato eleggibile. Dopo varie vicissitudini un ampio schieramento parlamentare chiese a Giorgio Napolitano la disponibilit\u00e0, accolta, ad una ricandidatura. Napolitano venne pertanto eletto ricevendo consensi da parte di tutta l'assemblea, quindi anche dal centro-destra, con l'eccezione di Fratelli d'Italia.\nDopo lunghe consultazioni con i partiti, il neo-rieletto presidente della Repubblica Giorgio Napolitano incaric\u00f2 l'esponente del Partito Democratico Enrico Letta, di trovare una maggioranza in grado di sostenerlo a capo del governo. Nel centro-destra, Lega Nord e Fratelli d'Italia - Centrodestra Nazionale decisero di stare all'opposizione, mentre Il Popolo della Libert\u00e0 partecip\u00f2 alla formazione del governo con l'assegnazione di ministeri e sottosegretariati. Questa decisione fece nascere il primo governo di larghe intese della seconda Repubblica e ruppe in Parlamento l'alleanza elettorale del centro-destra, che rimase per\u00f2 unito nelle amministrazioni locali.\nIl 16 novembre 2013 Il Popolo della Libert\u00e0 si sciolse, con Silvio Berlusconi che ricre\u00f2 Forza Italia e Angelino Alfano che fond\u00f2 il Nuovo Centrodestra. Il 26 novembre il Governo Letta pose la fiducia sulla legge di stabilit\u00e0 presentando un maxi-emendamento che integrava le modifiche della commissione bilancio del Senato. Forza Italia annunci\u00f2 il no alla finanziaria e l'uscita dalla maggioranza di governo, mentre l'NCD continu\u00f2 a far parte dell'esecutivo abbandonando di fatto il centro-destra, paradossalmente in relazione al nome del partito stesso.\nIl 27 novembre 2013 il Senato della Repubblica, con 192 voti favorevoli, 113 contrari e 2 astenuti, approva con voto palese la decadenza da senatore di Silvio Berlusconi, per effetto della \"Legge Severino\", in seguito alla condanna di Berlusconi del 1\u00ba agosto 2013 per frode fiscale con sentenza passata in giudicato. Silvio Berlusconi perde cos\u00ec la carica di parlamentare della Repubblica Italiana dopo 19 anni di presenza ininterrotta. Hanno votato a favore della decadenza Partito Democratico, Movimento 5 Stelle, Scelta Civica, Unione di Centro, Sinistra Ecologia Libert\u00e0, Il Megafono, Per le Autonomie (SVP-UV-PATT-UPT-PSI-MAIE), i senatori a vita Mario Monti, Elena Cattaneo, Carlo Rubbia e Renzo Piano, e i senatori ex M5S passati al Gruppo misto: Fabiola Anitori, Adele Gambaro, Paola De Pin e Marino Mastrangeli. Hanno votato contro la decadenza Forza Italia, Nuovo Centrodestra, Lega Nord e Grandi Autonomie e Libert\u00e0.\nNel mentre \u00e8 la Lega Nord di Matteo Salvini, che facendo ricorso a toni duri contro l'Europa e gli immigrati che diventa, secondo i numeri dei sondaggi, la guida della coalizione di centrodestra. Proprio alle Regionali la Lega Nord permette al centrodestra di poter non solo confermare molte regioni ma anche di vincere in Liguria. La coalizione di centrodestra vive una fase di avvicinamento alle destre nazionalistiche. Famose le cooperazioni con il Front National di Marine Le Pen. Salvini lancer\u00e0 anche il movimento \"Noi con Salvini\" che ha il compito di portare le nuove istanze leghiste nel sud Italia.\nAd inizio 2014, per questioni interne al Partito Democratico, il segretario Matteo Renzi subentra alla guida del governo nazionale a Enrico Letta, con l'esecutivo che nei mesi successivi verr\u00e0 sostenuto da ulteriori parlamentari eletti nel centro-destra, che lasciano quest'ultimo schieramento fondando il gruppo Alleanza Liberalpopolare-Autonomie, guidato da Denis Verdini.\nNel frattempo nel 2014 l'ex Ministro della Giovent\u00f9 Giorgia Meloni vince le primarie indette da Fratelli d'Italia - Alleanza Nazionale e viene eletta Presidente del partito, portandolo a essere l'unico partito nazionale con un'ideologia fortemente caratterizzata da Nazionalismo e Conservatorismo nazionale che si rifanno alla destra originaria e classica.\nLe Elezioni europee del 2014 ebbero la vittoria del centro-sinistra con un risultato storico per numero di preferenze per il PD. Forza Italia dimezz\u00f2 il consenso del PDL di cinque anni prima, con il 16,81% dei voti e 13 seggi, mentre la Lega Nord (in lista unica con Die Freiheitlichen, partito indipendentista dell'Alto Adige) scese al 6,15% delle preferenze e 5 seggi. Fratelli d'Italia - Alleanza Nazionale raddoppi\u00f2 i voti delle politiche del 2013 passando al 3,67%, anche se non ottenne alcun seggio per via dello sbarramento elettorale fissato al 4%. Nel nuovo Parlamento europeo i forzisti confermarono la scelta di aderire al gruppo del Partito Popolare Europeo, come pure i leghisti rimasero nel gruppo Europa della Libert\u00e0 e della Democrazia.\nAll'inizio del 2015 Giorgio Napolitano rassegn\u00f2 le dimissioni da Presidente della repubblica. Nell'Elezione del nuovo Presidente della Repubblica Italiana, con la stessa maggioranza di centro-sinistra nell'assemblea elettrice come alle elezioni presidenziali del 2013, il Partito Democratico e pi\u00f9 specificatamente Matteo Renzi, cercarono senza risultati un accordo solo con Silvio Berlusconi, per quanto riguarda il centro-destra. Pertanto il PD e Area Popolare votarono ed elessero dodicesimo Presidente della Repubblica Italiana Sergio Mattarella, senza l'appoggio del Movimento 5 Stelle n\u00e9 dell'intero centro-destra.\nAlle elezioni amministrative del 2016 la coalizione si divide in varie citt\u00e0 tra cui Roma e Napoli, questo porta a un esito fallimentare in molte citt\u00e0. Tuttavia il centro-destra riesce a vincere in diverse citt\u00e0 minori, perdendo invece al ballottaggio a Milano nonostante l'unione di tutte le forze politiche.\nL'11 dicembre 2016 Paolo Gentiloni ricevette l'incarico dal presidente della Repubblica di formare un nuovo governo di centro-sinistra, dopo le dimissioni rassegnate da Matteo Renzi in seguito al risultato del referendum costituzionale del 4 dicembre, che aveva respinto il progetto di revisione costituzionale promosso dal governo Renzi stesso. Il centro-destra, che al referendum unito si era espresso a favore del no, rimase all'opposizione.\nLa coalizione di centro-destra del 2018.\nIn previsione del rinnovo delle elezioni politiche italiane del 2018, le prime con il nuovo sistema elettorale definito dalla Legge Rosato che si configurava come misto tra proporzionale e maggioritario per l'elezione di entrambi i rami del Parlamento italiano, nel centro-destra venne stretto un accordo a tre tra Silvio Berlusconi, Matteo Salvini e Giorgia Meloni, successivamente ampliato alla neo formazione centrista Noi con l'Italia - UDC di Raffaele Fitto, nel quale venne deciso che in caso di vittoria sarebbe stato il partito con il maggior numero di voti ad esprimere il candidato premier. \nLe Elezioni politiche italiane del 4 marzo 2018 confermarono il tripolarismo: anche in questa elezioni nessuna delle coalizioni ottenne una vittoria netta. Il M5S si conferm\u00f2 il primo partito italiano, aumentando il consenso, ma in questo caso fu il centro-destra la prima coalizione per numero di voti sia alla Camera dei deputati che al Senato della Repubblica, distanziando in entrambi i rami la coalizione di centro-sinistra guidata da Matteo Renzi, arrivata terza, di circa quattordici punti percentuali. Il centro-destra ottenne il 37,00% dei voti alla Camera dei deputati e il 37,50% dei voti al Senato della Repubblica. Per la prima volta dal 1994 la Lega risult\u00f2 essere il primo partito dello schieramento di centro-destra (con il 17,35% circa delle preferenze), e Matteo Salvini divenne ufficialmente il candidato premier. Forza Italia ebbe il suo minimo storico con il 14,00% dei voti seguito da Fratelli d'Italia con il 4,35% e da Noi con l'Italia - UDC all'1,30%. Il centro-destra riport\u00f2 la maggioranza relativa dei seggi in parlamento (262 seggi su 630 alla Camera dei deputati e 135 seggi su 315 al Senato della Repubblica), nel quale nessuno ottenne la maggioranza in entrambi i rami, e risult\u00f2 perdente in tutte le regioni dell'Italia meridionale (dove vince solo in provincia dell'Aquila), mantenendo per\u00f2 la storica egemonia su tutta l'Italia settentrionale e nell'Italia centrale, andando anche a contrastare il consenso del centro-sinistra nelle \u00abregioni rosse\u00bb. Nella stessa tornata elettorale il leghista Attilio Fontana viene eletto nuovo presidente della Lombardia.\nIl nuovo parlamento elesse la forzista Maria Elisabetta Alberti Casellati presidente del Senato, grazie all'accordo tra il centro-destra e il M5S che si divisero le presidenze dei due rami.\nDopo una crisi istituzionale durata ottantanove giorni, in mancanza di una maggioranza parlamentare, la Lega ruppe l'unit\u00e0 parlamentare del centro-destra (come aveva fatto nel 2013 Forza Italia per formare un governo con il PD) e diede vita ad un governo di coalizione con il Movimento 5 Stelle guidato da Giuseppe Conte, il cosiddetto \u00abgoverno giallo-verde\u00bb. Forza Italia e Fratelli d'Italia andarono all'opposizione parlamentare. Questa frattura non si cre\u00f2 a livello locale, in quanto il centro-destra unito vinse in sequenza tutte le elezioni regionali dopo il 4 marzo (Molise, Friuli-Venezia Giulia e per la prima volta Valle d'Aosta e Trentino-Alto Adige).\nLe Elezioni europee del 2019 ribaltarono i rapporti di forza tra Lega e il M5S rispetto alle politiche dell'anno precedente. La Lega raggiunse un risultato storico per il partito, diventando per la prima volta il partito italiano pi\u00f9 votato con il 34,26% delle preferenze e 28 seggi. Al quarto posto Forza Italia dimezz\u00f2 nuovamente il numero di voti rispetto alla precedente consultazione europea con l'8,78% dei voti e 6 seggi, seguita da Fratelli d'Italia con il 6,44% dei voti e 5 seggi. Il centro-destra, diviso nel Parlamento italiano ma unito nelle amministrazioni locali, arriv\u00f2 pertanto vicino al 50% delle preferenze. Nel nuovo Parlamento europeo i forzisti restarono nel Gruppo del Partito Popolare Europeo, i leghisti aderirono al gruppo Identit\u00e0 e Democrazia mentre gli eletti di Fratelli d'Italia confluirono nel Gruppo dei Conservatori e dei Riformisti Europei. Nella stessa tornata elettorale il forzista Alberto Cirio viene eletto nuovo presidente del Piemonte. Tra l'altro, nel corso del 2019, il centro-destra vincer\u00e0 anche tutte le altre quattro elezioni regionali (in Abruzzo, Sardegna e, per la prima volta, in Basilicata e Umbria).\nDopo alcune settimane di tensione nella maggioranza giallo-verde, l'8 agosto 2019 il segretario federale della Lega Matteo Salvini annunci\u00f2 l'intenzione di ritirare il sostegno del suo partito al governo, innescando cos\u00ec la crisi di governo e chiedendo la convocazione di elezioni anticipate, prospettando la nascita di una coalizione di centro-destra aperta anche a Silvio Berlusconi e a Giorgia Meloni. Dopo la sfiducia leghista all'esecutivo, il premier Conte si dimise e, in seguito ad un accordo tra il M5S ed il Partito Democratico, nacque a settembre il governo Conte II (definito \"giallo-rosso\") con il centro-destra nuovamente unito in parlamento all'opposizione.\nNel 2020, anno della pandemia di COVID-19, si tennero due tornate elettorali che portarono al voto otto regioni, con vittoria del centro-destra in quattro casi: il leghista Luca Zaia e il leader di Cambiamo! Giovanni Toti furono confermati presidenti in Veneto e Liguria mentre la forzista Jole Santelli in Calabria, che deceder\u00e0 nello stesso anno, e Francesco Acquaroli (politico) di FdI nelle Marche (prima volta nella storia di questa regione) strapparono la guida degli enti al centro-sinistra.\nLa crisi del governo Conte II, a inizio 2021, ha portato il Presidente della Repubblica Mattarella a designare Mario Draghi nuovo Presidente del Consiglio per un \u00abgoverno di alto profilo\u00bb per fronteggiare la crisi sanitaria ed economica causata dalla pandemia. Accoglie l'appello del presidente, oltre a tutto lo schieramento del precedente governo, anche il centro-destra, con la sola esclusione di Fratelli d'Italia, con la coalizione che si spacca per la quarta volta in dieci anni sulle posizioni nei confronti del governo nazionale."}
{"id": "214491", "revid": "125649809", "url": "https://it.wikipedia.org/wiki?curid=214491", "title": "Ottavio Bianchi", "text": "Carriera.\nGiocatore.\nCrebbe calcisticamente nelle giovanili del , con cui esord\u00ec in Serie A nel 1965; l'anno dopo fu ingaggiato dal , club con il quale disput\u00f2 cinque campionati consecutivi, per poi vestire le maglie di , e .\nChiuse la carriera da giocatore alla , in Serie B, nel 1977: in quella stagione ricopr\u00ec il doppio ruolo di allenatore-giocatore, affiancato da Ottavio Bugatti, dopo gli esoneri di Guido Capello e Giovanni Ballico, venendo a sua volta sostituito da Luis Su\u00e1rez.\nVanta anche due presenze in Nazionale, con la cui maglia ha debuttato il 1\u00ba novembre 1966, nell'amichevole vinta per 1-0 contro l' a Milano. Ha inoltre collezionato una presenza in Nazionale B, nel marzo del 1966.\nAllenatore.\nIntrapresa la carriera di allenatore, sedette sulle panchine di , , e Atalanta, con cui vinse il campionato di Serie C1 1981-1982.\nNel corso del campionato 1983-1984 approda in Serie A all', quindi allena il e, nel 1985 giunge al Napoli, dove vince il primo scudetto della storia partenopea nel campionato 1986-1987, conquistando nella stessa stagione anche la Coppa Italia. Nella stagione successiva il Napoli rimane capolista fino alla ventisettesima giornata, perdendo inaspettatamente quattro delle ultime cinque partite e consegnando lo scudetto al Milan. Al termine della stagione Bianchi fu riconfermato, nonostante i rapporti non idilliaci con la squadra, e furono epurati i cosiddetti \"ribelli di maggio\" Garella, Giordano, Ferrario e Bagni. Nella stagione successiva Bianchi raggiunse la finale di Coppa Italia (persa contro la Sampdoria) e vinse la Coppa UEFA. Dopo la vittoria chiese al presidente Ferlaino la rescissione del contratto per poter allenare la Roma, tuttavia Ferlaino gliela neg\u00f2 e Bianchi rimase per un anno fermo, ancora sotto contratto con il Napoli.\nNel 1990 pass\u00f2 alla , con la quale vinse nel 1991 la Coppa Italia, raggiungendo nello stesso anno anche la doppia finale di Coppa UEFA persa contro l'.\nTerminata l'avventura capitolina alla fine del campionato 1991-1992, nel novembre 1992 torna sulla panchina del Napoli, dopo l'esonero di Claudio Ranieri, riuscendo a sfiorare la qualificazione UEFA con una squadra presa in zona retrocessione. Nella stagione 1993-1994 torna nuovamente al club azzurro, stavolta dietro la scrivania come direttore tecnico, lasciando la panchina a Marcello Lippi: l'esperienza dura un anno, poich\u00e9 l'Inter gli offre la propria panchina e lui accetta.\nAll'ombra della \"madonnina\" disputa il primo campionato dell'era-Moratti, vincendo il derby contro il Milan per 3-1. L'anno successivo la sconfitta contro il Napoli per 2-1 convince Moratti a sollevarlo dall'incarico.\nIl 6 marzo 2001 viene nominato responsabile dell\u2019area tecnica della Fiorentina. Torner\u00e0 in panchina sette mesi dopo. Il 5 aprile 2002 assume la carica di presidente, succedendo al dimissionario Ugo Poggi fino al termine del campionato: nell'agosto del 2002 il club viola va incontro al fallimento.\nVita privata.\nNel 2020 \u00e8 uscita la sua autobiografia \"Sopra il vulcano\", scritta insieme alla figlia Camilla Bianchi."}
{"id": "214492", "revid": "559473", "url": "https://it.wikipedia.org/wiki?curid=214492", "title": "Centrodestra", "text": ""}
{"id": "214493", "revid": "1001457", "url": "https://it.wikipedia.org/wiki?curid=214493", "title": "Dottrina Brezhnev", "text": ""}
{"id": "214495", "revid": "2194936", "url": "https://it.wikipedia.org/wiki?curid=214495", "title": "Partito Sardo d'Azione", "text": "Il Partidu Sardu - Partito Sardo d'Azione (PSd'Az) \u00e8 un partito politico regionale sardo, fondato nel 1921 da Davide Cova, Camillo Bellieni, Emilio Lussu e altri ex-combattenti della Prima guerra mondiale, provenienti principalmente dalla Brigata Sassari, su un programma autonomista.\nNel secondo dopoguerra ha stretto un patto federativo con il Partito d'Azione, sino alla confluenza di quest'ultimo nel Partito Socialista Italiano. Ha poi alternato la partecipazione a coalizioni regionali democristiane con la guida di una maggioranza con il PCI e il PSI (1984-1989), sino a giungere ufficialmente alla scelta indipendentista per la Sardegna nel 1981. Per tali frequenti mutamenti della sua linea politica ha subito numerose e dolorose scissioni.\nDopo aver dato l'appoggio, a fine anni novanta, alle liste progressiste e dell'Ulivo, alle elezioni regionali sarde del 2009 ha siglato un'alleanza programmatica con il PdL, l'UdC e i Riformatori Sardi, coi quali ha governato la Sardegna fino al 2013. A livello europeo, \u00e8 stato cofondatore e membro dell'Alleanza Libera Europea, dalla quale \u00e8 stato sospeso nell'agosto 2018 e infine espulso nell'ottobre 2020, a causa della sua alleanza con la Lega.\nStoria.\nLe origini: dal movimento dei combattenti alla fondazione del partito.\nLa Sardegna, che aveva partecipato in prima linea alla Prima guerra mondiale con due reggimenti composti per la quasi totalit\u00e0 da sardi, la brigata Sassari, non rimase immune ai fermenti del dopoguerra, rappresentati, a livello nazionale dall'Associazione nazionale combattenti-ANC.\nIl 16 marzo 1919, il tenente Camillo Bellieni, mutilato di guerra, insieme al pari grado Arnaldo Satta-Branca, figlio di Pietro, comproprietario del quotidiano di impostazione democratico-repubblicana La Nuova Sardegna, fonda a Sassari il settimanale \"La Voce dei Combattenti\", mentre in agosto nasce, sotto la direzione di Vitale Cao, \"Il Solco,\" al quale collabora l'ingegner Davide Cova.\nLa federazione sarda dell'Associazione Nazionale Combattenti nasce a Nuoro il 25 maggio 1919 e gi\u00e0 esprimeva elementi programmatici intorno alla richiesta per la Sardegna dell'autonomia amministrativa subordinata al controllo del governo centrale.\nDal 22 al 27 giugno del 1919, si tiene a Roma il I Congresso nazionale dell'ANC che approva un suo programma politico, il cosiddetto \"programma Zavattaro\". Efisio Mameli, professore di chimica all'Universit\u00e0 degli Studi di Sassari, delegato regionale dell'associazione, chiede per la Sardegna autonomia finanziaria, in aggiunta all'autonomia amministrativa.\nIl 14 settembre 1919, a Macomer, \u00e8 definita la struttura dell'associazione regionale sarda. In tale occasione, Emilio Lussu, capitano della brigata Sassari, di ideologia repubblicana, propone di unirsi al movimento autonomista, nato nel 1914, con la rivista \"Sardegna\" fondata da due studenti, Attilio Deffenu, esponente del sindacalismo rivoluzionario, studente di giurisprudenza a Pisa e Davide Cova studente di ingegneria a Milano); successivamente, nel febbraio 1918, fu fondata la rivista \"Il Popolo Sardo\" diretta da Davide Cova con Egidio Pilia, Filiberto Farci e Rinaldo Caddeo che affrontava i numerosi problemi della Sardegna. In maggio, inoltre, sotto pseudonimo (Yk), Umberto Cao, professore e avvocato, nel cui studio legale, l'anno successivo, furono praticanti Emilio Lussu e Pietro Mastino, entrambi avvocati, pubblicava l'opuscolo \"Per l'Autonomia!\".\nIl 16 novembre 1919, l'Associazione Nazionale Combattenti si presenta alle elezioni politiche nazionali come lista del Partito dei combattenti e ottiene il 4,1% e 20 seggi. In Sardegna, Lussu non ha ancora l'et\u00e0 prescritta per candidarsi ma sono eletti tre deputati: Mauro Angioni, Pietro Mastino e Paolo Orano, intellettuale vicino alle istanze del sindacalismo rivoluzionario.\nAl III Congresso regionale dell'ANC, tenutosi a Macomer (8-9 agosto 1920), mentre \u00e8 in corso l'impresa fiumana di Gabriele D'Annunzio, \u00e8 approvata la \"Carta di Macomer\", proposta da Emilio Lussu e Lionello De Lisi, pseudonimo di D. Cova. In essa si richiede, per l'Italia, la costituzione in Stato repubblicano con la previsione di una Sardegna \"assolutamente autonoma\" e ad esso federata.\nAlle elezioni provinciali dell'autunno 1920, a Sassari, la lista dei combattenti conquista la maggioranza e Pietro Mastino \u00e8 eletto Presidente del Consiglio provinciale. Lo sar\u00e0 per soli sei mesi. Il 16 aprile 1921, nella sala dell'ex-convento degli Scolopi di Oristano si apre il IV Congresso dei combattenti sardi. Camillo Bellieni preme per il superamento della struttura associativa e la trasformazione del movimento combattentistico regionale in partito politico, proponendo quattro punti programmatici: sovranit\u00e0 popolare, autonomia amministrativa, autonomia doganale, questione sociale.\nIl 17 aprile 1921, con l'approvazione dei quattro punti citati, nasce ufficialmente il Partito Sardo d'Azione, di cui Bellieni \u00e8 eletto \"direttore\" (segretario).\nIl sardismo e l'avvento del fascismo.\nAlle elezioni politiche del maggio 1921, il Partito Sardo d'Azione raccoglie circa 1/3 dei consensi elettorali dell'isola, cio\u00e8 pi\u00f9 del doppio dei voti socialisti (12,4%) e quasi tre volte quelli del PPI (11,3%). Pietro Mastino e Paolo Orano sono confermati deputati e risultano eletti anche Umberto Cao ed Emilio Lussu.\nLussu interviene per la prima volta nell'aula di Montecitorio l'8 dicembre 1921, in occasione del dibattito per la raggiunta indipendenza irlandese, precisando che il Partito Sardo d'Azione \u00e8 autonomista e non separatista. La tesi \u00e8 ribadita da Bellieni, al II Congresso del partito, svoltosi a Oristano nel gennaio 1922, esponendo l'ipotesi di un'Italia \"riordinata su basi federali con la conquista delle autonomie regionali\".\nSi erano intanto formati, anche in Sardegna, i primi fasci italiani di combattimento. Il Partito Nazionale Fascista \u00e8 ben presto finanziato, a livello locale, dall'industriale minerario Ferruccio Sorcinelli, proprietario dell'Unione sarda, in funzione anti-operaia.\nIl III Congresso del PSdAz \u00e8 preceduto dalla sconfitta subita alle nuove elezioni del Consiglio provinciale di Sassari, dovuta all'alienazione dei consensi degli ex-combattenti particolarmente sensibili verso la Casa Reale e per le prime adesioni al fascismo. Il Congresso si svolge a Nuoro il 28 e 29 ottobre 1922, contemporaneamente alla Marcia su Roma, con una massiccia presenza della forza pubblica. Secondo la testimonianza di Dino Giacobbe avrebbe prevalso una linea attendista.\nDurante le celebrazioni del IV anniversario della vittoria, il 4 novembre 1922, a Cagliari, i fascisti sono espulsi dal corteo e costretti a riparare sotto la protezione della polizia. Lussu subisce un'aggressione ed \u00e8 ferito durante un comizio. Per tale motivo non pu\u00f2 presenziare al voto di fiducia al governo Mussolini ma la contrariet\u00e0 del Partito Sardo d'Azione al nuovo governo \u00e8 espressa per bocca di Umberto Cao. Nel frattempo, la redazione del quotidiano autonomista \"Il Solco\" \u00e8 incendiata e il militante Efisio Melis ucciso. Allo sbarco di duecento \"camicie nere\" a Olbia, provenienti da Civitavecchia (1\u00ba dicembre 1922), il partito sardo risponde, data la totale inerzia delle forze di polizia, dotandosi di una formazione paramilitare, le \"camicie grigie\".\nPer porre fine ai subbugli, Benito Mussolini invia in Sardegna, in qualit\u00e0 di prefetto, il generale Asclepia Gandolfo, decorato di guerra e iscritto al fascismo, con l'istruzione di proporre al PSd'Az la fusione con il Partito Nazionale Fascista. Gandolfo inizia a negoziare con Lussu, totalmente contrario all'accordo, cos\u00ec come Camillo Bellieni e Francesco Fancello, le sezioni sardiste di Nuoro, Alghero, Tempio Pausania e quella di Sassari, che aveva chiesto la convocazione di un congresso per denunciare le lusinghe del PNF. Lussu depone allora l'incarico, rassegnando addirittura le dimissioni da deputato ma, nel frattempo, avevano gi\u00e0 lasciato il partito per aderire al fascismo, Enrico Endrich e il deputato Paolo Orano.\nIl congresso straordinario che si tiene a Macomer ai primi di marzo del 1923 vede fronteggiarsi due mozioni: quella anti-fascista, presentata da Davide Cova Giovanni Battista Puggioni, Lussu, Mastino e quella dei sostenitori della fusione col PNF. La prima, con le elezioni del 1924 passa tra le file del fascismo. Per alcuni e i particolare per Pili c'era l'ambizione di attuare i programmi del sardismo attraverso la copertura fascista, riuscendo a ottenere dal governo lo stanziamento, per la Sardegna, di un miliardo di lire da spendere in opere pubbliche: infatti egli si d\u00e0 da fare nello studio di innovazioni dell'agricoltura e dell'allevamento; poi per\u00f2 (dopo il 1930 c.a) viene meno la sua leadership ventennio.\nIl 27 settembre 1925 si svolge a Macomer il V Congresso del PSdAz che lo storico Girolamo Sotgiu defin\u00ec \"la manifestazione antifascista pi\u00f9 importante che si sia svolta nel paese quell'anno\". I 250 congressisti confermano la ferma opposizione al fascismo quale \"antilibertario, accentratore e protezionista\". All'assise sarebbe dovuto intervenire anche il comunista Ruggero Grieco, quale latore di un messaggio di Antonio Gramsci, nel quale si invitava il PSdAz a farsi promotore dell'unit\u00e0 tra contadini e operai, ma non gli viene concesso di leggere la comunicazione.\nIl 31 ottobre dell'anno seguente Emilio Lussu reagisce al tentativo di aggressione da parte di alcuni fascisti, penetrati nella sua abitazione di Cagliari, con l'uccisione di un giovane squadrista. Contemporaneamente, il PNF provvede alla soppressione in Italia di tutti i partiti di opposizione, compreso il Partito Sardo d'Azione (R.D. n. 1848/26).\nLussu \u00e8 condannato all'esilio nell'isola di Lipari, dalla quale, attraverso un'azione rocambolesca compiuta insieme a Carlo Rosselli e Francesco Fausto Nitti, riesce a fuggire il 27 luglio 1929. Giunto a Parigi, nell'agosto del 1929, fonda il movimento antifascista Giustizia e Libert\u00e0, insieme a Carlo Rosselli, Gaetano Salvemini, Alberto Tarchiani, Francesco Fausto e Vincenzo Nitti.\nAlcuni dirigenti sardisti seguiranno il percorso di Lussu, legandosi a Giustizia e Libert\u00e0 e all'antifascismo europeo. Tra questi Francesco Fancello, Stefano Siglienti e Dino Giacobbe. Quest'ultimo parteciper\u00e0 alla guerra civile spagnola, al comando della batteria Carlo Rosselli; nella stessa guerra trover\u00e0 la morte il sardista Giuseppe Zuddas.\nAltri continueranno la propria militanza antifascista resistendo alle violenze dello squadrismo. Luigi Battista Puggioni assister\u00e0 alla distruzione del proprio studio di avvocato; Giovanni Battista Melis sar\u00e0 incarcerato nel 1928 a Milano; Camillo Bellieni costretto a un'esistenza precaria in giro per l'Italia, sotto la stretta sorveglianza della polizia.\nIl dopoguerra e l'uscita della componente filosocialista.\nIl 21 giugno 1943, a guerra in corso, a Bono, si celebra un congresso clandestino del PSdAz. Dopo la liberazione della Sardegna, nel novembre dello stesso anno, esce a Sassari \"Lineamenti del programma politico del Partito Sardo d'Azione\", a opera del direttore uscente, Luigi Battista Puggioni. Nell'opuscolo sono ribaditi i valori storici e i programmi del partito: autonomia amministrativa e cooperativismo. In breve tempo il partito riesce a costituire 251 sezioni con circa 37.000 iscritti.\nNel frattempo, Emilio Lussu che, dopo l'assassinio di Carlo Rosselli aveva assunto la guida di Giustizia e Libert\u00e0, era rientrato in Italia dall'esilio nell'agosto del 1943 e aveva aderito al Partito d'Azione, sorto clandestinamente a Roma, nel giugno del 1942, con un programma repubblicano e antifascista ma anche con elementi di socialismo. Lussu si era adoperato affinch\u00e9 tutto il movimento Giustizia e Libert\u00e0 confluisse nel nuovo partito e, sulla stessa linea era stato seguito da sardisti come Pietro Mastino, Francesco Fancello e Stefano Siglienti o simpatizzanti come Mario Berlinguer, entrati nei quadri del Partito d'Azione. I sardisti rimasti per la quasi totalit\u00e0 in Sardegna durante il ventennio, invece, avevano mantenuto un orizzonte politico limitato alla loro isola e, in gran parte, conservatore. Si era costituita anche una fazione indipendentista, in analogia con quanto stava succedendo in Sicilia.\nLussu, dopo l'esilio, rientra in Sardegna sbarcando a Cagliari, il 30 giugno 1944, ed \u00e8 accolto trionfalmente. Un mese pi\u00f9 tardi, a Macomer, si svolge il VI Congresso del Partito Sardo d'Azione. Francesco Fancello, su indicazione di Lussu, allora assente, propone un patto federativo con il Partito d'Azione che \u00e8 approvato, bloccando sul nascere ogni \"deviazione\" separatista.\nIl 18 gennaio 1945 in Piazza Yenne, a Cagliari, a seguito di alcune voci che invitavano i giovani sardi alla chiamata alle armi per compiti di facchinaggio a fianco degli alleati, il movimento giovanile sardista organizza una manifestazione di protesta che sfocia in disordini e arresti indiscriminati ai quali seguono altri assalti alle caserme e ai commissariati. Buona parte degli oratori e degli arringatori della protesta proviene dal movimento giovanile sardista.\nAl congresso del marzo 1945, si contrappongono l'ala autonomista conservatrice, quella ideologicamente pi\u00f9 liberal-democratica (Bellieni), quella favorevole a posizioni socialiste e marxiste (Lussu) e quella indipendentista. Lussu si esprime per il ripudio totale del separatismo e per l'abbraccio verso posizioni di economia di tipo socialista, in conformit\u00e0 con gli orientamenti che stava imprimendo al Partito d'Azione, con il quale il partito sardo era federato; trova, per\u00f2, l'altro capo \"storico\", Camillo Bellieni, totalmente contrario.\nSi riesce, comunque, ad approvare un documento di compromesso fondendo le relazioni di Puggioni, Salvatore Cottoni, Gonario Pinna, Bartolomeo Sotgiu e Luigi Oggiano in cui si concorda per l'autonomia dell'isola nell'ambito di una repubblica federale e la riforma agraria. Prima della conclusione del congresso, Lussu, insoddisfatto, presenta un ordine del giorno della sezione di Cagliari di chiara impronta azionista, che viene bocciato dai 2/3 dei delegati, provocando l'ira del combattente antifascista che abbandona la sala insieme ad altri della sua componente. La direzione uscente \u00e8 comunque riconfermata e riuscir\u00e0 a ricucire lo strappo con Lussu, qualche mese pi\u00f9 tardi.\nL'obiettivo di formulare uno statuto regionale autonomo \u00e8 avviato con l'insediamento della Consulta Nazionale, il 29 aprile 1945 che, a composizione paritetica dei partiti, affiancava il lavoro dell'Alto Commissario governativo per la Sardegna. La discussione sullo statuto autonomo ebbe una svolta il 7 maggio 1946 con la proposta di Lussu e Mario Berlinguer di estendere anche alla Sardegna lo Statuto siciliano che garantisce un'ampia autonomia ma la proposta viene bocciata e i consultori sardisti, contrariamente alle indicazioni della direzione del partito esprimono voto contrario. Lo specifico Statuto speciale per la Regione Sardegna sar\u00e0 approvato con Legge costituzionale 26 febbraio 1948, n. 3 e rappresenta una indubbia vittoria dell'autonomismo sardo.\nAlle elezioni per l'Assemblea costituente del 1946, il Psd'Az riesce a eleggere Emilio Lussu e Pietro Mastino. Entrambi costituiscono un gruppo parlamentare \"Autonomista\" insieme ai sette eletti del Partito d'Azione e al valdostano Giulio Bordon. Il partito dimostra una buona forza nel cagliaritano, ottiene 1/4 dei consensi nel nuorese, un indebolimento nel sassarese e, soprattutto, nella Gallura (7,5% su scala provinciale). Giovanni Battista Melis sostituisce alla direzione del partito il dimissionario Puggioni che preferisce dedicarsi al giornale \"Il Solco\", diretto, a Sassari, da Bartolomeo Sotgiu.\nIl 20 ottobre 1947, si era sciolto il Partito d'Azione che, in base alle direttive programmatiche del suo leader Emilio Lussu, era confluito nel Partito Socialista Italiano, per rafforzare il blocco delle sinistre. Le intenzioni di Lussu erano quelle di portare anche il Partito Sardo d'Azione nell'alveo del socialismo italiano, tramite un patto federativo, ma dichiar\u00f2 di subordinare questa scelta all'esito di un nuovo congresso del partito. Ai sardisti, in vista delle elezioni politiche, \u00e8 offerta l'adesione al Fronte Democratico Popolare nella composizione di liste comuni in funzione anti-democristiana e antiamericana ma il direttorio, riunitosi a Macomer il 18 febbraio 1948, respinge ogni possibilit\u00e0 di accordo coi socialcomunisti. Nelle elezioni del 18 aprile del 1948 il Psd'Az, subisce un vistoso arretramento di consensi (10,3% su base regionale) e riesce a eleggere soltanto un deputato, Giovanni Battista Melis e un senatore, Luigi Oggiano. Quest'ultimo si iscrive al Gruppo Democratico di Sinistra, insieme a Lussu e Mastino, senatori di diritto in base alla III disposizione transitoria e finale della Costituzione Italiana.\nA nemmeno un mese dalle elezioni, il direttorio fissa la data del nuovo congresso, da svolgersi a Cagliari il 3 e il 4 luglio. Un primo atto della battaglia interna \u00e8 il congresso della sezione cagliaritana che vede il predominio dei lussiani e la sostituzione del presidente della sezione, Pietrino Melis, fratello di Giovanni Battista, con l'avvocato \"lussiano\" Giuseppe Asquer. Le mozioni depositate sono cinque: quella dei lussiani, denominata \"mozione socialista autonomista\", la \"mozione sardista\" degli autonomisti, una mozione di matrice terzaforzista a firma di Gonario Pinna, una mozione della federazione giovanile cagliaritana e una presentata da Emilio Fadda, di orientamento conservatore. La prima, che intendeva il Psd'Az come partito di classe e inserito nel movimento internazionale della sinistra, fu sottoscritta oltre che da Lussu, da Dino Giacobbe, Giuseppe Asquer, Anton Francesco Branca, Armando Zucca, e si presentava particolarmente forte nella provincia di Cagliari, tradizionale bacino elettorale di Lussu; la seconda rivendicava l'adesione ai principi originari del sardismo e propugnava una sostanziale inconciliabilit\u00e0 con i partiti italiani, riceve il sostegno \"esterno\" di Camillo Bellieni ed \u00e8 sottoscritta da Pietro Melis, Luigi Oggiano e anche da Pietro Mastino.\nIl congresso si svolge nei locali della manifattura tabacchi. La relazione introduttiva del direttore Melis e la presentazione delle mozioni a opera di Armando Zucca e Luigi Oggiano subiscono varie interruzioni. Lussu, vistosi in minoranza, convoca i suoi seguaci e abbandona clamorosamente il congresso. La mozione sardista e quella di Gonario Pinna vengono unificate e si procede agli adempimenti congressuali; Piero Soggiu \u00e8 eletto nuovo segretario.\nL'ultimo congresso con la presenza di coloro i quali, 27 anni prima, avevano contribuito alla fondazione del partito, si conclude con una scissione. I lussiani raggiungono il vicino cinema Olimpia e fondano il Partito Sardo d'Azione Socialista che, presentatosi col proprio simbolo alle prime elezioni regionali otterr\u00e0 il 6,6% e tre consiglieri regionali, sinch\u00e9, nel novembre 1949 confluir\u00e0 nel Partito Socialista Italiano.\nDal centrismo filodemocristiano al federalismo.\nLa scissione dell'ala di sinistra ha per naturale conseguenza una complessiva svolta a destra del PsdAz che, alle elezioni regionali del 1949, conferma sostanzialmente i risultati delle politiche dell'anno precedente. A una perdita di consensi nel cagliaritano, roccaforte dei lussiani, fa da contraltare una ripresa nel sassarese (11%) e il 20% dei voti nella roccaforte nuorese. Con il 10,4% complessivamente ottenuto, sono eletti sette consiglieri regionali: Pietro Melis, Anselmo Contu, Piero Soggiu, Peppino Puligheddu, Luigi Satta, Alberto Mario Stangoni e Giangiorgio Casu.\nIl partito entra nella giunta a guida democristiana di Luigi Crespellani, nonostante la contrariet\u00e0 di Bartolomeo Sotgiu e Antonio Bua e, soprattutto di Gonario Pinna e Antonio Simon Mossa, che escono dal partito. Gli assessori sardisti si battono soprattutto sulle questioni riguardanti la riforma agraria e le entrate finanziarie. Nel partito, si fa notare una certa vivacit\u00e0 giovanile, in particolar modo ad opera di Marcello Tuveri, Marco Diliberto, Ignazio Delogu, Virgilio Lai, Fernando Pilia e Michelangelo Pira, che diviene direttore de \"Il Solco\".\nDopo il congresso del 1951, che riporta Giovanni Battista Melis alla carica di direttore, il PSdAz esce dalla giunta regionale e, alle elezioni politiche e regionali del 1953 subisce un crollo di consensi (7% e 4 seggi). Il partito rientra temporaneamente in giunta assieme alla DC sino al 1958, quando, alle elezioni politiche stringe una sfortunata alleanza alternativa ai due blocchi con il Movimento Comunit\u00e0 di Adriano Olivetti, con esito negativo.\nNel 1958, la giunta regionale, guidata dal democristiano Efisio Corrias istituisce un apposito assessorato al Piano di Rinascita della Sardegna, in attuazione dell'art. 13 dello statuto regionale. I sardisti Pietro Melis e Anselmo Contu entrano in giunta, rispettivamente all'Industria e al Turismo.\nSulla scena politica regionale compaiono i nomi di Nino Ruiu, Sebastiano Brusco, Salvatore Sechi e Carlo Sanna. Il partito si colloca su posizioni di centro-sinistra, a suggello di un'alleanza col Partito Repubblicano Italiano che consente a Giovanni Battista Melis di essere eletto alla Camera dei deputati alle elezioni politiche del 1963.\nNegli anni sessanta fa scalpore il gesto di protesta del sindaco sardista di Ollolai, Michele Columbu, che marcia a piedi verso Sassari, per protestare contro la destinazione verso l'industria chimica del Piano di Rinascita, a scapito del settore agricolo. Rientra nel PSdAz l'architetto algherese Antonio Simon Mossa e, dalle pagine della Nuova Sardegna (spesso adoperando lo pseudonimo di Fidel) comincia a introdurre tematiche indipendentistiche, come il pericolo di estinzione della lingua sarda, il presunto neocolonialismo dello Stato italiano e il fondamento etnico dell'esigenza di autonomia della Sardegna. Nel 1965, Mossa e i suoi pi\u00f9 stretti collaboratori (Ferruccio Oggiano, Antonio Cambule, Nino Piretta e Giampiero Marras) conquistano la federazione sassarese, sconfiggendo la componente del consigliere regionale Nino Ruiu. Simon Mossa oltre a smontare il paradigma della Rinascita, innovava profondamente il linguaggio politico e teorico del sardismo.\nLa linea politica di Mossa, tenacemente ostacolata da esponenti di primo piano come Armando Corona, Peppino Puligheddu e Nino Ruiu, sensibili alla alleanza col PRI di Ugo La Malfa, riesce a guadagnarsi l'appoggio di Michele Columbu, Giovanni Battista Melis e Piero Soggiu e, al XVI congresso del febbraio 1968, riesce ad ottenere una modifica dell'art. 1 dello statuto del partito, in senso federalistico: \"Il Partito Sardo d'Azione \u00e8 la libera associazione di tutti coloro i quali vogliono unirsi allo scopo di costituire una forza politica che abbia come meta l'Autonomia Statuale della Sardegna, ben precisata costituzionalmente, nell'ambito dello Stato Italiano concepito come Repubblica Federale\". La componente minoritaria abbandona progressivamente il partito, aderendo al Partito Repubblicano Italiano.\nAnni settanta: i consensi al minimo storico.\nAntonio Simon Mossa muore prematuramente nel luglio del 1971, lasciando il partito in mano alla vecchia guardia rappresentata da Melis, Soggiu, Contu e Michele Columbu. I sardisti accettano la proposta di PCI e PSIUP per un'alleanza elettorale alle politiche del 1972. Columbu \u00e8 eletto deputato e si iscrive al gruppo misto comprendente gli autonomisti della Valle d'Aosta e del Trentino-Alto Adige.\nNel 1974, Columbu subentra a Melis alla segreteria del partito. Pochi mesi dopo, le elezioni regionali rappresentano una disfatta per il Partito Sardo d'Azione, nonostante una candidatura carismatica come quella di Michelangelo Pira. I suffragi non superano il 2,5% e l'unico sardista eletto al consiglio regionale \u00e8 l'anziano Giovanni Battista Melis.\nIn quegli anni sorgono alcune realt\u00e0 definite con il nome di \"neosardismo\", come il circolo \"Citt\u00e0-Campagna\", fondato a Cagliari da intellettuali come Antonello Satta e Eliseo Spiga, e il movimento \"Su Populu Sardu\", fondato da Mario ed Elisabetta Carboni (1973) al quale aderiscono successivamente Gianfranco Pintore, Angelo Caria, Diego Corraine e Lorenzo Palermo. Nel pieno degli \"anni di piombo\", la preoccupazione di certi settori per la crescente diffusione delle tematiche indipendentiste fa sorgere un'inchiesta da parte del Servizio informazioni difesa (SID), sulla presunta esistenza di gruppi di guerriglia separatista orchestrati dal leader Michele Columbu e dai gruppi neosardisti.\nOltre al segretario Columbu, il partito si raccoglie nelle personalit\u00e0 di Carlo Sanna a Cagliari, Italo Ortu a Oristano, Mario Melis a Nuoro e Nino Piretta a Sassari, dove, nel 1975, si eleggono due consiglieri comunali. L'alleanza col PCI \u00e8 confermata alle elezioni politiche del 1976. L'avvocato Mario Melis, fratello di Giovanni Battista, \u00e8 eletto al Senato.\nLa seconda parte degli anni settanta registra le difficolt\u00e0 dell'industria chimica, che rappresenta il perno dell'economia isolana. Gli impianti della SIR - Societ\u00e0 Italiana Resine, di cui \u00e8 proprietario Nino Rovelli, infatti, sono localizzati al nord (Porto Torres), al sud (Cagliari) e al centro (Ottana) dell'isola. Proprio il successo della petrolchimica, fiore all'occhiello del Piano di Rinascita, aveva assicurato l'egemonia politica e culturale della DC e l'affermazione dei quadri sindacali dei partiti di sinistra. Il suo declino fu forse la causa della ripresa delle tematiche sardiste, portate avanti dal PsdAz e dai movimenti indipendentisti, che si concentrarono sulla richiesta della zona franca fiscale e sulla tutela della lingua sarda. Nel 1977 si form\u00f2 un comitato per la raccolta di firme per una proposta di legge di iniziativa popolare sul bilinguismo che ebbe successo.\nAlle elezioni politiche del 3 giugno 1979, il Partito Sardo d'Azione tocca il minimo storico con 17.673 voti alla Camera dei Deputati e 15.766 al Senato. Due settimane dopo, tuttavia, alle elezioni regionali, grazie al patto elettorale con il movimento \"Su Populu Sardu\", sotto l'emblema dei Quattro Mori e la scritta \"Libertade e Socialismu\", si riescono a raccogliere 30.238 voti, pari al 3,3% dei consensi e ad eleggere in Consiglio Carlo Sanna, Mario Melis e Nino Piretta, con un incremento dello 0,8% e di due seggi, rispetto alle precedenti regionali. Con lo scioglimento del movimento Su Populu Sardu, una parte consistente della sua dirigenza, tra i quali Carboni e Pintore, entrano nel PsdAz.\nLa definitiva scelta indipendentista e Mario Melis Presidente.\nAl rinnovato entusiasmo segue, nel 1980, una serie di successi elettorali nelle comunali di Cagliari, dove sono eletti Michele Columbu (anche sindaco per un solo giorno) e Bachisio Morittu e a Sassari, dove il partito raddoppia la rappresentanza.\nA Porto Torres, tra il 5 e il 6 dicembre 1981 si celebra il XX congresso del Partito Sardo d'Azione, che delibera la modifica dell'art. 1 dello statuto, inserendo la parola \"indipendenza\" in luogo di \"autonomia statuale\", senza pi\u00f9 nessun riferimento allo stato italiano. Lo strappo totale con l'Italia provoca indignazione e accuse di fomentare un complotto separatista con l'aiuto della Libia.\nAlle elezioni politiche del 1983 Mario Melis \u00e8 eletto deputato e Giovanni Battista Loi senatore. L'anno successivo Michele Columbu entra nel Parlamento Europeo e alle elezioni regionali il partito consegue il 13,8% e dodici consiglieri. Melis opta per il Consiglio regionale lasciando il seggio di deputato a Giovanni Battista Columbu. Sono eletti anche Giorgio Ladu e Franco Meloni. La maggior parte dei consensi arrivano dalle maggiori citt\u00e0 dell'isola: a Cagliari e a Sassari il Psd'Az, infatti, sfiora il 20%. Sono, quindi, i ceti appartenenti al mondo imprenditoriale e artigianale e a quello delle professioni che guardano con interesse i sardisti, mostrando diffidenza verso le politiche economiche dello Stato italiano.\nLa presidenza della regione tocca a Mario Melis, che inaugura una giunta di alternativa di sinistra. La presidenza Melis resta in carica per l'intero quinquennio con la formazione di tre giunte sorrette da una maggioranza di sinistra (PCI e PSI, PSDI e PRI). Alle elezioni comunali e provinciali del 1985 il partito cresce ancora; a Cagliari sono eletti nove consiglieri e a Sassari otto. Alle elezioni politiche del 1987 sono confermati alla Camera Columbu e Loi ed \u00e8 eletto il segretario Carlo Sanna.\nGli succede Italo Ortu, che deve fronteggiare l'uscita dal partito di Bachisio Morittu e del cantautore Piero Marras che aderiscono, insieme ad alcuni ex-comunisti, al gruppo \"Rinascita e Sardismo\"; altri militanti e dirigenti passano a Sardigna Natzione, costringendo Melis alla ricerca di nuove alleanze. Inoltre non si riesce ad attuare le proposte pi\u00f9 care ai sardisti, e cio\u00e8 l'istituzione della zona franca e la legge sul bilinguismo, bocciata l'ultimo giorno della legislatura per il voto contrario degli alleati comunisti.\nAlla vigilia delle elezioni regionali del 1989 il leader sassarese Nino Piretta \u00e8 arrestato con l'accusa di concussione e truffa. Il Psd'Az ha un calo minimo di voti ma perde due seggi ed \u00e8 superato dal Partito Socialista Italiano. Ci\u00f2 permette alla DC di tornare al governo regionale con una maggioranza coerente con quella del quadro nazionale.\nIn giunta regionale con i Progressisti.\nIl partito si presenta all'appuntamento del XXIII congresso (8-9 dicembre 1989) radicato in tutta la Sardegna con centinaia di amministratori e un ceto intellettuale piuttosto attivo, riunito attorno alla testata \"Il Solco\" che aveva ripreso le pubblicazioni. diretto da Gianfranco Pintore. Carlo Sanna \u00e8 rieletto segretario. Le amministrative del 1990, tuttavia, si rivelano un insuccesso, soprattutto a Cagliari. Le difficolt\u00e0 non cessano n\u00e9 durante la segreteria di Efisio Pilleri, espressione dei rinnovatori, n\u00e9 durante quella del subentrante Giorgio Ladu.\nAlle elezioni politiche del 1992, l'imprenditore di Porto Torres Giancarlo Acciaro \u00e8 eletto alla Camera e, al Senato, il cardiochirurgo Valentino Martelli. Pochi giorni dopo l'insediamento, tuttavia, Martelli lascia il gruppo autonomista per il Partito Liberale. Il segretario Giorgio Ladu, strenuo sostenitore della candidatura, si dimette. Gli succede Italo Ortu.\nAlle elezioni del 1994, il Psd'Az si presenta all'interno di un cartello regionale denominato \"Alleanza Federalista\", comprendente anche socialisti e partiti laici, senza alcun risultato positivo. La sconfitta induce Ortu alle dimissioni. Nell'aprile \u00e8 eletto segretario l'ex-parlamentare Giancarlo Acciaro che, pochi giorni dopo \u00e8 arrestato per corruzione; verr\u00e0 pienamente assolto dieci anni pi\u00f9 tardi ma, nel frattempo, la segreteria \u00e8 affidata a Cecilia Contu, figlia di Anselmo ed ex-presidente della Provincia di Cagliari.\nLa Contu guida il partito all'appuntamento delle elezioni regionali dello stesso anno. Con la candidatura a presidente dell'insegnante di Santa Teresa Gallura, Pasqualina Crobu, il Psd'Az riesce a eleggere quattro rappresentanti ed entra nelle giunte progressiste di Federico Palomba con gli assessori Giacomo Sanna, sassarese ed Efisio Serrenti, cagliaritano. Si approvano importanti quali la legge sulla tutela della lingua sarda (n. 27 del 1998), la legge di riforma delle province e la bandiera regionale. \nPer le elezioni politiche italiane del 1996, il nuovo segretario Lorenzo Palermo sigla un accordo con L'Ulivo che consente di eleggere al Senato Franco Meloni. L'anno successivo, tuttavia, i sardisti abbandonano il governo regionale, per contrasti col presidente Federico Palomba. Il Psd'Az si trova a un bivio: o la ricucitura col centrosinistra o una difficoltosa alleanza con il centrodestra per la presenza di Alleanza Nazionale).\nDal cartello indipendentista all'alleanza con il centro-destra.\nAlle elezioni regionali del 1999 i sardisti scelgono di correre da soli candidando alla presidenza il loro leader Franco Meloni. L'8,3% di voti su base regionale \u00e8 accompagnato dal dimezzamento delle preferenze nei listini provinciali che determina la perdita di un consigliere. Il partito si spacca sull'opportunit\u00e0 di fornire un appoggio esterno al centrodestra per formare una giunta di maggioranza: mentre Efisio Serrenti accetta, in cambio della Presidenza del Consiglio Regionale, Giacomo Sanna e il nuorese Pasqualino Manca votano contro. Serrenti, con Cecilia Contu e Mario Carboni, messi in minoranza, escono dal partito e contribuiscono alla formazione del nuovo soggetto politico Fortza Paris. \nL'anno successivo il candidato sindaco di Sassari, Leonardo Marras, \u00e8 sconfitto da Gianvittorio Campus del centrodestra. Giacomo Sanna \u00e8 eletto alla segreteria.\nI contrasti col centrosinistra portano il Psd'Az a elaborare un'alleanza con tutti i soggetti indipendentisti sardi, presentando, alle politiche del 2001 il cartello elettorale Sardigna Natzione ma con modesti risultati. Alle regionali del 2004 il partito si oppone alla candidatura di centrosinistra del fondatore di Tiscali Renato Soru, presentandosi alla guida del polo indipendentista sotto l'insegna \"Sardigna Libera\" ma, nuovamente, con scarso successo. Il segretario Giacomo Sanna manca l'elezione e sono eletti due soli consiglieri, Beniamino Scarpa e Giuseppe Atzeri. Sanna si presenta in un collegio lombardo sotto le insegne della Lega Nord alle politiche del 2006 e, nel dicembre dello stesso anno, lascia la carica di segretario. \u00c8 eletto presidente nazionale e gli succede alla segreteria Efisio Trincas.\nTrincas prende contatti col centrodestra e, alle elezioni regionali del 2009, il PSd'Az si presenta in collegamento con il candidato di centrodestra Ugo Cappellacci ma la minoranza di sinistra esce dal partito e si schiera, con la lista \"Rossomori\", nella coalizione di centrosinistra del presidente uscente Soru.\nLa scelta di Trincas, tuttavia, ha successo. Ugo Cappellacci \u00e8 eletto presidente e il Partito Sardo d'Azione rientra in giunta dopo quindici anni di opposizione, conseguendo il 4,3% dei suffragi e l'elezione di cinque consiglieri regionali. Il sindaco di Dorgali Angelo Carta, \u00e8 assessore, prima ai Lavori Pubblici e poi Trasporti, dove gli succede, qualche anno pi\u00f9 tardi, il cagliaritano Christian Solinas. Di difficile decifrazione il risultato delle elezioni provinciali del 2010: a un aumento generale di consensi (il 6.5% su scala regionale), corrisponde la conquista della sola amministrazione provinciale di Oristano, con l'esclusione del partito da tutte le amministrazioni comunali dei centri capoluogo.\nAlle elezioni regionali del 2014 l'alleanza con la coalizione di centro-destra, guidata sempre da Cappellacci, \u00e8 confermata. La sconfitta della coalizione e la riduzione del numero dei consiglieri (da 80 a 60) determina il restringimento della rappresentanza a soli tre consiglieri, pur avendo il partito aumentato i consensi al 4,67%. La fase post-elettorale vede emergere diverse tensioni tra le componenti, riguardo alla segreteria di Giovanni Colli, che si dimette nel luglio 2014. Nel marzo 2015 il consiglio nazionale del partito elegge nuovo segretario Giovanni Columbu, figlio di Michele. Il congresso dell'autunno dello stesso anno vede l'affermazione della componente guidata dal consigliere cagliaritano Christian Solinas, che nel novembre viene eletto segretario, il pi\u00f9 giovane a ricoprire questa carica dal secondo dopoguerra.\nL'alleanza con la Lega e l'elezioni regionali e suppletive.\nAlle elezioni politiche del 2018 il Partito Sardo d'Azione stringe un accordo con la Lega per l'inserimento dei suoi candidati nelle liste elettorali leghiste. Christian Solinas viene cos\u00ec eletto senatore nella circoscrizione Sardegna. Il 23 novembre di quell\u2019anno il leader leghista Matteo Salvini presenta il 34\u00ba congresso del PSd\u2019Az a Cagliari insieme a Solinas in vista delle regionali di febbraio. L'alleanza viene contestata dalle correnti pi\u00f9 progressiste del PSd'Az, che viene sospeso dall'Alleanza Libera Europea.\nAlle elezioni per il rinnovo del Consiglio regionale della Sardegna del 24 febbraio 2019 il PSd\u2019Az presenta il proprio segretario Christian Solinas come candidato alla presidenza della Regione, in alleanza con il centro-destra. Lo schieramento risulta vincente con il 47,81% dei voti e Solinas viene eletto presidente; il partito con il 9,9% ottiene 7 seggi ed \u00e8 risultata la seconda forza della coalizione dietro alla Lega.\nSolinas lascia il seggio da senatore, privando dunque il partito della rappresentanza a Palazzo Madama che per\u00f2 viene riconquistata l'anno successivo, nel mese di settembre: alle suppletive per il seggio uninominale del collegio uninominale Sardegna - 03 (con Sassari come centro pi\u00f9 importante) tenutesi per assegnare il seggio lasciato vacante da Vittoria Bogo Deledda (M5S), deceduta il 17 marzo 2020 il Psd'Az vede eletto il suo esponente Carlo Doria alla guida della coalizione di centro-destra.\nVisto il proseguire dell'alleanza con la Lega, il 2 ottobre 2020 il Psd'Az viene espulso dall'Alleanza Libera Europea.\nSegretari.\nDal 1921 al 1974 la denominazione della massima carica politica del Partito fu \"Direttore Regionale\"; dal 1974 al 1981 \"Segretario Politico\"; dal 1981 in poi \"Segretario Nazionale\". Nel novembre 1957 Pietro Mastino venne eletto Presidente di un Comitato Esecutivo per la riorganizzazione del Partito. Dopo le dimissioni di Antonio Delitala, i poteri passarono al Presidente del Partito Franco Meloni fino all'elezione del nuovo segretario Giacomo Sanna nel luglio del 2000. Nel luglio del 2014 Giovanni Colli si dimise, le funzioni furono prese dal Presidente del Partito Giacomo Sanna, fino al marzo 2015 quando venne eletto Giovanni Columbu.\nElenco dei Segretari:"}
{"id": "214496", "revid": "339392", "url": "https://it.wikipedia.org/wiki?curid=214496", "title": "Copie anastatiche", "text": ""}
{"id": "214497", "revid": "72396", "url": "https://it.wikipedia.org/wiki?curid=214497", "title": "Computer-aided manufacturing", "text": "Computer-Aided Manufacturing \u00e8 una espressione della lingua inglese, utilizzata informatica e nell'ingegneria meccanica traducibile in italiano con \"produzione assistita da computer\".\nDescrizione.\nTale espressione indica una categoria di prodotti software che analizzano un modello geometrico virtuale, bidimensionale o tridimensionale, per generare le istruzioni necessarie a una macchina utensile a controllo numerico computerizzato (CNC) per seguire un \"percorso utensile\" definito da tali istruzioni. Esistono software CAM specifici per ogni tipologia di macchine utensile, fresatura, tornitura, elettroerosione, incisione, ecc., \u00e8 comunque vero che la stragrande maggioranza di questo tipo di software \u00e8 concepito per lavorazioni di fresatura ed in tale tipologia di lavorazioni esistono fondamentalmente 3 esigenze per definire i percorsi utensile:\n\" A\" loro volta i diversi software CAM possono essere concepiti in modo che i calcoli per ottenere il percorso utensile vengano eseguiti prendendo a riferimento le superfici reali del modello geometrico piuttosto che un poliedro, questo ultimo sistema genera ovviamente un manufatto meno fedele al modello di riferimento trattandosi di una approssimazione del modello stesso.\nUtilizzo della tecnologia CAM.\nUn software CAM permette all'utente di eseguire tra le altre le seguenti principali operazioni:"}
{"id": "214500", "revid": "767487", "url": "https://it.wikipedia.org/wiki?curid=214500", "title": "Installer (macOS)", "text": "Installer \u00e8 un'applicazione sviluppata dalla Apple Inc. per il sistema operativo macOS che estrae e installa i file contenuti dentro i pacchetti .pkg, creati dalla stessa Apple per aiutare gli sviluppatori a creare \"installer\" uniformi.\nL'applicazione si trova nel percorso codice_1 sui computer Macintosh con versioni precedenti a Mac OS X Leopard, invece dalla versione 10.5 in poi si trova nel percorso codice_2 e si esegue quando si apre un pacchetto o un metapackage di installazione.\nFunzionalit\u00e0.\nIl processo di installazione di per s\u00e9 pu\u00f2 variare; infatti, gli sviluppatori possono cambiare le opzioni che sono presentate all'utente. Per esempio, Installer pu\u00f2 visualizzare file Welcome.rtf, License.txt o Readme.rtfd personalizzati all'avvio, visualizzare licenze o eseguire script personalizzati. Questo pu\u00f2 essere estremamente pericoloso: se si fornisce loro la password di amministratore, gli script possono fare teoricamente qualsiasi cosa, agendo come root.\nInstaller controlla anche che i pacchetti siano validi prima di installarli e permette di controllare le versioni dei file per l'installazione.\nEsiste anche una versione di Installer a riga di comando, nel percorso codice_3."}
{"id": "214521", "revid": "289247", "url": "https://it.wikipedia.org/wiki?curid=214521", "title": "Santa Virginia Centurione", "text": ""}
{"id": "214522", "revid": "289247", "url": "https://it.wikipedia.org/wiki?curid=214522", "title": "Santa Virginia Centurione vedova Bracelli", "text": ""}
{"id": "214525", "revid": "289247", "url": "https://it.wikipedia.org/wiki?curid=214525", "title": "Virginia Centurione", "text": ""}
{"id": "214526", "revid": "289247", "url": "https://it.wikipedia.org/wiki?curid=214526", "title": "Virginia Centurione vedova Bracelli", "text": ""}
{"id": "214527", "revid": "125415035", "url": "https://it.wikipedia.org/wiki?curid=214527", "title": "Campo di concentramento di Dachau", "text": "Il campo di concentramento di Dachau fu il primo campo di concentramento nazista, aperto il 22 marzo 1933 su iniziativa di Heinrich Himmler.\nInizi\u00f2 cos\u00ec per Dachau un periodo drammatico che vide legato indissolubilmente il nome della citt\u00e0 al campo di concentramento.\nDachau serv\u00ec da modello a tutti i campi di concentramento, di lavoro forzato e di sterminio nazisti eretti successivamente e fu la scuola d'omicidio delle SS che esportarono negli altri lager \"Lo spirito di Dachau\", il \"terrore senza piet\u00e0\". Nel campo transitarono circa persone e, secondo i dati del Museo di Dachau, vi persero la vita. I deportati in arrivo dovevano percorrere una larga strada curata, la \"Lagerstrasse\", al termine della quale era situato il cosiddetto \"Jourhaus\", la \"porta dell'inferno\", il simmetrico edificio del comando di campo con una posticcia torretta di guardia sul tetto. Lo \"Jourhaus\" \u00e8 attraversato nel mezzo da un grande arco d'ingresso al campo, completamente chiuso, a sua volta, da un esteso cancello in ferro battuto a due ante; al centro di esso un altro cancello pi\u00f9 piccolo che reca la scritta: \"Arbeit macht frei\". Con gli anni questo cinico slogan di Dachau, che significa \"Il lavoro rende liberi\", venne poi utilizzato in numerosi altri nuovi campi che via via si andavano costruendo, diventando il simbolo stesso della menzogna nazista sui lager. Il lavoro in quei luoghi infatti non liber\u00f2 mai nessuno ma fu anzi usato come strumento di morte primario per il genocidio scientifico degli \"indesiderabili\", ritenuto vantaggioso per l'economia del Reich.\nIl campo di Dachau, insieme a quello di Auschwitz, \u00e8 divenuto nell'immaginario collettivo il simbolo dei lager nazisti.\nStoria.\nIl campo di concentramento fu aperto il 22 marzo 1933 su iniziativa di Heinrich Himmler, con una decisione presa appena un mese dopo la salita al potere di Hitler (30 gennaio 1933). Il campo venne posizionato nei pressi della cittadina di Dachau, a circa a nord-ovest di Monaco di Baviera, nel sud della Germania.\nNel \"M\u00fcnchner Neuesten Nachrichten\" apparve, con ciniche motivazioni, questa notizia firmata da Himmler, Presidente della Polizia della citt\u00e0 di Monaco: \u00ab\"Mercoled\u00ec 22 marzo 1933 verr\u00e0 aperto nelle vicinanze di Dachau il primo campo di concentramento. Abbiamo preso questa decisione senza badare a considerazioni meschine, ma nella certezza di agire per la tranquillit\u00e0 del popolo e secondo il suo desiderio.\"\u00bb\nQuando si inizi\u00f2 la costruzione del campo il terreno non faceva ancora parte della citt\u00e0 di Dachau ma del piccolo comune vicino di Prittlbach. Il \"lager\" sfrutt\u00f2 inizialmente i locali di una precedente costruzione, un'ex fabbrica di munizioni in disuso, la \"K\u00f6niglichen Pulver - und Munitionsfabrik Dachau\", edificata durante la prima guerra mondiale. Dal 1936 al 1938, demolita la fabbrica, grandi lavori, eseguiti dai prigionieri, ampliarono il campo di Dachau portandolo alla forma attuale; solo il lager di prigionia vero e proprio, con le baracche dei prigionieri, formava un rettangolo di circa di larghezza e di lunghezza. Il terreno era paludoso, non godeva di un buon clima: era umido, nebbioso, desolato; non certo adatto alla salute dei prigionieri.\nI mutamenti nel campo nel corso dei vari periodi.\nI primi anni: 1933 e 1934. L'inizio del terrore.\nIl 21 marzo 1933, Heinrich Himmler, a Monaco di Baviera, in una conferenza stampa, annunci\u00f2 la creazione di un campo di concentramento a Dachau.\nDachau fu, in assoluto, il primo campo di concentramento di quello che sarebbe diventato \"l'universo concentrazionario nazista\", una gigantesca rete che nel 1945 arriv\u00f2 a contare circa 20.000 lager, costruiti prima in Germania e poi in tutti i territori d'Europa caduti sotto l'occupazione tedesca; Dachau divenne pertanto il prototipo e il modello d'ispirazione per i campi successivi. Fu la scuola dell'assassinio per le SS, un vero e proprio banco di prova per ogni tipo di violenza.\nOriginariamente venne destinato agli oppositori politici di Hitler, a chi non si adeguava subito all'ideologia nazista. Gli internati venivano rieducati tramite il lavoro duro e l'indottrinamento. Nei primi mesi di funzionamento il lager, a parte qualche episodio di violenza e la rigida disciplina, conserv\u00f2 un volto umano, che non lasciava ancora presagire la mostruosit\u00e0 degli sviluppi futuri. I prigionieri erano prevalentemente sottoposti a lavori pesanti al fine di \"punire\" il loro sentimento antinazista. Un altro sistema era quello di rieducarli alla dottrina nazista facendoli accedere a materiali vari di propaganda, presenziare a riunioni, corsi, dibattiti e costringendoli ad ascoltare alla radio i discorsi di Hitler, che i prigionieri udivano anche arrampicati sulle vecchie strutture del \"lager\". Estenuanti marce erano effettuate inoltre, tra gli edifici e baracche del campo su cui erano state dipinte, a monito, enormi scritte della nascente dottrina nazionalsocialista.\nSi prometteva la liberazione per coloro che si fossero riabilitati e in effetti a Natale del 1933, fatto pi\u00f9 unico che raro, vennero graziati 600 prigionieri che poterono tornare a casa.\nSolo in seguito divenne un campo di concentramento destinato, oltre che agli oppositori politici, anche ad ebrei e a minoranze \"sgradite\", come testimoni di Geova, omosessuali, emigranti, zingari e prigionieri polacchi, russi e cos\u00ec via.\nL'organizzazione, la disposizione delle varie baracche e dei servizi, cos\u00ec come il programma di sviluppo e di ampliamento, vennero elaborate da uno dei primi comandanti del campo, Theodor Eicke, e tale modello poi venne sistematicamente utilizzato anche negli altri campi.\nEicke destin\u00f2 il centro di comando e gli altri servizi per la gestione, come i quartieri per le guardie, l'amministrazione e l'armeria, in un'area ben protetta del campo. La sua gestione e l'esperienza accumulata a Dachau, gli valsero la nomina a \"Ispettore dei campi di concentramento\" (\"Inspekteur des Konzentrationslagerwesens\").\nGi\u00e0 il 22 marzo vi furono internati circa 150 detenuti. Nei primi giorni, sotto la sorveglianza della polizia bavarese e, dall'11 aprile, anche delle SS. Il 23 marzo si registrarono i primi omicidi e le prime vittime furono i prigionieri Benario Rudolf, Ernst Goldmann e Arthur Kahn.\nNel mese di maggio, Hans Beimler, che sino al momento del suo arresto era stato membro del Reichstag, riusc\u00ec ad evadere e fuggire all'estero, dove rese pubbliche le informazioni riguardanti quello che lui defin\u00ec il campo di omicidio a Dachau.\nAi primi di giugno, le SS assunsero il controllo completo ed alla fine dello stesso mese venne nominato comandante del campo Theodor Eicke. Eicke isol\u00f2 completamente la struttura dagli estranei e neppure ai vigili del fuoco fu permesso entrare nei locali per verificare il rispetto delle norme di sicurezza antincendio.\nIl Campo di concentramento di Dachau divenne da questo momento una zona al di fuori della legge.\nIl regime divenne sempre pi\u00f9 forte, grazie alla polizia politica ed alla magistratura. I sindacati invece, sempre pi\u00f9 deboli, i partiti politici sciolti e la democrazia di fatto abolita. Radio e cinema furono messi sotto controllo. Ogni opposizione veniva ridotta al silenzio. Si diffusero sul territorio molte piccole strutture per raccogliere ed imprigionare i dissidenti, del tutto soggetti alla volont\u00e0 dei politici nazisti locali.\nIl 16 luglio 1933 venne pubblicato sulla rivista \"M\u00fcnchner Illustrierte Presse\" un articolo di propaganda nazista con il titolo \"La verit\u00e0 su Dachau\", che riportava una serie d'immagini sul \"lager\", che avrebbe dovuto dissipare le voci emergenti sulle condizioni di vita drammatiche del campo. Furono mostrate fotografie dell'appello del mattino, della giornata tipo, con prigionieri lindi e pinti, sorridenti, in forma e ben trattati; foto che mostravano i loro abbondanti pasti, comprensivi di surrogato di caff\u00e8, pane, stufato e anche il pranzo della domenica, con minestra ed un pezzo di carne di maiale con insalata di patate. La realt\u00e0 era assai diversa.\nVenne aperta una biblioteca interna, contenente, ad esempio il \"Mein Kampf\" di Adolf Hitler per agevolare il programma di rieducazione. All'inizio di ottobre per\u00f2 venne emanato il regolamento definitivo del campo, che sostitu\u00ec quello provvisorio preparato dal primo comandante Hilmar W\u00e4ckerle; questo nuovo programma, molto pi\u00f9 rigido e spietato, fu l'inizio del terrore. Alla fine del 1933, dopo il rilascio delle circa 600 persone per la grazia di Natale, il campo conteneva quasi prigionieri.\nDurante il 1934 Himmler aument\u00f2 sempre pi\u00f9 il suo potere e contemporaneamente i giochi politici estromisero le formazioni delle SA. Il loro capo, Ernst R\u00f6hm, cadde in disgrazia e numerosi appartenenti a quella formazione finirono nel campo di Dachau. Sempre nel corso del 1934 vennero chiusi vari campi non organizzati in modo adeguato e, di conseguenza, quello di Dachau, aument\u00f2 la sua importanza per tutta l'area della Baviera.\nGli anni dal 1935 al 1939: le dimensioni crescono.\nCon l'anno 1935 aument\u00f2 il numero degli internati. Arrivarono al campo non solo gli oppositori politici ma anche criminali comuni, zingari, ebrei, testimoni di Geova e omosessuali.\nNel 1936 la polizia bavarese incominci\u00f2 ad arrestare e a deportare i \"parassiti dello Stato\" (mendicanti, vagabondi, zingari, nullafacenti, sfruttatori di prostitute, bevitori abituali, autori gravi di infrazioni stradali e persone dal temperamento sociale psicopatico), classificati nel \"lager\" sotto il termine di \"Asociali\", oltre ai malati mentali. Un giro di vite si ebbe in occasione delle Olimpiadi di Berlino, dello stesso anno.\nNel 1936 s'iniziarono lavori per la costruzione di nuovi edifici che porteranno il \"lager\" di Dachau a diventare uno smisurato complesso tra i pi\u00f9 grandi dell'universo concentrazionario nazista.\nMoltissimi detenuti di Dachau, scelti tra i pi\u00f9 pratici ed alacri, furono inviati in altri luoghi per cominciare a costruire altri nuovi campi di concentramento che divennero con il tempo anche loro, tristemente famosi.\nGli anni successivi furono un periodo di transizione, col terrore ormai instaurato nel campo. Fu usata la tortura per punire anche le pi\u00f9 lievi mancanze disciplinari; una tortura molto usata era quella di appendere i prigionieri per le mani legate dietro la schiena senza che i piedi toccassero terra: le braccia si slogavano tra atroci dolori. Stessa punizione anche per chi non si toglieva il berretto davanti a una SS o non riusciva a stare in piedi sull'attenti davanti a loro.\nSe a Dachau un prigioniero veniva trovato con un mozzicone di sigaretta, anche nascosto in tasca, riceveva dalle 25 alle 50 frustate. Altra punizione era \"La scatola\"; la scatola era un casotto delle dimensioni di una cabina del telefono, fatta in modo che il detenuto non potesse stare in piedi, n\u00e9 seduto n\u00e9 tanto meno sdraiarsi; vi venivano stipati dentro fino a 4 detenuti che venivano lasciati l\u00ec dentro per tre giorni e tre notti, senza mangiare, bere o servizi igienici. Dopodich\u00e9 li aspettavano 16 ore ininterrotte di lavori forzati.\nDagli archivi della Wilhelmstrasse, Documento 215, si parla di altri due famigerati \"Kommandos\" di Dachau, Il \"Moor-express\" e le \"Piantagioni\".\nIl \"Moor Express\" (Espresso della palude) era un'altra tortura psicofisica ideata dalle SS a Dachau: pesantissimi carri a cui venivano aggiogati come animali da soma i prigionieri, obbligati a trascinarli di corsa per trasportare anche minimi carichi da una parte all'altra del \"lager\", per otto-dieci ore al giorno.\nLe \"Piantagioni\" erano dei veri e propri bagni penali. Vi erano destinati specialmente ecclesiastici ed ebrei che vi lavorano a mani nude con ogni tempo. La terra fu strappata alla palude al costo di centinaia di vite umane e vi si coltivavano soprattutto piante medicinali.\nVi era anche il Commando della Cava, che come in tutti i campi \u00e8 sconsigliabile: solo nell'inverno del 1942 vi morirono di sfinimento trecento religiosi.\nS'introdusse un nuovo sistema d'identificazione dei gruppi di prigionieri e, nel 1937, si ampli\u00f2 notevolmente l'area del campo, con lavori che proseguirono per tutto il 1938. Vennero costruite baracche di legno, un \"bunker\", una fattoria con cucina e altri edifici.\nNel \"bunker\" vi erano piccole celle dove avvenivano segregazioni e torture varie. Nel campo c'erano poi il piazzale dell'appello, dove ogni giorno, alla mattina e alla sera, si svolgeva l'appello generale dei detenuti, la cantina-bar, dove si potevano comprare sigarette e ogni tanto anche alimentari come marmellata di rape, pasta di avena e cetrioli. I detenuti avevano accesso anche al paradossale \"museo del campo\", dove venivano conservate figure in gesso dei prigionieri caratterizzati da particolari menomazioni fisiche o tare ereditarie (in ossequio certamente al pregiudizio razziale nazista). A volte, in questo museo, come fosse uno specie di zoo umano, vi venivano addirittura mostrati e anche percossi pubblicamente detenuti importanti, come il vescovo Kozal, politici, artisti, nobili, tra i quali i duchi di Hohenberg, figli dell'Arciduca Francesco Ferdinando, erede al trono austriaco, assassinato a Sarajevo nel 1914.\nLe prigioni di Dachau erano un lunghissimo edificio stretto e dotato di numerose piccole celle. L\u00ec erano rinchiusi quelli che i deportati chiamavano NN, la sigla \"Nacht und Nebel\", notte e nebbia. Non avevano il permesso di vedere nessuno e non venivano mai portati fuori all'aria aperta; furono condannati all'isolamento totale per anni e alla facile possibilit\u00e0 di impazzire. Il venerd\u00ec prima della domenica in cui fu liberato il campo dagli americani, prigionieri furono condotti dalle SS sui \"Treni della morte\", e tra essi vi erano i reclusi delle celle d'isolamento; di loro non si \u00e8 mai saputo pi\u00f9 nulla.\nIl 1\u00ba aprile 1938 arrivarono al campo i primi prigionieri provenienti dall'Austria da poco annessa, senza alcun combattimento, con l'Anschluss. Nell'agosto dello stesso anno venne scritta, clandestinamente, la \"Canzone di Dachau\", una marcia con testo di Jura Soyfer con un ritornello che ripeteva pi\u00f9 volte: \"Arbeit macht frei\". Jura Soyfer era un ebreo di origine ucraina trasferitosi a Vienna, arrestato e deportato a Dachau, dove scrisse la canzone, in collaborazione con il compositore viennese Herbert Zipper. Questa drammatica canzone esorta i compagni di prigionia a non lasciarsi sopraffare e abbrutire dal lavoro disumano e bestiale di Dachau ma di reagire allo slogan \"Arbeit macht frei\", trascendendolo anche con sofferenza e stoicismo in modo da riconquistare la dignit\u00e0 umana lesa dalla violenza nazista, di resistere con tutta la forza della disperazione e dell'orgoglio fino all'ultimo appello, quando si apriranno le porte del lager verso l'immancabile libert\u00e0. Dachaulied divenne l'inno di resistenza antinazista e regal\u00f2 una speranza a milioni di condannati a morte durante l'Olocausto.\nNel frattempo le ispezioni internazionali che si fecero al campo lasciarono soddisfatti gli ispettori. Il 19 agosto Guillaume Favre, membro del Comitato internazionale della Croce Rossa, scrisse un commento molto favorevole, ignorando ci\u00f2 che realmente avveniva dentro le recinzioni.\nNel mese di ottobre arrivarono i primi prigionieri dai Sudeti, in maggioranza ebrei. Poi diversi di questi vennero rilasciati, ma invitati ad espatriare, lasciando i loro beni, nei luoghi di origine, che vennero comprati a poco prezzo dai tedeschi.\nNel corso del 1939, prima dello scoppi\u00f2 della seconda guerra mondiale, le persecuzioni contro gli ebrei divennero ancora pi\u00f9 forti e vennero emanate leggi per espropriarli delle loro propriet\u00e0.\nPoi, in occasione dell'anniversario dell'Anschluss, vennero rilasciati molti austriaci. La guerra ormai era alle porte.\nDal 1939 al 1941. Inizia la guerra ed arrivano i primi prigionieri dal fronte.\nIl primo settembre 1939, con l'invasione della Polonia da parte delle truppe tedesche, scoppi\u00f2 la seconda guerra mondiale. Cominciarono cos\u00ec ad arrivare al campo, in un numero sempre maggiore, prigionieri provenienti dai paesi occupati. Questi vennero impiegati sia nell'industria bellica, per la produzione di armi, sia nelle altre attivit\u00e0 industriali e anche nelle cave od ovunque servisse manodopera a basso costo.\nLe nuove normative in tema di eutanasia emanate da Hitler ridussero il numero di prigionieri in cattivo stato di salute, poich\u00e9 vennero semplicemente uccisi.\nTra il 27 settembre 1939 e 18 febbraio 1940 molti prigionieri vennero trasferiti in altri campi, come Buchenwald, Mauthausen e Flossenb\u00fcrg.\nCon l'inizio del 1940 il controllo del campo pass\u00f2 alla sezione delle SS che curava gli armamenti e si aprirono fucine, falegnamerie e sellerie. Da ricordare che \u00e8 l'anno dell'uscita del film di Charlie Chaplin, \"Il grande dittatore\", dove si parla dei campi di concentramento.\nSempre nel 1940, di fronte al forte aumento del numero dei morti, si rese necessaria la costruzione di un crematorio in un'area alberata adiacente all'estremit\u00e0 del campo. In un capannone di legno, camuffato come una casa stile bavarese, fu installato un forno crematorio J.A. Topf und S\u00f6hne, a doppia muffola, di modello identico a quello che la stessa ditta install\u00f2 a Gusen di Mauthausen. Il capannone (come tuttora si vede) aveva sul davanti una grande porta a due ante che accedeva immediatamente al forno crematorio; i cadaveri venivano raccolti con carri che facevano il giro del campo e il caricamento dei cadaveri nei forni avveniva in un orario indicato dalle sette di sera alle sette di mattina, affinch\u00e9 la notte nascondesse le operazioni di cremazione\nMolti furono i religiosi rinchiusi a Dachau, ripartiti principalmente nel Blocco 26 e, in misura minore, nel 28. Nel gennaio 1941, su ordine di Himmler, nel Blocco 26, denominato appunto il \"Blocco dei preti\", venne costruita una cappella provvisoria. Ci\u00f2 per accordi avuti con il Vaticano, accordi che prevedevano un trattamento migliore per i sacerdoti reclusi e anche di evitare la cremazione per quelli che vi fossero eventualmente deceduti. Un sacerdote venne autorizzato a celebrare la Messa ogni giorno, sotto la supervisione di una SS. A partire dal mese di aprile a tutto il clero cattolico vennero concesse, grazie a finanziamenti del Vaticano, razioni di cibo migliore. Il privilegio tuttavia port\u00f2 ad una reazione degli altri detenuti e, per evitare disordini, nel mese di settembre tale privilegio venne annullato.\nSempre nel 1941 venne creata in infermeria una stazione sperimentale, che inizi\u00f2 le attivit\u00e0 con un trattamento omeopatico su 114 pazienti affetti da tubercolosi. Kapo in infermeria, per tutti i 6 anni della guerra, fu il detenuto Josef Heiden.\nDal 1\u00ba giugno fu istituito il \"Registro dei Decessi\" all'interno del Campo. Fino ad allora, il numero totale dei decessi in base al registro del comune di Dachau era di 3486 persone. Da ottobre 1941 arrivarono migliaia di prigionieri di guerra sovietici. Durante la guerra contro l'Unione Sovietica vennero reclusi a Dachau ragazzi tra i 12 e i 15 anni e perfino di 7 anni; cosa sia avvenuto di loro non si seppe mai.\nNel 1941 la Germania \u00e8 vincitrice su tutti i fronti; l'esaltazione paranoide di Hitler \u00e8 al massimo. Egli vede concretizzarsi il suo ideale di un nuovo potere mondiale nazista. Promette persino \"Mille anni di felicit\u00e0 al popolo tedesco\". La vittoria sembra vicina e nel nuovo ordine nazista non c'\u00e8 posto per gli \"indesiderabili\", siano essi Ebrei, Polacchi, Russi ecc., che si possono ribellare al padrone tedesco, zingari, oppositori, asociali o di \"vita indegna\". Hitler ordina che i nemici del Reich siano eliminati senza piet\u00e0, \"in un sol colpo\" e una volta per sempre. Himmler le chiama \"Grandiose azioni previste\" ed esegue. Di conseguenza a ci\u00f2 i campi in mano alle SS diventarono praticamente tutti campi di sterminio, da attuarsi soprattutto con il lavoro, mentre le \"Einsatzgruppen\" furono utilizzate come unit\u00e0 mobili di sterminio.\nDall'espropriazione coatta dei beni di milioni e milioni di Ebrei, slavi, zingari e deportati di ogni nazionalit\u00e0, si ricavarono tonnellate d'oro, platino, argento, di altri metalli, oggetti e pietre preziose, valute nazionali e straniere, Titoli del Tesoro e Azioni per miliardi di marchi, beni mobili e immobili, opere d'arte, oceani di suppellettili, come masserizie, oggetti personali, calzature, pellicce pregiate ecc., il lavoro a costo zero di milioni di lavoratori schiavi e la pulizia etnica di immensi territori destinati all'annessione tedesca. Pi\u00f9 si deportava, pi\u00f9 si uccideva e pi\u00f9 guadagnava. Ancora oggi si stenta a calcolare l'immenso tesoro sottratto.\nA Dachau le SS iniziarono, prima nel cortile del \"bunker\", poi a Hebertshausen, ad esercitarsi al tiro sparando sui prigionieri di guerra sovietici. Le vittime divennero subito migliaia. Il campo si trasform\u00f2 quindi da campo di lavoro a vero e proprio campo di sterminio. Circa persone vennero uccise, in gran parte da quel momento in avanti. Altre migliaia morirono di fame e di stenti a causa delle condizioni infernali di vita nel campo.\nGli anni dal 1942 al 1944, la macchina della morte.\nLa stragrande maggioranza dei decessi tra gli internati a Dachau avvenne negli anni 1942-45.\nIn conseguenza del numero crescente di morti e di uccisioni, l'unico forno crematorio a doppia muffola, installato in un capannone di legno nel 1940 dalla J.A. Topf und S\u00f6hne, non fu pi\u00f9 in grado di far fronte al compito d'incenerire tale massa di vittime.\nNel 1942 si rese quindi necessario iniziare la costruzione di un nuovo grande crematorio in muratura, denominato sinistramente \"Baracke X\", che venne edificato accanto al primo. Esso fu dotato di un'ampia camera a gas e di una vasta sala d'incenerimento con quattro forni \"Reform\" (modello TII), installati dalla ditta Heinrich KORI GmbH di Berlino e realizzati con doppie porte per ridurre l'esplosione di calore quando venivano aperti.\nSi deve notare che i forni di Dachau, come quelli di altri lager nazisti, non furono \"forni crematori\" nel senso pi\u00f9 stretto del termine; un forno crematorio \u00e8 progettato per cremare un corpo alla volta, seguendo un preciso ciclo di riscaldamento, d'incenerimento, di raffreddamento e di recupero delle ceneri.\nUn forno che crema, invece, corpi in modo continuo \u00e8 pi\u00f9 esattamente chiamato \"inceneritore\". In questo caso le cremazioni sono effettuate senza periodo di raffreddamento e di recupero delle ceneri, dove nuovi corpi sono gettati nel forno senza aspettare la fine della cremazione precedente. Questo consentiva un risparmio sul combustibile e sul ricambio dei mattoni refrattari e ci\u00f2 rendeva il costo di gestione di un \"inceneritore\" notevolmente inferiore a quello di un \"crematorio\", con un'efficienza di cremazione assai pi\u00f9 elevata. La stessa ditta costruttrice, nelle sue istruzioni per l'uso ottimale dei forni crematori, conferma: \u00abNel forno crematorio a doppia muffola, riscaldato a coke, possono essere cremati dai 50 ai 100 cadaveri al giorno. Inoltre, ove l'Azienda lo richieda, le cremazioni possono essere effettuate incessantemente giorno e notte, senza che ci\u00f2 ne risulti di sovraccarico per il forno. I mattoni refrattari durano di pi\u00f9 se nel forno \u00e8 mantenuta costante una temperatura uniforme.\u00bb Si stima che a pieno regime ci volessero circa 10-15 minuti per cremare un corpo. Neanche questa drammatica capacit\u00e0 distruttiva dei crematori era sufficiente a smaltire i corpi delle vittime, tanto che si doveva ricorrere anche allo scavo di fosse comuni. Inspiegabilmente il primo forno a sinistra dei quattro, quello sul lato della camera a gas, per ordine dei nazisti, veniva usato solo per gli Ebrei anche se dopo le ceneri venivano mischiate con quelle degli altri forni.\nInizialmente si effettuava anche il recupero delle ceneri, vendute poi dentro a urne alle famiglie delle vittime che ne facevano richiesta. Le ceneri erano mischiate e non corrispondevano mai al nominativo segnato. Poi con il tempo questo bieco commercio non pot\u00e9 pi\u00f9 essere effettuato e cess\u00f2 e le ceneri vennero gettate in una profonda buca scavata nel terreno adiacente e da questa raccolte per essere adoperate come concime per i campi o altri usi.. Una lapide l\u00ec posta ne commemora il punto.\nNel nuovo crematorio furono installate anche quattro piccole e basse camerette parallele, indiscutibilmente destinate alla fumigazione e alla sterilizzazione con gas di coperte e biancheria da letto per la disinfestazione da pidocchi e altri insetti, ma soprattutto per poter riciclare gli abiti tolti ai morti prima di essere cremati o quelli delle eventuali vittime dell'annessa camera a gas.\nPer scopi di sterminio venne invece costruita la grande camera a gas camuffata da \"Sala doccia\", in tedesco \"Brausebad\", come ancora oggi si legge sul cartello all'ingresso. Il vasto locale \u00e8 dotato di porte ermetiche con spioncino e numerosi finti soffioni d'acqua incassati nel soffitto. Due sportelli esterni in ferro, con maniglia per l'immissione dei cristalli del gas Zyklon B nella camera, confermano le sue finalit\u00e0 omicide. Secondo i produttori del gas, assai notevole \u00e8 la differenza di quantit\u00e0 di gas usata per lo sterminio degli insetti e quello di esseri umani: 0,3 grammi per metro cubo per uccidere esseri umani e ben 10 grammi per metro cubo per gli insetti; queste basse concentrazioni di acido cianidrico rendevano relativamente facile e poco costosa l'eliminazione di grandi numeri di vittime.\nQuesta camera a gas \u00e8 una delle poche, assieme a quelle di Sachsenhausen e Majdanek, che non \u00e8 stata distrutta all'arrivo delle truppe di liberazione, com'\u00e8 successo invece ad Auschwitz-Birkenau ed in altri campi di sterminio, in particolare in quelli liberati dall'esercito sovietico.\nPer completezza di informazione occorre ricordare che l'effettivo utilizzo della camera a gas di Dachau \u00e8 oggi fonte di discussione e di indagine storica.\nUn altro metodo utilizzato nel campo per sopprimere i prigionieri non pi\u00f9 adatti al lavoro fu anche quello delle iniezioni letali, in particolare a partire dal 1942.\nLa sperimentazione su esseri umani e le condizioni di vita nel campo.\nIl 22 febbraio iniziarono sperimentazioni su vasta scala e i medici vennero incaricati di testare gli effetti sull'organismo umano della permanenza ad alta quota e della caduta improvvisa da una grande altezza. Tali studi servirono per i piloti della \"Luftwaffe\" e venne appositamente costruita una camera a vuoto tra il Blocco 5 e le baracche adiacenti. La serie di prove nella seconda met\u00e0 di maggio 1942 cost\u00f2 la vita a circa 200 detenuti. Tra i medici coinvolti in tali esperimenti occorre ricordare Wilhelm Beiglb\u00f6ck, che fu giudicato e condannato nel processo di Norimberga, al termine del conflitto mondiale.\nQuasi contemporaneamente Claus Schilling inizi\u00f2 i suoi primi esperimenti per lo studio di farmaci contro la malaria e le malattie tropicali. prigionieri vennero infettati e utilizzati come cavie. Nel mese di giugno venne istituita una stazione di ricerca biochimica, sotto la direzione di Heinrich Sch\u00fctz.\nOltre a ci\u00f2 vi furono esperimenti come quello di far bere acqua salata o di congelare un ebreo in acqua fredda per poi cercare di rianimarlo; fu tentata persino la rianimazione con il calore animale usando prostitute del campo. Ci\u00f2 poteva servire a un aviatore tedesco in seguito a un atterraggio col paracadute e svenimento per il freddo. Si sono trovate lettere di medici nazisti che ammettevano di aver annegato nell'acqua le cavie umane ancora svenute. Per sperimentare i nuovi farmaci fu inoculata la malaria, batteri del tetano, della gangrena, del tifo petecchiale, della tubercolosi e della peste, fortemente settici. Si tentarono inoltre esperimenti di sterilizzazione sugli Ebrei con raggi X e con sostanze acide inoculate nelle donne ebree nelle parti intime. Furono amputati arti, teste, organi e ricavati scheletri per le universit\u00e0 tedesche.\nMalgrado le uccisioni e le sperimentazioni, le condizioni di vita nel campo divennero pi\u00f9 accettabili per quella parte dei prigionieri che erano utilizzati come forza lavoro.\nContemporaneamente le nuove disposizioni di Himmler fecero affluire ai vari campi un numero sempre maggiore di ebrei.\nAlla fine del 1942 si ebbe un'epidemia di tifo, trasmessa dai pidocchi per le scarse condizioni igieniche. Il campo venne messo in quarantena e, a causa di questo problema, le SS non entrarono per alcuni mesi nel campo, sino al 15 marzo 1943, con vantaggi per gli internati. Tuttavia subito dopo, per gli atti di sabotaggio, si registrarono le esecuzioni di un numero compreso tra gli 800 e i prigionieri.\nL'utilizzo di strutture esterne per le uccisioni di massa.\nPrecedentemente, e cio\u00e8 dal 2 gennaio 1942, aveva avuto inizio il trasporto di prigionieri disabili e improduttivi da Dachau verso il Castello di Hartheim, centro dell'eutanasia nazista denominata \"Aktion T4\", presso Linz in Austria, per essere eliminati con il gas. Pi\u00f9 esattamente i deportati selezionati per essere soppressi seguivano l\"Aktion 14F13\", l'azione pi\u00f9 segreta e proprio specifica per l'uccisione dei prigionieri dei campi di concentramento, fossero essi malati, invalidi, fisicamente esauriti e comunque inabili al lavoro. I nazisti, colossali imprenditori di manodopera schiava, li consideravano bocche inutili da sfamare, letteralmente \"zavorra umana\" (\"Ballastexistenzen\") da far sparire. Nella logica criminale nazista, qualunque prigioniero considerato un \"peso morto\", cio\u00e8 inutile e costoso all'economia del \"Reich\", doveva essere condannato a morte immediata; prima lo si eliminava e pi\u00f9 si risparmiava.\nIl centro di sterminio di Hartheim, avviato il 1\u00ba settembre 1939, era chiamato in modo sarcastico il \"Sanatorio di Dachau\", per coprirne le reali finalit\u00e0 omicide. Nel primo anno ci furono 32 spedizioni, per un totale di circa deportati uccisi. In questo castello giunsero trasporti da vari \"lager\", tra cui Dachau e Mauthausen/Gusen per un totale di circa vittime riconosciute. Si stima che in questo Castello furono assassinate circa persone. In particolare le vittime di Dachau ad Hartheim, nel periodo 1942-44, furono .\nDal 1944 alla Liberazione.\nNel 1944, i campi di concentramento ad est, per lo spostamento del fronte, vennero evacuati. In febbraio, nel cortile del crematorio, le SS fucilarono 31 ufficiali sovietici. Il giorno 11 maggio venne creato un bordello nel campo, con sei donne arrivate da Ravensbr\u00fcck, con lo scopo di premiare il lavoro straordinario tra i detenuti e incrementarlo ulteriormente. Verso la fine dell'anno tuttavia venne chiuso. Il 6 luglio arrivarono detenuti dal campo di Compi\u00e8gne. Di questi prigionieri, 984 erano gi\u00e0 morti. Contemporaneamente negli uffici delle SS arriv\u00f2, attraverso la radio, la notizia dello sbarco alleato in Normandia. Continuarono anche gli esperimenti medici, ad esempio per l'utilizzo di acqua di mare da bere. Vennero coinvolti 44 detenuti sinti e rom.\nNell'agosto del 1944 venne aperto un campo femminile all'interno di Dachau: il primo convoglio di donne proveniva da Auschwitz-Birkenau. Solo diciannove donne guardie servirono a Dachau, molte delle quali fino alla liberazione del campo, e in totale solo sessantatr\u00e9 prestarono servizio nei vari sottocampi del complesso di Dachau. Conosciamo il nome di sedici di queste: Fanny Baur, Leopoldine Bittermann, Ernestine Brenner, Anna Buck, Rosa Dolaschko, Maria Eder, Rosa Grassmann, Betty Hanneschaleger, Ruth Elfriede Hildner, Josefa Keller, Berta Kimplinger, Lieselotte Klaudat, Thereia Kopp e le graduate Eleonore Bauer, Rosalie Leimboeck e Thea Miesl.\nNell'autunno del 1944 il campo era sovraffollato: le camerate previste per 52 persone ospitavano 300-500 persone. Vennero uccisi altri 92 ufficiali sovietici nel cortile del crematorio.\nIn novembre ancora una volta si ebbe un'epidemia di tifo. I tassi di mortalit\u00e0 aumentarono: 403 morti in ottobre, 997 in novembre e in dicembre. Il 17 dicembre il diacono Karl Leisner venne segretamente ordinato sacerdote dal vescovo francese Gabriel Piguet (Karl Leisner venne beatificato da Papa Giovanni Paolo II nel 1996).\nOltre a tutto questo il campo fu teatro di numerosi esperimenti su detenuti; cavie umane nel gergo del lager chiamate \"Versuchskaninchen\". Questi esperimenti, mortali il pi\u00f9 delle volte, vennero eseguiti allo scopo di trovare rimedi per i problemi dei soldati dell'esercito nazista impegnati su fronti diversi, come in caso di congelamento in acqua o alta pressione in volo, problemi di tubercolosi e altre malattie di cui si studiavano nuovi farmaci.\nCon l'inizio del 1945 arrivarono sempre pi\u00f9 numerosi i prigionieri da altri campi, che erano stati evacuati per l'avvicinamento del fronte. Il sovraffollamento biblico ed epidemie endemiche come la febbre tifoide, fecero salire ancora il numero dei decessi: morti in gennaio, in febbraio e in marzo. Morirono pure molti medici ed infermieri contagiati. Agli inizi di aprile, con gli Alleati ormai vicini, le SS cominciarono a bruciare i documenti, e l'avvicendamento al comando divenne pi\u00f9 rapido.\nA met\u00e0 di aprile del 1945, i sottocampi di Kaufering, Augusta e Monaco vennero abbandonati, le guardie delle SS vennero trasferite tutte a Dachau, e alcune di loro fornirono ai prigionieri diverse pistole poco prima della liberazione del campo, nella speranza di aver salva la vita nel dopoguerra.\nOccorre ora fare un piccolo passo indietro e tornare al settembre del 1944. I successi degli Alleati, che avanzavano sempre pi\u00f9 profondamente nei territori precedentemente occupati dai nazisti, crearono nel campo un clima fervente di attesa per la liberazione e di angoscia nei loro aguzzini.\nUn gruppo di prigionieri impiegati in infermeria diede vita all'I.P.C. (Comitato Internazionale dei Prigionieri), che all'inizio comprendeva un internato di origine albanese, uno di origine polacca, uno belga ed uno canadese di lingua inglese. Questi quattro, Kuci, Malczewski, Haulot e O'Leary iniziarono a contattare anche altri rappresentanti di diverse nazionalit\u00e0. L'I.P.C. divenne subito un punto di riferimento per tutti i detenuti e incominci\u00f2 ad organizzare una sorta di resistenza interna, per ridurre al massimo le conseguenze sui detenuti delle pessime condizioni nelle quali versava il campo a causa del sovraffollamento.\nUltimi giorni di Dachau.\nGli ultimi giorni di attivit\u00e0 del campo videro ancora l'arrivo di nuovi detenuti, ad esempio da Buchenwald, stremati e spesso morti durante i trasferimenti. Il 28 aprile il nuovo comandante Max Ulich, che voleva evitare inutili perdite contro le forze degli Stati Uniti, organizz\u00f2 la resa. Nella citt\u00e0 di Dachau si ebbe una rivolta, che coinvolse anche prigionieri. Dalla radio giungevano ancora ordini di resistere, ma ormai non era pi\u00f9 possibile evitare la capitolazione.\nLe Marce della morte furono una forma di sterminio tardiva ma volutamente pianificata. Gli ordini di Himmler erano di eliminare tutti quelli che non erano in grado di proseguire; il 14 aprile 1945 aveva emanato l'ordinanza per il massacro totale dei prigionieri; nessun deportato doveva cadere vivo nelle mani degli alleati.\nI superstiti furono caricati a migliaia su diverse navi minate tedesche come il \"Cap Arcona\" e il \"Deutschland\" per essere affondati nel Mar Baltico e a migliaia vi morirono, ironia della sorte, per i bombardamenti degli alleati, convinti di colare a picco navi naziste.\nUn deportato proveniente da Hersbruck raccont\u00f2 la sua lunga marcia della morte attraverso la Germania, per arrivare infine a Dachau. L'ultimo tratto venne percorso su un vagone ferroviario, insieme ad altri compagni ormai stremati, ed all'arrivo alla piccola stazione del campo tutti i compagni erano ormai morti e solo lui pot\u00e9 scendere \u00abDi cento che eravamo stati fatti salire su quel carro, solo io riuscii a scendere, gli altri erano tutti morti durante la nottata.\u00bb\nL'ultimo leader dei prigionieri del campo fu Oskar M\u00fcller (un antifascista), che divenne in seguito Ministro del Lavoro del \"Land\" tedesco dell'Assia. Secondo i racconti di Padre Johannes Maria Lenz, M\u00fcller invi\u00f2 due prigionieri per informare l'esercito americano che il campo doveva essere liberato, dato che i nazisti si stavano preparando ad uccidere tutti i prigionieri ancora in vita.\nDachau venne utilizzato come campo centrale per i prigionieri di religione cristiana: secondo i resoconti della Chiesa Romana poco meno di 3.000 religiosi, diaconi, sacerdoti e vescovi vennero imprigionati. Tra gl'internati cristiani, figure particolarmente importanti furono Karl Leisner, gi\u00e0 ricordato, e Martin Niem\u00f6ller (teologo protestante e leader della resistenza anti-nazista). In totale, pi\u00f9 di prigionieri provenienti da 30 diversi paesi vennero internati a Dachau.\n29 aprile 1945, la Liberazione di Dachau.\nDomenica 29 aprile 1945, il giorno prima che Hitler si suicidasse, entrarono nel campo di Dachau due divisioni di fanteria statunitensi, la 42\u00aa e la 45\u00aa. I pochi uomini delle \"SS-Totenkopfverb\u00e4nde\" ancora rimasti all'interno del campo, offrirono poca resistenza. Il campo di concentramento di Dachau fu il penultimo dei grandi campi ad essere liberato, sei giorni prima di Mauthausen, liberato il 5 maggio 1945. Al suo interno rimanevano ancora prigionieri.\nIl primo carrarmato americano entrando a Dachau spar\u00f2 due cannonate demolendo una torretta; con altre due apr\u00ec una breccia nel muro opposto al cancello rendendo visibili per la prima volta ai prigionieri le dieci ville degli ufficiali nazisti, che si trovavano all'esterno del campo.\nMa gi\u00e0 una furiosa battaglia infuriava fuori dal lager tra SS e americani, che dur\u00f2 dalla mattina di domenica 29 aprile fino alle cinque del pomeriggio; gli americani dall'esterno del lager avvertivano i prigionieri con megafoni in tutte le lingue di rifugiarsi nelle baracche per evitare pallottole vaganti.\nEcco come il tenente colonnello Walter Fellenz della Settima Armata americana descrisse il saluto dei prigionieri superstiti all'arrivo degli americani a Dachau:\nA diverse centinaia di metri all'interno del cancello principale, abbiamo trovato il campo di concentramento. Davanti a noi, dietro un recinto elettrificato di filo spinato, c'era una massa di uomini, donne e bambini plaudenti, mezzi matti, che salutavano e gridavano di gioia\u00a0\u2013 i loro liberatori erano arrivati! Il rumore assordante del saluto era di l\u00e0 della comprensione! Ogni individuo degli oltre che poteva emettere un suono lo faceva, applaudiva e urlava parole di giubilo. I nostri cuori piangevano vedendo le lacrime di felicit\u00e0 cadere dalle loro guance.\nGli americani vengono guidati da alcuni prigionieri russi nel bunker sotterraneo dove si effettuavano esperimenti ed interventi chirurgici su cavie umane; qui trovano venti donne e dieci guardie delle SS che l\u00ec si erano nascosti sperando di farla franca; li arrestano immediatamente. Osservano gli strumenti e la sala operatoria dove si asportavano, tra l'altro, organi da individui sani per essere inviati alle universit\u00e0 tedesche. Vi \u00e8 un montacarichi che serviva per portare in superficie i cadaveri mutilati delle vittime pronti per essere messi su carri tirati a mano ed avviati ai forni crematori; testimoni dicono agli allibiti americani che le cavie umane venivano operate anche in vivisezione senza anestesia. Gli americani giravano per il campo ripetendo in continuazione: \"Orrendo!\" Tra i fotografi ad entrare per primi nel campo dopo la sua liberazione, al seguito delle truppe americane, vi fu anche Lee Miller Penrose, famosa ex modella di Vogue ormai divenuta una fotoreporter di guerra.\nLe truppe americane, dopo aver liberato Dachau, marciarono verso Monaco di Baviera, a pochi chilometri di distanza, ed entrarono in citt\u00e0 il giorno successivo. I sottocampi vennero liberati lo stesso giorno, compreso il campo di Kaufering/Landsberg, dove era rinchiuso Viktor Frankl. Anche i trasporti di prigionieri, che erano nelle vicinanze di Monaco di Baviera, vennero raggiunti e liberati come il capoluogo, il 30 aprile. Tra i prigionieri liberati in questa occasione \u00e8 da ricordare Max Mannheimer, che si trovava in un convoglio nei pressi di Seeshaupt.\nLa liberazione di Dachau e la scoperta degli orrori che vi avvenivano, lasci\u00f2 sgomenta l'opinione pubblica britannica e statunitense, non solo perch\u00e9 era il secondo campo di concentramento ad essere liberato dagli Alleati occidentali, ma anche, e soprattutto, perch\u00e9 fu il primo sito ad ovest, nel quale si venne pienamente a conoscenza del reale dramma dei lager nazisti. Gli americani trovarono oltre prigionieri in condizioni pietose e altri ormai in fin di vita in 20 baracche del campo, che contenevano circa 250 persone ciascuna. I soldati americani scoprirono inoltre 39 vagoni ferroviari contenenti un altro centinaio di corpi di prigionieri morti ammassati.\nOltre a ci\u00f2 i detenuti continuavano a morire come mosche; vi erano corpi in avanzato stato di decomposizione e si rischiavano gravi epidemie oltre a quelle gi\u00e0 presenti. Gli americani fecero riaccendere i forni e in quattro giorni fecero cremare 741 corpi, ma non bastava.\nTra i soldati statunitensi vi era anche il futuro scrittore J.D. Salinger, che anni dopo dir\u00e0 alla figlia \"\u00c8 impossibile non sentire pi\u00f9 l'odore dei corpi bruciati, non importa quanto a lungo tu viva.\"\nSi rese subito necessario scavare vaste e profonde fosse comuni e con le ruspe gettarvi dentro cadaveri in numero impressionante.\nVi erano soldati americani avvezzi alle pi\u00f9 crude atrocit\u00e0 della guerra ma che qui, a Dachau, piangevano nel vedere quegli scheletri viventi in \"pigiama\" a strisce, sporchi, laceri, traballanti fantasmi ancora in piedi, dagli enormi occhi assenti, che venivano piano piano loro incontro e che provavano a sorridere o a parlare; molti cadevano a terra, un guizzo e spiravano; musulmani (\"muselmann\") li chiamano nel gergo dei \"lager\", perch\u00e9 stremati, cadevano spesso in ginocchio con le braccia in avanti a terra e il capo chino come nella tipica posa dei musulmani che pregano.\nMorivano anche detenuti che al momento, con gli aiuti, avevano potuto finalmente mangiare a saziet\u00e0; il loro stomaco si era troppo ristretto e letteralmente scoppiava per il tanto cibo. Nel campo prigionieri affamati erano arrivati persino a cibarsi di topi e vi furono anche diversi episodi di cannibalismo su cadaveri.\nBisognava disinfettare il campo dai pidocchi e altri parassiti e gli americani usarono il DDT ancora sconosciuto in Europa. Nonostante le cure, i morti si contavano a migliaia nei giorni successivi alla liberazione e in quello spaventoso maggio del 1945.\nDal luglio 1945 il campo venne utilizzato come prigione per graduati e ufficiali SS, ed al suo interno si tennero pure le sedute del tribunale militare per il processo che riguard\u00f2 i crimini commessi a Dachau, e questo fino al 1948. In seguito venne usato come ricovero per i profughi tedeschi.\nIl 16 ottobre 1946 i forni crematori di Dachau vennero riaccesi per l'ultima volta: vennero cremati i 12 cadaveri dei gerarchi nazisti condannati all'impiccagione per sentenza del Processo di Norimberga. Si ripet\u00e9 la tecnica di inserimento dei corpi nei forni ma stavolta a finirci dentro furono gli stessi apostoli del Nazismo, condannati per crimini contro l'umanit\u00e0: Hermann G\u00f6ring, von Ribbentrop, Keitel, Kaltenbrunner, Rosenberg, Frank, Frick, Streicher, Sauckel, Jodl, Sey\u00df-Inquart e gli altri, passarono anche loro per il famigerato camino e le loro ceneri vennero poi gettate nel rio Conwentz.\nDal 1945 al 1948. La gestione americana. Processi e detenzione di militari e criminali di guerra tedeschi.\nDachau inizialmente, su ordine del comando americano, fu messo in quarantena, a causa dell'epidemia di tifo presente nel sito. Questa, unita alla malnutrizione che aveva indebolito i prigionieri, decim\u00f2 i sopravvissuti, provocando oltre decessi. Il campo, durante questa emergenza, serv\u00ec come carcere per i detenuti e come rifugio per le persone senza fissa dimora ed ex-malati.\nVenne annunciata in quei giorni la costituzione di un Comitato internazionale degli internati.\nDal mese di luglio 1945 fino al 1948 le autorit\u00e0 militari statunitensi utilizzarono il campo di Dachau per i prigionieri militari tedeschi e criminali di guerra, arrivando anche a internati.\nCirca tre anni e mezzo dopo la liberazione, nel mese di settembre 1948, l'esercito americano consegn\u00f2 il sito alle autorit\u00e0 bavaresi: da quel momento Dachau venne utilizzato come campo profughi.\nIl massacro di Dachau.\nNel corso della giornata della liberazione, il 29 aprile, per cause che furono in seguito oggetto di indagine militare, decine (se non centinaia) di guardie delle Waffen-SS, che si erano gi\u00e0 arrese, vennero uccise in vari momenti dai soldati statunitensi e dai prigionieri appena liberati. Questo tragico episodio, alla conclusione dei 12 anni di vita del campo, \u00e8 noto come massacro di Dachau. Pare accertato che, dopo la resa del campo, diversi soldati statunitensi, inorriditi per le condizioni dei prigionieri, avessero iniziato ad uccidere sommariamente una ad una, tutte le guardie del campo. Alcune fonti parlano di sole 35 guardie naziste fucilate e di altre 515 arrestate o fuggite. Gli statunitensi inoltre, non si opposero al giustizialismo dei detenuti verso i loro ex-aguzzini; lo ritennero un loro diritto. Vi furono cacce al nazista e diverse esecuzioni e linciaggi. Vennero saccheggiate le ville degli ufficiali nazisti fuori dal campo e poi gli statunitensi, per impedire disordini gravi, imposero ai prigionieri il ritorno nel lager, debitamente sfamati ed assistiti. Poi fecero sfilare nel campo, obbligatoriamente, la popolazione di Dachau affinch\u00e9 vedesse con i suoi occhi gli orrori del campo.\nI processi di Dachau.\nLa cittadina, alla fine della guerra, divenne sede di uno dei tribunali militari costituiti dagli Alleati con il compito di giudicare crimini e criminali nazisti. Il tribunale fu insediato alla fine del 1945, nell'ex \"lager\", e dal 15 novembre al 13 dicembre ebbero luogo le sedute principali del processo di Dachau, contro il comandante del campo e altri 39 membri del personale. Le prove portarono alla condanna a morte per impiccagione di 36 dei 40 imputati.\nNel maggio 1946 vennero eseguite 28 delle condanne a morte delle 36 comminate. Anche altrove si svolsero processi simili e gli imputati erano per lo pi\u00f9 i membri delle SS che avevano prestato servizio ad Auschwitz ed ai sottocampi di Dachau.\nTali processi si celebrarono sino all'anno 1948 presso il sito del campo. Oggetto dei processi i crimini di guerra, come l'Olocausto. Furono oggetto di indagine anche gli esperimenti medici sui detenuti. Frederick Hoffman, un prete cattolico ceco, ex internato nel campo, tra i primi a testimoniare, raccont\u00f2, presentando documentazioni personali, che 324 preti cattolici, a seguito di sperimentazioni sulla malaria, morirono durante la loro detenzione. Tuttavia la guerra fredda, che sarebbe iniziata di l\u00ec a poco, ridusse la portata di questi processi.\nNel 1949 la competenza pass\u00f2 alla neonata RFT, molti delitti caddero in prescrizione, con la sola eccezione dell'omicidio premeditato.\nDopo la guerra nel campo fu internato un gran numero di militari e graduati delle SS, fatti prigionieri dagli Alleati (si arriv\u00f2 al numero di ), che soffrirono per anni la fame. A partire dal 1946 e soprattutto nel 1947, dopo indagini e serrati interrogatori, molti vennero rimessi in libert\u00e0.\nLa vita nel campo.\nQuando i prigionieri arrivavano al campo venivano picchiati con 25 bastonate di benvenuto ed alcuni di loro non sopravvivevano. Le guardie poi dicevano esplicitamente loro che non avevano diritti, n\u00e9 onore n\u00e9 difesa.\nDopo averli insultati, rasati, e privati di tutti i loro averi entravano nel campo. Le SS potevano uccidere chiunque. Le punizioni includevano quella di essere appesi per le mani dietro la schiena a ganci per ore, abbastanza in alto da non toccare terra con le punte dei piedi; essere frustati su cavalletti, battuti con fruste di cuoio bagnato ed essere messi in isolamento per giorni in stanze troppo piccole per potersi sdraiare.\nIl campo dei prigionieri era formato da 34 baracche disposte su due file separate da un lungo viale alberato; 15 di esse erano suddivise ciascuna in 4 camerate (Stuben), ognuna con un vano soggiorno e un dormitorio; ogni due camerate vi era un lavatoio e una serie di gabinetti. I posti letto per camerata erano per 52 deportati, per un totale, quindi, di 208 a baracca. In periodi di maggior affollamento si arriv\u00f2 ad ospitare fino a 1768 detenuti a baracca, con condizioni igieniche indescrivibili, tanto che scoppiavano violente epidemie. 5 baracche delle 34, erano adibite ad area ospedaliera (\"Krankenbau\"), poi divenute 13. Una baracca era adibita a zona di lavoro e la prima a sinistra a spaccio, sempre sprovvisto. Le prime due baracche a destra erano adibite ad infermeria e una parte della seconda fungeva da obitorio. L'infermeria fu tristemente nota a causa dei raccapriccianti esperimenti su cavie umane effettuati dal dott. Rascher e dal prof. Schilling su inermi deportati che vi perirono a migliaia.\nI deportati \"indisciplinati\" o \"incorreggibili\", erano destinati a detenzione particolarmente dura, venivano rinchiusi nelle baracche di punizione, denominate \"strafblocke\". Sono da segnalare la baracca n. 26, la \"baracca dei preti\", che era destinata ai religiosi detenuti, e quella definita di \"disinfezione\", staccata dal corpo centrale, tuttora visibile. Oggi sono rimaste poche baracche (le altre sono state distrutte). All'interno sono state fedelmente ricostruite, per i visitatori.\nAlle delegazioni tedesche e straniere in visita al campo veniva mostrata solo parte del campo stesso, perch\u00e9 si voleva che se ne ricavasse l'impressione di un luogo ordinato, efficiente e moderno, e che gli internati apparissero come appartenenti ad una razza \"inferiore\". Gli internati poi erano soggetti a lavori forzati, per la normale manutenzione prima e per il rifacimento del campo stesso a partire dal 1937.\nNel corso degli anni le condizioni di vita peggiorarono sensibilmente. Pur non essendo ufficialmente un campo di sterminio, ma semplicemente di lavoro, il numero di morti fu impressionante. Con l'introduzione delle disposizioni sull'eutanasia alcune baracche del campo, la 29 e la 30, divennero le anticamere della morte, con detenuti in cattive condizioni di vita e destinati alla soppressione ed al forno crematorio.\nIl regolamento disciplinare.\nNell'ottobre 1933 venne emanato il regolamento del campo di concentramento di Dachau. Questo conteneva ordini di servizio per le SS addette alla sorveglianza e brutali sanzioni per i detenuti. Tale regolamento, messo a punto da Theodor Eicke, doveva spezzare la personalit\u00e0 degli internati e impedire ogni tentativo di fuga, e prevedeva pene corporali ed esecuzioni.\nA titolo di esempio vengono qui riportati solo alcuni punti di tale regolamento.\nLa cittadina di Dachau e il campo di concentramento.\nVerso gli ultimi mesi del 1919, in conseguenza della fine della prima guerra mondiale, la fabbrica di polvere da sparo della cittadina di Dachau cadde in abbandono e venne chiusa. Questa fabbrica rappresentava la colonna portante dell'economia locale e in ripercussione di ci\u00f2, per anni, la popolazione locale sub\u00ec la disoccupazione e la miseria. L'apertura di un campo quindi, sul sito della vecchia fabbrica in disuso, riport\u00f2 la speranza di una rinascita della zona, che tuttavia non si realizz\u00f2 nelle forme sperate. Inizialmente la struttura si limit\u00f2 al campo principale, situato in prossimit\u00e0 della ferrovia, e solo in seguito venne gradualmente ampliato.\nIl campo fu suddiviso nel tempo in varie aree, tra le quali:\nIl campo principale, completato il 21 marzo 1933, venne visto nei primi anni come una risorsa economica importante.\nI prigionieri vennero impiegati, in seguito, per incarichi di lavoro anche fuori del campo, e questo coinvolse sia singoli individui che migliaia di prigionieri, a seconda delle esigenze. Talvolta gli interventi esterni, se i detenuti avevano anche un posto dove stare, fecero sorgere strutture secondarie, i sottocampi. Al comando di questi, se le dimensioni lo permettevano, vennero chiamati anche prigionieri con incarico di funzionari.\nIl sindaco di Dachau, Lambert Friedrich, in un suo \"memorandum\" del 1936, scriveva: \u00abGli affari, l'artigianato e l'industria hanno fatto registrare un forte rilancio grazie alla intensa attivit\u00e0 nel settore delle costruzioni, specialmente nei due campi delle SS (K.L.D e II \"SS Deutschland\")\u00bb.\nIn seguito, nel 1937, il comando del campo chiese un regolare collegamento con mezzi pubblici tra Dachau ed il campo di concentramento: ci\u00f2 per permettere, principalmente, alle guardie del campo di potersi spostare in citt\u00e0. In una sua lettera, il nuovo sindaco, Hans Cramer, rispose positivamente, adducendo motivazioni economiche.\nLa nuova linea di autobus richiesta fu inaugurata il 22 novembre 1937.\nLa popolazione locale fu coinvolta solo parzialmente nella vita del campo, ad esempio quando si assisteva alle marce delle colonne dei prigionieri diretti ai luoghi di lavoro.\nIl Memoriale.\nNel 1955 gli ex prigionieri sopravvissuti del Lager di Dachau, che avevano costituito il \"Comit\u00e9 International de Dachau\", decisero di erigere un monumento a ricordo dell'immane tragedia che in quel luogo si era consumata. Il \"Memorial\" \u00e8 stato realizzato in dieci anni di lavori e, nel maggio 1965, 20 anni dopo la liberazione, fu aperto il primo grande \"Memorial\" di un \"Lager\" sul territorio della Repubblica federale tedesca.\nUn paio di baracche sono state ricostruite, per mostrare al visitatore le condizioni di vita nel campo ed una \u00e8 visitabile anche con i suoi interni in legno e i servizi. Le baracche originarie erano state in gran parte abbattute e le poche ancora in piedi, al momento della ricostruzione, erano in condizioni pietose. Delle altre 32 baracche che costituivano il campo sono rimaste le indicazioni delle fondamenta in cemento.\nIl \"Memorial\", ricostruito nel 2003, \u00e8 stato integrato con diversi documenti e reperti forniti da ex-internati.\nIl \"Memorial\" comprende inoltre quattro cappelle in rappresentanza delle varie religioni professate dai prigionieri.\nAtti vandalici contro la memoria.\nIl cancello con la scritta \"Arbeit Macht Frei\" venne danneggiato nella notte tra il 1\u00b0 e il 2 novembre del 2014 e la scritta rubata. L'episodio attir\u00f2 l'attenzione internazionale perch\u00e9 rinnovava la grave profanazione che gi\u00e0 si era avuta ad Auschwitz con l'analogo furto.\nPrigionieri internati a Dachau.\nReligiosi.\nA Dachau esisteva uno speciale \"Blocco dei sacerdoti\", il \"26\". Dei circa sacerdoti ( dei quali, cattolici) imprigionati a Dachau, morirono; la maggior parte di questi () era di etnia polacca, e 868 di loro morirono a Dachau.\nI sottocampi.\nMolte strutture minori (sottocampi) vennero approntate per far fronte alle esigenze di produzione o alle necessit\u00e0 di alcune aree, in modo da avere sempre personale nelle vicinanze dei luoghi di lavoro.\nAd esempio vennero costruiti sottocampi nelle vicinanze delle fabbriche Zeppelin, Messerschmitt AG, BMW, Dornier, Agfa, Pr\u00e4zifix, Dynamit, Magnesite, Kimmel e cos\u00ec via."}
{"id": "214528", "revid": "1875018", "url": "https://it.wikipedia.org/wiki?curid=214528", "title": "Uni (mitologia)", "text": "Uni era la suprema dea del Pantheon etrusco e patrona di Perugia.\nFormava con Tinia e Menrva un potentissimo triumvirato.\nUni era la madre di Hercle, suo marito Tinia ne era il padre.\nEquivale nella mitologia greca a Era mentre in quella romana a Giunone."}
{"id": "214529", "revid": "110157", "url": "https://it.wikipedia.org/wiki?curid=214529", "title": "Hierarchical File System", "text": "L'Hierarchical File System (HFS), \u00e8 un file system sviluppato da Apple per i computer con sistema operativo Mac OS. Nato principalmente per i floppy disk e per gli hard disk si pu\u00f2 trovare anche su memorie di massa a sola lettura come i CD-ROM.\nStoria.\nHFS \u00e8 stato introdotto nel 1985 come nuovo file system per i computer Macintosh, in sostituzione del precedente Macintosh File System (MFS), usato dai primi modelli di Mac, e che consentiva solo una struttura di memorizzazione piatta. Dato che i computer Macintosh usavano pi\u00f9 informazioni di quelle permesse da altri file system comunemente disponibili all'epoca (come FAT sui sistemi DOS o il file system originale di Unix), Apple ha sviluppato una nuova tecnologia invece di usare qualcosa di preesistente. Per esempio, HFS permetteva nomi di file lunghi fino a 31 caratteri, l'aggiunta di metadati e la memorizzazione separata di dati e risorse riguardanti lo stesso file.\nBench\u00e9 HFS sia una tecnologia di tipo proprietario, \u00e8 ben documentata e sono disponibili diverse soluzioni per accedere a dischi formattati con HFS per la maggior parte dei sistemi operativi moderni.\nNel 1998 Apple ha introdotto HFS Plus, introducendo tra le altre migliorie una pi\u00f9 efficiente allocazione dello spazio. HFS \u00e8 ancora utilizzabile nelle versioni correnti di Mac OS, ma a partire da macOS non \u00e8 pi\u00f9 possibile avviare il sistema da un disco HFS.\nDurante la WWDC del 5 giugno 2017 Apple ha annunciato l'abbandono di HFS in favore del nuovo APFS (Apple File System), il quale sar\u00e0 adoperato a partire dalla release 10.13 di macOS, High Sierra, e assicurer\u00e0 la totale compatibilit\u00e0 con il precedente HFS."}
{"id": "214532", "revid": "228587", "url": "https://it.wikipedia.org/wiki?curid=214532", "title": "Buch", "text": ""}
{"id": "214534", "revid": "254059", "url": "https://it.wikipedia.org/wiki?curid=214534", "title": "Distretto di Andelfingen", "text": "Il distretto di Andelfingen \u00e8 un distretto del Canton Zurigo, in Svizzera. Confina con i distretti di Winterthur a sud e di B\u00fclach a sud-ovest, con il Canton Sciaffusa a ovest e a nord-ovest, con la Germania (Baden-W\u00fcrttemberg: circondari di Waldshut a ovest e di Costanza a nord) e con il Canton Turgovia (distretti di Diessenhofen a nord, di Steckborn e di Frauenfeld a est). Il capoluogo \u00e8 Andelfingen.\nComuni.\nAmministrativamente \u00e8 diviso in 24 comuni:"}
{"id": "214536", "revid": "1305772", "url": "https://it.wikipedia.org/wiki?curid=214536", "title": "Laufen", "text": ""}
{"id": "214539", "revid": "120016749", "url": "https://it.wikipedia.org/wiki?curid=214539", "title": "Gustavo Adrian Zito", "text": "Comincia a giocare alla tenera et\u00e0 di 5 anni, seguito e incoraggiato dal padre Francesco.\nCittadino italiano dal 1989, gioca per l'Italia dallo stesso anno.\nTra i titoli pi\u00f9 importanti vinti sino a oggi spiccano i 4 Campionati mondiali di \"5 birilli\".\nDal 1995 \u00e8 Membro Onorario dello Star Team for the Children di Monaco. Dal 2010 al 2013 si \u00e8 dedicato completamente al poker sportivo, nel circuito European Poker Tour e nel circuito WSOP.\nPalmar\u00e8s.\nI principali risultati:\nBTP.\nVittorie complessive nel circuito "}
{"id": "214548", "revid": "104458", "url": "https://it.wikipedia.org/wiki?curid=214548", "title": "Walterswil", "text": ""}
{"id": "214549", "revid": "536103", "url": "https://it.wikipedia.org/wiki?curid=214549", "title": "Lingua egizia", "text": "La lingua egizia (in egizio (traslitterato) \"r n kmt\", letteralmente \"bocca della Terra Nera\" ossia ci\u00f2 che si parla lungo le rive del Nilo), nota anche come egiziano antico (questa espressione \u00e8 per\u00f2 ambigua, perch\u00e9 propriamente l\"egiziano\" (o \"egizio\") \"antico\" sarebbe la fase storica della lingua parlata durante l'Antico Regno), \u00e8 una lingua che appartiene alla famiglia delle lingue afro-asiatiche, imparentata con il gruppo delle lingue berbere e con quello delle lingue semitiche.\nLe prime testimonianze scritte della lingua dell'Antico Egitto risalgono all'incirca al 3200 a.C. e la lingua sopravvisse fino al V secolo nella forma del demotico e fino al medioevo nella forma della lingua copta; la sua lunga durata, oltre quattro millenni, la rende una delle lingue storiche pi\u00f9 antiche conosciute agli uomini moderni.\nLa lingua ufficiale dell'Egitto \u00e8 oggi l'arabo, nella variante egiziana, che progressivamente, nei secoli successivi alla conquista arabo-musulmana nel VII secolo, si sostitu\u00ec alla lingua copta come lingua quotidiana. Il copto viene ancora usato come lingua liturgica della Chiesa cristiana copta.\nParentele linguistiche dell'egizio.\nLe lingue afroasiatiche (o anche \"camitosemitiche\") sono generalmente raggruppate in tre gruppi: le lingue semitiche, come l'arabo e l'ebraico, le lingue camitiche, come le lingue berbere e somale, e un terzo gruppo costituito appunto dall'egizio: le somiglianze tra queste lingue, in particolare con quelle camitiche, sono diverse.\nLa struttura della grammatica, ad esempio, che ha indotto gli studiosi a organizzare i manuali di grammatica egiziana sull'esempio di quelli per l'arabo ed l'ebraico. Alan Gardiner, nella sua \"Egyptian Grammar\", cita sempre i verbi alla terza persona singolare, com'\u00e8 convenzione nelle lingue semitiche.\nAlcune parole e desinenze: in amarico il femminile si forma con la desinenza \"-it\", in egizio con la \"-t\" (probabilmente pronunciata /a:t/ in origine, poi la /t/ cadde restando solo nella scrittura, come la t\u0101\u02be marb\u016b\u1e6da dell'arabo, e la /a/ sembra in seguito essersi chiusa in /e/); sia in egizio sia in amarico il pronome suffisso di 1\u1d43 persona plurale \u00e8 -\"n\"; in egizio, la consonante che forma la parola \"uomo\" \u00e8 \"s\" (nella moderna prassi convenzionale, la parola \u00e8 pronunciata \"se\"), mentre in amarico \"uomo\" \u00e8 \"s\u0259w\".\nCaratteristica dell'egizio, presente anche in tutte le lingue semitiche, \u00e8 la distinzione di genere nel pronome di 2\u00aa persona singolare, che ha forme distinte per maschile e femminile.\nUn'altra parentela semantica \u00e8, ad esempio, il verbo \"s\u1e0fm\" (ascoltare), molto simile allo \"\u0161em\u00e0\" ebraico. In egiziano esiste il verbo \"\u0161m\u02c1\", che significa \"cantare\": la parentela di campo semantico \u00e8 notevole; oppure, cfr. l'egiziano \"\u0161w\" (il vuoto) con l'ebraico \"\u0161wa\" (il nulla, zero).\nSviluppo della lingua.\nGli studiosi hanno suddiviso la lingua egizia in sei grandi suddivisioni cronologiche:\nSolitamente le sei fasi vengono riunite in due gruppi: il primo comprende le prime tre (egizio arcaico, antico e medio), il secondo le ultime tre (egizio tardo, tolemaico e demotico e il copto). Questa suddivisione \u00e8 giustificata dal fatto che le fasi all'interno di ciascun gruppo mostrano una certa uniformit\u00e0, pur differenziandosi fra di loro.\nTalvolta l'egizio, nella sua totalit\u00e0, viene non del tutto correttamente chiamato \"egizio/egiziano antico\". Dal momento che effettivamente esiste una fase della lingua detta \"egizio antico\", questa denominazione pu\u00f2 generare confusione; inoltre, non c'\u00e8 motivo di parlare di egizio/egiziano \"antico\", perch\u00e9, essendo l'arabo la lingua parlata oggi in Egitto, non esiste una versione \"moderna\" della lingua da cui differenziarlo.\nI primi esempi della scrittura ideografica egizia risalirebbero al 3000 a.C. e i testi in essi redatti sono generalmente raggruppati nella denominazione di \"egizio arcaico\".\nL'egizio antico fu parlato per oltre 500 anni, dal 2600 a.C. in poi ed \u00e8 attestato soprattutto nei Testi delle piramidi. L'egizio medio, la lingua classica (vi \u00e8 scritta la maggior parte dei testi, soprattutto monumentali, ma anche molte opere letterarie e scientifiche), fu parlato a partire circa dal 2000 a.C. per altri 700 anni, fino all'apparire dell'egizio tardo; sopravvisse ancora fino ai primi secoli dell'era cristiana come lingua scritta di tradizione, nello stesso modo in cui il latino fu la lingua scritta di preferenza in Europa fino al XVIII secolo. L'egizio tardo, parlato fra il 1300 e il 700 a.C., fu la lingua amministrativa nel periodo ramesside, ma le sue origini si ritrovano fin dal periodo amarniano; \u00e8 attestato in un vasto corpus letterario ed epistolare. Il demotico apparve intorno al 650 a.C. e sopravvisse come lingua scritta fino al V secolo. Il copto, il cui dialetto bohairico \u00e8 tuttora utilizzato come lingua di culto dai cristiani copti, apparve nel IV secolo e sopravvisse come lingua scritta di uso corrente fino al XIV secolo e probabilmente fu utilizzato ancora come lingua parlata nelle campagne ancora per qualche secolo. L'arabo si sostitu\u00ec gradualmente al copto parlato e venne utilizzato come lingua dell'amministrazione politica musulmana a partire dalle invasioni arabe del VII secolo.\nL'egizio antico, medio e tardo utilizzavano la scrittura geroglifica, solitamente di utilizzo monumentale (da cui anche il nome greco: \u1f31\u03b5\u03c1\u03cc\u03c2 = sacro, \u03b3\u03bb\u03cd\u03c6\u03b5\u03b9\u03bd = incidere), termine che in qualche modo riprendeva la voce egizia mdw n\u1e6fr (convenzionalmente pronunciata \"medu necer\") S43-nTr,\"parole del dio\" (del dio Thot, cui era attribuita l'invenzione della scrittura) e quella ieratica, evolutasi parallelamente ai geroglifici, con cui ha uno stretto legame, e caratterizzata da una forte corsivizzazione e frequenti legature fra i segni, solitamente utilizzata per la scrittura quotidiana su papiro, legno o pietra. Dalla scrittura ieratica deriva anche quella utilizzata per il demotico, la cui apparenza \u00e8 vagamente simile alla moderna scrittura araba, sebbene non ci sia alcuna parentela. Il copto fu scritto utilizzando l'alfabeto copto, una forma modificata dell'alfabeto greco, con alcuni simboli presi in prestito dal demotico per i suoni inesistenti nel greco antico.\nFonetica.\nQui sotto, la tabella dei segni monoconsonantici con la trascrizione secondo Rainer Hannig:\nSchema delle consonanti dell'egizio (fra parentesi i simboli convenzionali che differiscono dall'IPA);\nSistema vocalico (si noti l'assenza della \"e\", aggiunta solo nella lettura egittologica convenzionale, e della \"o\", introdotta per i nomi greci).\nStruttura della lingua.\nL'egizio presenta diverse caratteristiche proprie delle lingue afroasiatiche.\n\u00c8 formato da parole con radici prevalentemente triconsonantiche, come \"nfr\" \"bello\". Sono tuttavia presenti anche termini con radici biconsonantiche, come per esempio \"r\u02c1\" \"sole\", e alcuni con un numero di consonanti ancora maggiore, ad esempio cinque come in \"sxdxd\" \"essere sottosopra\". \u00c8 importante sottolineare che le sequenze fonetiche appena descritte non sono propriamente \"parole\", ma, come detto, \"radici\" che rappresentano aree semantiche, con cui si creano le parole vere e proprie per mezzo di varie vocalizzazioni.\nLe vocali e altre eventuali consonanti venivano poi aggiunte alla radice per dare origine alle parole della lingua, in modo simile a quanto tuttora avviene nell'arabo o nell'ebraico. Nella maggior parte dei casi ignoriamo quali fossero le vocali aggiunte, in quanto l'egizio, in modo analogo alle lingue semitiche antiche e moderne, non scriveva le vocali: di conseguenza, il termine \"\u02e4nkh\" potrebbe significare \"vita\", \"vivere\", \"vivente\" o \"vivendo\", a seconda della vocalizzazione. Nella moderna trascrizione, \"a\", \"i\" e \"u\" rappresentano delle consonanti egizie: per esempio il nome di Tutankhamon era scritto in egiziano come \"twt \u02c1nkh Jmn\". Gli esperti hanno ricostruito il valore di questi simboli, ma per alcuni non si \u00e8 del tutto certi della correttezza. Se a questo si aggiunge che la vocalizzazione, non segnata nella scrittura e quindi per la maggior parte sconosciuta, \u00e8 del tutto arbitraria (le semiconsonanti e alef e ajin sono lette come vocali e dove non compaiono questi suoni si aggiunge convenzionalmente una \"e\"), se ne deduce che la pronuncia attuale dell'egizio ha ben poco a che vedere con quella originale. Attraverso il copto e le trascrizioni di parole e frasi egizie in altre lingue (ad esempio le \"Lettere di Amarna\", scritte in accadico) \u00e8 stato comunque possibile, per una certa misura, ricostruire l'antica pronuncia.\nFonologicamente, l'egizio differenziava consonanti bilabiali, labiodentali, alveolari, palatali, velari, uvulari, faringali e glottali, in una distribuzione simile a quella dell'arabo.\nMorfologicamente, come in altre lingue semitiche, viene usato il costrutto detto \"status constructus\" che combina due o pi\u00f9 vocaboli: in questa trasformazione il primo vocabolo subisce spesso variazioni (ad esempio una -h finale diventa -t nei nomi femminili e in \"mlkt shba\" (\"la regina di Saba\"), \"mlkt\" \u00e8 la trasformazione dal termine \"mlkh\".\nInizialmente non erano conosciuti gli articoli, n\u00e9 i determinativi, n\u00e9 gli indeterminativi; le forme pi\u00f9 tarde utilizzarono invece a questo scopo le parole \"p\u021d\", \"t\u021d\" e \"n\u021d\" (il segno \"\u021d\" trascrive il colpo di glottide), rispettivamente per il maschile singolare, femminile singolare e plurale comune.\nRicostruzione fonetica dell'egiziano.\nLa lettura che danno gli egittologi all'egiziano \u00e8 convenzionale: Champollion riusc\u00ec, partendo dal copto, definibile in un certo senso come \"egiziano con le vocali\", e dal greco ad assegnare a ciascun segno un valore fonetico.\nL'egiziano invece veniva notato senza vocali, quindi noi abbiamo solo lo scheletro consonantico, come se in italiano scrivendo \"cn\" dovessimo poi integrare le vocali occorrenti leggendo \"cane\", \"cena\" o \"Cina\" a seconda dei casi. Lo stratagemma cui sono ricorsi gli egittologi \u00e8 quello di intercalare tra consonante e consonante una vocale convenzionale, la \"e\".\nSapere per\u00f2 quale fosse la reale pronuncia dell'egiziano \u00e8 quasi impossibile. Anche il copto, ovviamente, ha sviluppato fenomeni fonologici propri. Tuttavia, vi sono alcuni capisaldi di pronuncia della quale possiamo dirci certi.\nviene letta non \"hetep\", ma \"hotep\": grazie ai Greci e ad altre trascrizioni sappiamo quale fosse il suono originale. Allo stesso modo la parola \"Pt\u1e25\" non viene letta \"Peteh\", ma \"Ptah\": grazie ai Greci sappiamo quale fosse la pronuncia reale del nome della divinit\u00e0.\nOppure ancora il dio Amon si scrive Jmn, i-*mn:n, ma sappiamo dalla trascrizione qual era la pronuncia originale: probabilmente a inizio parola la \"j\" tendeva ad aprirsi in \"a\".\nAllo stesso modo, sappiamo che, probabilmente, la parola \"ms\" ms generare, nascere, si leggeva \"mos\", come sappiamo dai diversi nomi quali Ramose, Ahmose, Thutmose.\nLa traslitterazione della lingua egizia pu\u00f2 essere aiutata anche dai nomi propri, che hanno una pronuncia spesso trasmessa dai Greci.\nTuttavia sono state spesso proposte diverse accezioni, un esempio \u00e8 R\u02e4-ms-sw: il nome Ramesse, portato da ben undici sovrani, dei quali il pi\u00f9 celebre \u00e8 senz'altro il secondo.\nLe letture sono diverse, Ramesse, Ramses o Ramsete (le ultime due derivate da due delle varie forme latine del nome: \"Ramses\" \u00e8 nominativo, \"Ramsete\" \u00e8 la forma italianizzata a partire dell'accusativo \"Ramsetem\", in modo analogo ad altre parole che sono passate in italiano allo stesso modo): escludendo il quasi cacofonico Ramessu, pronuncia che segue pedissequamente la trascrizione fonetica, la migliore sarebbe Ramesse, perch\u00e9 pi\u00f9 vicina alla dicitura originale.\nInoltre \u00e8 accertato che la desinenza \".t\" dei femminili, seppur scritta, non era pi\u00f9 pronunciata gi\u00e0 dall'Antico Regno.\nAlla fonologia dell'egiziano si \u00e8 interessato Alessandro Roccati, ordinario di Egittologia all'universit\u00e0 di Torino.\nSubstrato egiziano nella toponomastica egiziana moderna e nell'onomastica italiana.\nUn substrato di antico egiziano lo possiamo trovare in diversi toponimi:\nIl nome egiziano era infatti \u1e2bmnw, \"Gli Otto\", in relazione all'Ogdoade ermopolitana, gli otto d\u00e8i che la presiedevano.\nPoi, in copto, divenne \u03e2\u039c\u039f\u03a5\u039d, con significato analogo e poi in arabo alla radice Shmoun furono aggiunti l'articolo El, una A protetica e la desinenza -ein che esprime la desinenza del duale; tale duale \u00e8 dovuto al fatto che nei testi copti si parlava di due Shmoun, da cui la letterale traduzione.\nInfine, alcuni nomi di persona usati nella lingua italiana sono , come Isidoro, filtrato dal greco \"Isis-doron\", dono di Iside.\nAccenni di grammatica.\nGeneralit\u00e0 di nome e aggettivo.\nSi introducono qui le generalit\u00e0 del sostantivo e, di conseguenza, della morfologia dell'aggettivo, che presenta le medesime caratteristiche, concordando in genere e numero col nome cui \u00e8 riferito.\nPer referenze, vedi nota.\nI generi grammaticali.\nI generi erano due, maschile e femminile.\nb3k (servo) bA:k-A1\nb3k.t (serva) bA:k-t-B1\nIl numero.\nTre sono i numeri del nome: singolare, plurale, duale.\nIl plurale prevede:\nIl 'duale' prevede:\nIl duale \u00e8 molto raro, viene usato soprattutto per indicare nomi esistenti in coppia in natura o considerati spesso come coppia, quali \"rd.wy\" (le due gambe, maschile) \"ir.ty\" (i due occhi, femminile) ma, soprattutto, due termini fondamentali: \"t3.wy\", le Due Terre, Alto e Basso Egitto, e \"nb.ty\", le Due Signore, le dee Nekhbet e Uadjet, protettrici dell'Alto Egitto e del Basso Egitto e il cui nome designa anche una parte della titolatura ufficiale dei faraoni.\ntA-w-y nbty\nI due geroglifici che indicano le Due Terre e le Due Signore.\nNotazione grafica di genere e numero.\nPer notare il genere, gli egizi utilizzavano diversi espedienti grafici: limitandosi alla determinazione delle persone, venivano generalmente indicati con l'apposizione dei determinativi classificati come A1 per il maschile e B1 per il femminile nella lista Alan Gardiner: A1 B1\nPer indicare i plurali o i duali, gli egizi svilupparono nei tremila anni di storia della loro lingua diversi sistemi.\nIl pi\u00f9 antico, usato nell'Antico Regno, consisteva nell'indicare il termine una volta per il singolare, due volte per il duale, tre volte per il plurale.\nD4 ir.t, l'occhio/un occhio\nD4:D4 ir.ty, i due occhi\nD4:D4-D4 ir.tw gli occhi \nCaso estremo: \nnTr-nTr-nTr-nTr-nTr-nTr-nTr-nTr-nTr\nQuesta successione designa la ps\u1e0f.t, l'Enneade creatrice, notazione usata anche nel Medio e Nuovo Regno.\nL'altro sistema, pi\u00f9 utilizzato dal Medio Regno in poi, \u00e8 quello dell'aggiunta dei geroglifici che designano le desinenze del plurale, del singolare e del duale e, per il plurale, l'aggiunta di tre tratti: Z2\nQuesta notazione \u00e8 molto usata, seppur qualche volta non per designare il plurale vero e proprio, ma la \"moltitudine\"\nEsistono poi i nomi detti \"di relazione\", detti anche con termine tratto dalle grammatiche arabe \"nisba\", nei quali l'aggiunta di una '.y' indica la derivazione semantica: \"s\u1e2bt\" significa campagna, \"s\u1e2bty\" contadino, campagnolo.\nM20\nL'aggettivo con funzione attributiva \u00e8 generalmente posposto al nome e concorda con questo in genere e numero.\nL'aggettivo con funzione predicativa si esprime con iw-soggetto-m-aggettivo/nome, cfr. con I work as policeman in inglese.\nNon esiste declinazione, esattamente come in italiano.\nGeneralit\u00e0 del periodo.\nL'egiziano distingue due tipi principali di proposizioni: la proposizione a predicato avverbiale (PPA) e a predicato nominale (PPN). La prima, a sua volta, distingue tra PPA con e senza lessema verbale.\nProposizioni a predicato avverbiale.\nLa Proposizione a predicato avverbiale \u00e8 una frase, che pu\u00f2 avere o non avere un verbo, che esprime una relazione momentanea e di situazione.\nPPA senza lessema verbale.\nSi tratta di una frase nominale, introdotta dalla particella 'iw' per il presente, 'wn' wn:n\nper il passato e 'wnn' wn:n:n per il futuro tradotte come verbo essere; si tenga conto che in egiziano non esistono veramente due ausiliari: essere pu\u00f2 venir reso con jw, per esprimere il possesso si usano perifrasi simili al dativo di possesso in latino: \"jw b3k n(y) nb\"i-w-bA:k-n:nb significa \"il servo \u00e8 al padrone\" o, meglio \"il padrone ha un servo\".\nLa frase esclamativa non prevede la particella \"jw\" ma la particella \"mk\" e il pronome dipendente e non il suffissom:D37-k(guarda!).\nLa negazione richiede 'nn' D35:n (sostituito a 'iw') per il presente e 'n' D35:n (seguito da 'wnn') per il futuro (la negazione al passato non \u00e8 attestata).\nPPA con lessema verbale.\nLa PPA con lessema verbale, invece utilizza un verbo oltre a jw,\nad esempio: jw r' wbn m pt:\ni-w-hrw-w-b*n-m-p*t:pt\nil sole sorge in cielo\nSchema riassuntivo PPA.\nLa negazione richiede 'nn' D35:n (sostituito a \"iw\") per il presente e la PPA senza lessema verbale e 'n' D35:n (seguito da \"wnn\") per il futuro (la negazione al passato non \u00e8 attestata) per la PPA con sistema verbale al futuro.\nProposizioni a predicato nominale.\nLa PPN, invece, esprime una relazione costante, che non cambia nel tempo e che dunque non richiede iw che significa \"essere (attualmente)\".\nAd esempio:\nmk, b3k pw, D37-m-k-bA-k-p-w\ncio\u00e8: \"guarda, tu sei un servo\".\nIn questo caso 'pw' \u00e8 il soggetto, si tratta di un pronome indefinito: la traduzione letterale, infatti, sarebbe: \"guarda (ci\u00f2), sei tu servo\".\nUn curioso tipo di PPN \u00e8 nfr pw nfr-f:r-p-w, che significa \"ci\u00f2 \u00e8 buono\" ma che, posto alla fine di un testo, significa \"fine\".\nSi nega con 'nn...js':\nnn b3k js pw, tu non sei un servo D35:n-bA:k-i-s-p*w\nGeneralit\u00e0 del verbo.\nIl verbo egiziano presenta diverse differenze con il verbo italiano, che nella traduzione si perdono ma che servono per comprendere i fenomeni specifici della lingua.\nDistinzione tra aspetto \"iterativo\" e aspetto \"singolativo\".\nMolto importante in egiziano \u00e8 la distinzione tra azione puntuale e reiterata, che, per quanto riguarda le lingue indoeuropee si era in parte perduta in latino in favore di un'espressione pi\u00f9 particolareggiata della scala temporale, molto forte in greco, ma che si perde inevitabilmente in traduzione, abbastanza importante in inglese.\nIn egiziano, infatti, assistiamo all'opposizione tra due strutture verbali principali:\nSe l'azione si sta svolgendo, si usa l'incompiuto, se l'azione si \u00e8 conclusa, si usa il compiuto.\nSi noter\u00e0, infatti, che tutte le strutture che esprimono l'incompiuto egiziano sono perifrastiche e tradotte in italiano significano \"stare per\", \"star facendo\" qualcosa: si traducono col verbo in forma semplice semplicemente per non sovraccaricare la traduzione.\nIl compiuto esprime l'azione puntuale, accaduta una sola volta, e conclusasi: \"io caddi/sono caduto/ma ora mi sono rialzato\".\nIl locutore egiziano, se avesse usato l'aoristo per un verbo del genere avrebbe voluto dire che cadeva tutti i giorni, abitualmente.\nAttivo italiano e passivo egiziano - Il pronome \"zero\".\nNella traduzione italiana, eccetto se in egiziano \u00e8 presente il pronome impersonale \"=tw\", che rende la frase passiva o impersonale, se il contesto vuole un verbo all'attivo, questo verbo viene tradotto all'attivo.\nTuttavia, non c'\u00e8 piena corrispondenza tra forme attive tra le due lingue; determinate forme del verbo erano sentite dal locutore egiziano come passivi.\nQuesto \u00e8 dovuto alla presenza di un pronome, non scritto ma individuato dai linguisti,chiamato \"zero\" e notato \"\u00d8\", che in italiano non si traduce o si rende come \"ci\u00f2\", seguito da una subordinata dichiarativa italiana, chiamata in egiziano \"esplicitazione del soggetto\".\nMolte forme che in italiano sono verbi, infatti, sono trattate in egiziano come frasi nominali:\nAd esempio: n \u00d8 wnm-n=f, \u00e8 la negazione dell'aoristo, che si traduce in italiano come \"non ero solito mangiare\" o letteralmente: \"non (si faceva) ci\u00f2, mangiare da parte mia\".\nDunque, strutture passive con significato attivo in italiano sono:\nTempi e modi.\nRispetto all'Italiano, nel quale il verbo si differenzia in modo e tempo, l'egiziano fa tre distinzioni: aspetto, modo e tempo.\nAspetti e modi dell'egiziano antico sono: Incompiuto, Compiuto, Participio (forma nominale), Aoristo, Infinito (forma nominale), Imperativo e Prospettivo.\nSolo l'incompiuto possiede qualcosa di analogo ai modi: il progressivo, il progressivo interno e l'allativo.\nGli altri aspetti distinguono immediatamente in tempi: presente, passato e futuro pi\u00f9, tranne che per imperativo e infinito che sono atemporali.\nInfinito.\nL'infinito dei verbi egiziani viene costruito in tre modi diversi, uno per i verbi forti, uno per i verbi deboli, uno per i verbi geminati.\nverbi terminanti con tutte le lettere, eccetto j e w, non ripetute.\nwnm=j (mangio)&gt;wnm (mangiare) w-n-m-A1\ns\u1e0fm=j (ascolto)&gt;s\u1e0fm (ascoltare) sDm\nverbi terminanti per j o w.\nL'infinito \u00e8 una forma femminile sostantivata del verbo.\nrd(j)=j (la j \u00e8 tra parentesi perch\u00e9 quasi sempre veniva omessa nello scritto)&gt;rd(j).t\ndi-t\npr(j)=j (esco)&gt;pr(j).t (uscire) pr-D54\nverbi terminanti con due lettere uguali.\nL'infinito \u00e8 uguale alla radice del verbo, eventualmente con la caduta dell'ultima lettera.\nM33=j (io vedo)&gt; M3(3) (vedere) mA-A-ir\njjj=j (io vado)&gt;jj(j) (andare) ii\nIncompiuto.\nL'azione \u00e8 in progresso, si sta compiendo.\njw b3k \u1e25r (m) wnm,\ni-w-bA:k-Hr-w:n-m-A2\nil servo sta mangiando.\nSi costruisce con jw+soggetto+ \u1e25r (preposizione che significa \"su\") +verbo all'infinito (verbo espresso al femminile)\nLa preposizione m indica il progressivo interno, che d\u00e0 una maggiore connotazione di partecipazione del soggetto.\nSimile al \"be going to\" inglese, \u00e8 un'azione che sta per accadere, il suo nome deriva dal verbo francese \"aller\", andare:\njw b3k r wnm,\ni-w-bA:k-r-w:n-m-t-A2\nil servo sta per mangiare.\nStessa costruzione del progressivo, ma anzich\u00e9 su, si usa la preposizione \"r\", verso.\nAoristo.\nDa non confondersi col greco, nel quale \u00e8 generalmente tradotto come passato, \u00e8 da considerarsi un presente\njw b3k wnm=f (nb r')\ni-w-bA:k-w:n-m-A2-f-nb:hrw\nil servo mangia (tutti i giorni).\nIn questo caso si richiede la ripetizione del soggetto, significa letteralmente: \"il servo lui mangia tutti i giorni\".\nSi nega non col semplice n o nn, ma con la struttura n wnm-n=f, con l'aggiunta della particella (j) n.\ni-n\nProspettivo.\nPu\u00f2 essere considerato come un congiuntivo o come un imperativo, si forma con\nwnm(w)=f, che egli mangi.\nwn-m-w-A2-f\nIn cui la w tra parentesi \u00e8 usata solo nella struttura del progressivo detta \"antica\".\nSi nega, non con n o nn, ma con \"tm\".\ntm-m\nImperativo.\nIndica un ordine, consiste in sostanzialmente in una forma analoga al prospettivo, priva di pronome se si vuole dare un ordine reciso, wnm! (mangia!), pi\u00f9 cortese con forme perifrastiche o con il pronome d=j wnm=k (stabilisco che tu mangi)\nSi nega con jm: i-m\nCompiuto.\nNon \u00e8 da considerarsi un passato, esistono infatti un compiuto presente, passato e futuro.\nPer paragonarlo all'italiano, il presente, il futuro semplice e l'imperfetto sono incompiuti: mangio, manger\u00f2, mangiavo.\nIl passato prossimo \u00e8 il compiuto presente: io ho mangiato; il trapassato prossimo \u00e8 il compiuto passato: io avevo mangiato; il futuro anteriore \u00e8 il compiuto futuro: io avr\u00f2 mangiato.\nIl compiuto, facendo una traduzione letterale, \u00e8 in realt\u00e0 un passivo, e, a seconda che venga espresso o meno il complemento d'agente, si parla di \"compiuto con agente\" o \"senza agente\".\nNon viene espresso l'agente dell'azione.\nJw d3b.w wnm=kw\ni-w-d-A-b-w-Z93-A2:n-m-k-w\nio ho mangiato dei fichi.\nAl verbo si uniscono le terminazioni del perfetto:\nDa notarsi che la =w della 3\u00aa singolare, quasi sempre, cade.\nPrevede l'inserimento di un agente, seppur questo non comporti, nella traduzione, cambiamenti di sorta.\nLa struttura \u00e8 jw verbo-n-agente- oggetto\n-N \u00e8 contrazione di jn, preposizione che significa \"da\".\nLa terminazione del perfetto cade.\njw wnm-n=j d3b.w ho mangiato dei fichi, letteralmente, \"dei fichi sono stati mangiati da me\".\ni-w-A2-n-A1\nSostituendo a jw wn e wnn si ottengono il compiuto passato e futuro.\nIl compiuto si nega normalmente con \"n\".\nPer esprimere \"non mai\" e \"non mai ancora\" si usano due ausiliari, spj O50 e p3 pA.\nN spj wnm=k d3b.w mj pn: non avesti mai mangiato fichi come questi.\nD35-O50:k-d-A-b-w-Z93-mi-p:n\nN p3=f \u1e2bpr mjt.t \u1e2bt, non \u00e8 mai ancora successa una cosa simile.\nn-pA-f-xpr-p:r-mi-t:t-x:t\nEssendo il compiuto, in realt\u00e0, una forma passiva, teoricamente solo i verbi transitivi possono averne uno vero e proprio.\nIl compiuto degli intransitivi esprime l'essere, l'essere diventato, e, per i verbi cognitivi, l'essere venuto a sapere, il passaggio da uno stato precedente (ignoranza) a uno successivo (conoscenza).\njw b3k nfr=w, il servo \u00e8 diventato buono.\nDa notarsi come gli aggettivi, come nfr, non siano altro che verbi in funzione predicativa e, in questo caso, riprendono la loro funzione reale.\nCon wn=w si esprime \"esserci, esistere\" jw wn=w b3k, il servo c'\u00e8.\nParticipi.\nIn egiziano esistono forme nominali/perifrastiche del verbo, i participi.\nLa loro traduzione \u00e8 la medesima dell'italiano: o giustapposti come l'aggettivo o definiti con forme quali \"colui che\", \"colei che\" ecc.\nI participi sono raggruppati in tre forme: imperfettiva, perfettiva e progressiva.\nInoltre, essendo forme nominali, prendono la desinenza di genere e numero:\nwnm(w) colui che mangia\nwnm(w).t colei che mangia\nwnm(w).w coloro che mangiano\nwnm(w).tw coloro le quali mangiano\nRari i duali.\nInfine, i participi possono essere attivi o passivi, con o senza agente.\nIl prospetto generale delle desinenze:\nDiatesi attiva e passiva.\nCome si \u00e8 visto, non c'\u00e8 piena corrispondenza tra attivo e passivo italiano e attivo e passivo egiziano.\nPer quanto possibile fare paragoni, il passivo dei verbi pu\u00f2 essere espresso con il pronome tw+jn+pronome suffisso.\nTw \u00e8 un pronome con valore impersonale.\nwnm=tw jn=j\nw-n-m-t-w-i-n-A1\n\u00c8 mangiato da me\nGeneralit\u00e0 degli aggettivi dimostrativi.\nGli aggettivi dimostrativi sono quattro serie di aggettivi con radice uguale e desinenza diversa. Sono sempre posposti al nome cui sono legati, eccetto p3, t3, n3, che nel Tardo Egiziano assunsero anche valore di articolo determinativo.\nProspetto radici e desinenze degli articoli\nDa notarsi che il dimostrativo pu\u00f2, a differenza dell'italiano, accompagnare anche un nome proprio:\nR'-ms-sw pn, questo Ramesse.\nC2-ms-sw-p:n\nGeneralit\u00e0 sui pronomi.\nInteressante aspetto di questa lingua sono i pronomi, distinti in tre gruppi: suffissi, dipendenti, indipendenti.\nSuffissi.\nIl segno = prima del pronome indica che bisogna attaccare il pronome al nome che lo precede: b3=j, il mio ba.\nEsiste poi un pronome indefinito, =tw,\nt-w\nusato soprattutto col prospettivo e con valore impersonale.\nNn wnm(w)=tw non si manger\u00e0.\nD35:n-w-n-m-A2-t-w\nEssi fungono da soggetto, aggettivo possessivo, complemento di termine e di specificazione preceduti dalla preposizione n.\nNon esistono forme di cortesia; si dava del tu anche al faraone. L'unica perifrasi di subordinazione verso i superiori era b3k-jm, \"quel servo l\u00ec\", tradotto come \"quest'umile servo\"\nbA-k-i-m\nPronomi dipendenti.\nEssi fungono da soggetto nelle frasi esclamative o come complemento oggetto.\nPronomi indipendenti.\nHanno un uso limitato: come predicato della PPN e comunque il pi\u00f9 usato \u00e8 jnk.\nPronomi relativi.\nI pronomi relativi, che fungono anche da congiunzione in subordinate relative, sono usati in alternanza coi participi.\nSono sia affermativi (che \u00e8), sia negativi (che non \u00e8)\nNegativi.\nLa radice \u00e8 jwty cui si aggiungono le desinenze dell'affermativo:\ntyw\nL'attribuzione.\nUn'interessante costruzione dell'egiziano, simile al dativo di possesso greco o latino, utilizza la particella n(y)+la cosa posseduta.\nN(y) \u00e8 variabile in genere e numero.\nPreposizioni.\nPreposizioni principali corrispondenti alle preposizioni proprie italiane\nAltre preposizioni improprie e locuzioni prepositive:\nCongiunzioni.\nL'egiziano \u00e8 abbastanza povero di congiunzioni:\nAnalisi del periodo.\nIn egiziano le coordinate si esprimo con la giustapposizione di pi\u00f9 frasi assieme, con l'ellissi di jw o degli analoghi.\nLe subordinate si esprimono con le congiunzioni citate sopra, il soggetto non \u00e8 pi\u00f9 il pronome suffisso e ma quello dipendente.\nCome in italiano esistono proposizioni oggettive, finali, causali, relative e il periodo ipotetico.\nLa proposizione completiva.\nSi tratta sostanzialmente di una proposizione subordinata oggettiva.\nQualsiasi tipo di proposizione PPA o PPN pu\u00f2 essere in posizione completiva.\nSono generalmente introdotte da verbi detti \"operatori\", come rdj (porre, fare che, permettere) jr (fare, fare che), \u1e0fd (dire).\nFormule fisse.\nL'egiziano fa largo uso di formule fisse, frasi fatte, poste all'inizio di testi, alla fine, nei cerimoniali.\nTra le tante:\n'D(w) 'n\u1e2b' rdi-anx-n:x\ndotato di vita, uno degli epiteti del re,\n'(dw) 'n\u1e2b, w\u1e0f3, snb' rdi-anx-n:x-U28-A-s-n-b\n(dotato di) vita, forza e salute! Talmente usato da essere abbreviato dagli egizi con '.w.s, le iniziali dei tre nomi, rappresentati dal segno 'n\u1e2b, dal segno w\u1e0f3 e dal segno s. In italiano si abbrevia, nella traduzione, con v.f.s!, vita, forza, salute!\n'\u1e25tp d(j) n(y)-sw.t' Htp:t*p-rdi-sw-n:t\n\"un'offerta che il re fa\" \u00e8 la lettura tradizionale degli egittologi. Scritto spesso n(y)-sw.t d(j) \u1e25tp, in quanto nomi come re (n(y)-swt) dio (n\u1e6fr), o i nomi delle divinit\u00e0 venivano anteposti per rispetto.\nIn realt\u00e0, \u00e8 una formula di invocazione delle tombe e significa \"faccia il re che si plachino\".\n'\u1e0fd mdw' D:d-md\n\"parole dette\" (\"dire le parole\"): inizio dei cerimoniali\n'm3'-\u1e2brw'mAa-xrw anche nelle forme:\n\"giusto di voce\" o \"giustificato\": \u00e8 l'epiteto del defunto che ha superato l'esame di Osiride e, pertanto, ha avuto \"la voce giusta\" e ora pu\u00f2 risiedere nei campi divini.\nD54:f-p-w-(m)-HAt-f:r-pH-f:y-mi-gm-m-i-i-t-m-sS:mDAt\n\"Iw=f pw (m) \u1e253.t=f r p\u1e25.wy=fy mj gmy.t m s\u0161\"\nLett.:\"Questo vada dall'inizio alla fine come trovato nel documento\", \"\u00e8 cos\u00ec che il documento deve andare dall'inizio alla sua fine, come trovato in scrittura\".\nFormula di chiusura dei testi letterari egizi, di quando in quando diversamente sviluppata, talvolta firmata, come ne \"Il racconto del naufrago\".\nTraduzione di un breve brano con analisi delle strutture grammaticali.\nPrendiamo in considerazione due testi tratti dalla Cappella Bianca di Sesostri I a Karnak come riportati dal Corso di Egiziano Geroglifico Mathieu-Grandet.\nsw:t bit:t Ca1-xpr-kA-ra-Ca2 ir:n f mn:nw*nw*nw-f n i-t:f\ni-mn:n ra-C2 s-aHa-n:f st-f n:t xa:a:t m mA-w-t\n\"N(y)-sw.t bjty \u1e2apr-k3-R' ir-n=f m mnw n jt=f Jmn-R', s'\u1e25' n=f s.t=f n(y).t \u1e2b'.t m m3w.t \"\n\"Il re dell'Alto e Basso Egitto Kheperkar\u00e2 ha fatto come monumento per suo padre Amon-Ra (l'atto di erigere) per lui il suo luogo di apparizione come divinit\u00e0\"\nD*md i-n i-mn:n ra xnt i-p:t-st st st:t:st-niwt nw:k i-t:k Ca1-s-wsr-r:t:n-Ca2 rdi-n:n:k gb iwa:t-f\n\"\u1e0fd mdw jn Imn-R' \u1e2bnt(y) Jp.t-Sw.t \"ink, it=k S-n(y)-wsr.t d-n=(j) n=k Gb jw'.t=f\" \"\n\"Parole dette da Amon-Ra, che presiede Ipet-Sut (Karnak), \" Io, tuo padre, o Sesostri, ti ho dato l'eredit\u00e0 di Geb\" \"\nnella quale esistono questi nomi- la radice \u1e2bnt \u00e8 quella della preposizione omonima che significa\nessere davanti, precedere e, in questo caso, presiedere.\nDa \"L'Oasita eloquente\", scritto sapienziale del Medio Regno, un ottimo esempio di Proposizione a Predicato Nominale:\nA1-p-w-wn-inpw-x-w-n-A1-r:n-f\nS pw, wn \u1e2aw-n-Inpw rn=f\nC'era un uomo, il cui nome era Khueninpu.\nNel testo geroglifico Anubi (Inpu), \u00e8 collocato per primo con anteposizione onorifica.\nnfr-p-w\nEstratto in lingua.\nIl Grande Inno ad Aton di Akhenaton, 3^ strofa, traduzione di Edda Bresciani.\nHD*D-ra-N17*N21-w*n-*ra!-*b-ti*i!-Aa15-Axt*t:pr-p!-z-d-F37B*ra-T-Aa15-i*!t:n:ra-Aa15-h*ra*-r-w*i*D54:!k-k:k*N2-D37-k-F27*t-*t-*w-**N8-*!-N17:N17!:N21*N21-Aa15-H*!ra:nb*b-N8*-U40!*D5-aHa*a:D54!Hr:1*r:d-W:y*rd*rd-T-z-i*i*U39-n-k-z-n-D60*n:n:n-H*a:F51B*F51B*F51B-!z-n--O42*p:D40--wn-n-!\nx-w-V12-S28-a::a-z:n:-Aa15-A30*:n-xa-a-a!-Y1-k-N17:*N21-r-M36:r!-f-ir:r-z:n:-kA:t*A9-z:n:-!i*A*t:-!F27-nb-Htp:t*p-Hr*z:F37B:Aa15!-M2*z:n:V7*!n*nw-*w-M1*M3:z-F37B*Aa15-M2-Hr-A-x-A-x-M2-G38-pA-A*w-H5-Aa15-G49-z:n:d:n*H-H5:-z:n:Aa15-A30*n-kA*-!k-S39-*E8-*t-k-Hr*-T-b*h-n-!rd*D54:-Hr*-r:d-y-w-rd*rd-pA-i*i-H5:-x-n:n-G4-*t-nb-!\n-anx*n:x-z:n:-w*n-*ra-*b-n:k-z:n:aHa*a!:w-P1:-Aa15-x:d-P1-W17*n:t:y-P1-!Aa15-mi*t*t:!Y1:N31-nb-wn!:n-O31-n-xa:a:!Y1-k-r-Aa15-w*K5:-Hr*-i*t:r:W-n:n:n-N36-Hr:*t:!f:t-Z9*D54-n-Hr*k-F27*t-*w*t-N8*k-Aa15-F26:n-pr-M14-wr:r!\n\"...All'alba, sorgi sull'orizzonte e risplendi come Aton durante il giorno: scacci le tenebre e dai i tuoi raggi, le Due Terre sono in festa ogni giorno sveglie e in piedi: tu le hai fatte alzare; lavano le loro membra, prendono le vesti le loro braccia sono alzate in adorazione del tuo sorgere. La terra intera compie il suo lavoro. Ogni animale \u00e8 contento nel suo pascolo, alberi e cespugli verdeggiano, gli uccelli volano dal loro nido con le loro ali alzate in adorazione del tuo ka. Gli animali selvatici tutti saltano sui piedi quelli che volano e quelli che si posano vivono quando sorgi per loro. Le barche navigano secondo corrente o controcorrente, perch\u00e9 ogni via \u00e8 aperta quando sei sorto. I pesci nel fiume guizzano davanti a te, i tuoi raggi penetrano fino in fondo al mare.\"\nTesti principali della letteratura egiziana antica.\nA seguire vengono elencati una serie di testi letterari per ciascuno dei grandi periodi della storia egiziana.\nAntico Regno (2700 a.C.\u20132160 a.C.).\nTesti religiosi\nInsegnamenti\nTesti mitologici\nPrimo periodo intermedio (2160 a.C.\u20132055 a.C.) e Medio Regno (2055 a.C.\u20131790 a.C.).\nTesti religiosi\nInsegnamenti e testi sapienziali\nTesti pessimisti e lamentazioni\nTesti narrativi\nSecondo periodo intermedio (1790 a.C.\u20131540 a.C.) e Nuovo Regno (1530 a.C.\u20131080 a.C.).\nTesti religiosi:\nTesti propagandistici e militari\nTesti religiosi e mitologici\nTesti scientifici\nTerzo periodo intermedio (1070 a.C.\u2013656 a.C.) e Egitto greco e romano (332 a.C.\u2013389 d.C., anno della chiusura del tempio di File).\nInsegnamenti\nTesti religiosi\nEditti\nTesti narrativi"}
{"id": "214552", "revid": "2184720", "url": "https://it.wikipedia.org/wiki?curid=214552", "title": "Angel of Retribution", "text": "Angel of Retribution \u00e8 un album del gruppo heavy metal britannico Judas Priest, pubblicato il 28 febbraio 2005. Segna il rientro nella formazione dello storico cantante della band, Rob Halford, dopo 12 anni di separazione.\nIl disco.\nAll'uscita l'album venne ritenuto all'altezza dei migliori lavori del gruppo, come \"Screaming for Vengeance\" o \"British Steel\": il lavoro ha infatti una freschezza che lo rende accostabile ad alcune prove degli anni ottanta, ma \u00e8 soprattutto un ritorno al suono classico dei Priest dopo i modernismi di \"Jugulator\" e \"Demolition\", nonostante qualche elemento di quel periodo sia qui rinvenibile. Allo stesso tempo il ritorno di Halford ha portato alcune delle sonorit\u00e0 da lui sperimentate nel periodo fuori dal gruppo, come si pu\u00f2 sentire in canzoni come \"Angel\", \"Deal with the Devil\" e \"Demonizer\".\nAllo stesso tempo vi sono anche delle innovazioni e degli insperati recuperi: \"Revolution\", il primo singolo di questo album con un finale stile Plant/Led Zeppelin, \u00e8 direttamente collegata agli \"anthem\" sfornati dal gruppo negli anni settanta, mentre la gi\u00e0 citata \"Angel\" (ballata acustica dagli arpeggi commoventi) \u00e8 da un lato una continuazione della vena pi\u00f9 intimista mostrata da Halford in certi frangenti della sua carriera post-Priest e dall'altro un ritorno a canzoni come \"Beyond the Realms of Death\".\nNel contempo \"Eulogy\", in cui il testo \u00e8 molto breve ed \u00e8 marcatamente in rima, e \"Lochness\", che con i suoi 13 minuti si caratterizza per essere la pi\u00f9 lunga canzone mai prodotta dal gruppo, offrono scorci inediti nell'offerta del gruppo.\nIl disco sfoggia la produzione di Roy Z (che contribuisce alla composizione di \"Deal With the Devil\"), gi\u00e0 collaboratore di Bruce Dickinson e produttore dei dischi degli Halford (e attualmente anche chitarrista).\nTracce.\nTesti e musiche di Tipton, Halford e Downing, eccetto dove indicato "}
{"id": "214554", "revid": "116937146", "url": "https://it.wikipedia.org/wiki?curid=214554", "title": "Sniper Wolf", "text": "Sniper Wolf \u00e8 un personaggio del videogioco \"Metal Gear Solid\". \u00c8 l'unica tiratrice scelta della FOXHOUND. \u00c8 un tipo solitario, che non ama lavorare con il resto della sua unit\u00e0. In genere i cecchini lavorano in coppia, invece lei lavora da sola.\nDoppiata da Tasia Valenza nella versione inglese, da Naoko Nakamura in quella giapponese e da Luciana Izzi in quella italiana.\nDi origini curde, \u00e8 impavida e capace di restare appostata per settimane. Era conosciuta perch\u00e9 prima di uccidere un bersaglio, formava con lui un rapporto emotivo. La sua arma preferita \u00e8 il Heckler &amp; Koch PSG-1, un fucile di precisione, caricato con proiettili al mercurio, in modo da avvelenare le sue vittime. Diventando un cecchino, pot\u00e9 \u00abvedere la guerra non da dentro, ma da fuori, da osservatrice... Guardavo la brutalit\u00e0 e la stupidit\u00e0 della razza umana dal mirino del mio fucile\u00bb.\nEssendo curda, era abituata a vivere in una situazione di semi-povert\u00e0. A cinque anni, alla fine della guerra Iran-Iraq del 1988, ha assistito alla morte della sua famiglia e di circa duemila persone che sono morte durante un attacco con gas da parte delle milizie di Saddam Hussein. Viene presa in custodia dal Ministro degli affari interni iracheno, le viene praticato un lavaggio del cervello e viene addestrata come cecchino da un Gurkha, in Nepal, da uno dei migliori cecchini del mondo.\nNel 1991, durante una battaglia dalla parte degli iracheni dopo la Guerra del Golfo, riusc\u00ec a fuggire e si nascose in un campo di rifugio, dove si trovavano in visita Big Boss e il segretario di stato degli Stati Uniti. Big Boss not\u00f2 le sue straordinarie capacit\u00e0 e la port\u00f2 con s\u00e9 negli USA, dove le ha fornito un programma per annullare il suo lavaggio del cervello, lasciando in lei le sue abilit\u00e0 di battaglia. Estremamente grata di ci\u00f2, considera Big Boss come Saladino (che ha sconfitto i Crociati nel XII secolo) e lo segue ovunque lui vada fino alla sua presunta morte per mano di Solid Snake. A questo punto, Liquid Snake riesce a trovarla e a convincerla a diventare membro della FOXHOUND.\nSull'isola di Shadow Moses, si prende cura dei cani, restando stupita quando Hal Emmerich d\u00e0 a questi la propria razione, e probabilmente sviluppa un cos\u00ec detto \"Lima Effect\" (nel quale il rapitore s'interessa dell'ostaggio). Otacon, forse afflitto dalla Sindrome di Stoccolma, le rivela che la ama prima che venga uccisa dalle ferite provocate da Solid Snake nel loro secondo scontro. Lei chiede a Snake di ucciderla per non farle sentire pi\u00f9 il dolore, desiderio che, dopo qualche esitazione e le proteste di Otacon, esaudisce sparandole un colpo della sua SOCOM. Questa muore stringendo a s\u00e9 il suo PSG-1.\nWolf \u00e8 parsa immune al virus FOXDIE. Liquid Snake e Revolver Ocelot sospettarono che fosse dovuto al fatto che prendeva una grossa quantit\u00e0 di tranquillanti (Diazepam), che hanno sedato l'attivit\u00e0 del virus.\nIn \"\" Otacon, dopo la morte della sorella Emma, fa riferimento a Wolf (con la frase: \u00abSono sempre io a sopravvivere... perch\u00e9, Wolf?\u00bb) e viene anche mostrato un flashback dalla versione PlayStation del gioco.\nSniper Wolf \u00e8 poi ricomparsa in ' per Nintendo GameCube (\"remake\" della versione PlayStation) e in ' per PlayStation Portable (che ripropone la medesima storia nella forma di un fumetto interattivo)."}
{"id": "214556", "revid": "1982", "url": "https://it.wikipedia.org/wiki?curid=214556", "title": "Bordes-sur-Arize", "text": ""}
{"id": "214557", "revid": "1982", "url": "https://it.wikipedia.org/wiki?curid=214557", "title": "Bordes-sur-Lez", "text": ""}
{"id": "214558", "revid": "1982", "url": "https://it.wikipedia.org/wiki?curid=214558", "title": "Cabannes", "text": ""}
{"id": "214559", "revid": "1982", "url": "https://it.wikipedia.org/wiki?curid=214559", "title": "Cabannes (Ari\u00e8ge)", "text": ""}
{"id": "214560", "revid": "1982", "url": "https://it.wikipedia.org/wiki?curid=214560", "title": "Cabannes (Tarn)", "text": ""}
{"id": "214561", "revid": "671029", "url": "https://it.wikipedia.org/wiki?curid=214561", "title": "Crocetta (araldica)", "text": "Crocetta \u00e8 un termine utilizzato in araldica per indicare una piccola croce, o croci in numero, scorciate e che possono contornarsi in modi diversi."}
{"id": "214564", "revid": "1516566", "url": "https://it.wikipedia.org/wiki?curid=214564", "title": "Crociato (araldica)", "text": "Crociato \u00e8 un termine utilizzato in araldica per indicare una rotella, bandiera, scudetto divisato da una croce."}
{"id": "214565", "revid": "121439372", "url": "https://it.wikipedia.org/wiki?curid=214565", "title": "Cucito (araldica)", "text": "Cucito \u00e8 un termine utilizzato in araldica come qualificativo di tolleranza, speciale al capo ed alla campagna, per necessit\u00e0 di blasonatura, esteso alle altre pezze e figure di metallo su metallo o di colore su colore.\nL'araldica francese fa un largo uso del termine per indicare qualunque caso di sovrapposizione di colore su colore, mentre preferisce il termine \"soud\u00e9\" (letteralmente \"saldato\") per qualificare la sovrapposizione di metallo su metallo."}
{"id": "214567", "revid": "767487", "url": "https://it.wikipedia.org/wiki?curid=214567", "title": "Cuneato", "text": ""}
{"id": "214568", "revid": "1516566", "url": "https://it.wikipedia.org/wiki?curid=214568", "title": "In cuore", "text": "In cuore \u00e8 un'espressione utilizzata in araldica per significare posto sul centro dello scudo.\nDescrizione.\nIn cuore, o \"In abisso\", \u00e8 un termine utilizzato in araldica per indicare la disposizione di una pezza isolata, posta nel cuore dello scudo, attorniata da altre pezze, di natura diversa, senza che tocchi n\u00e9 le figure attornianti n\u00e9 i lembi dello scudo. Quando la figura posta in cuore \u00e8 attorniata da altre figure diverse senza toccarle, taluni araldisti usano l'espressione in abisso."}
{"id": "214569", "revid": "1982", "url": "https://it.wikipedia.org/wiki?curid=214569", "title": "Carlaret", "text": ""}
{"id": "214570", "revid": "775372", "url": "https://it.wikipedia.org/wiki?curid=214570", "title": "Beowulf", "text": "Beowulf (in inglese antico \"B\u0113owulf\" ; pronuncia in inglese moderno ) \u00e8 un poema epico anonimo, scritto in una variante sassone occidentale dell'anglosassone (o inglese antico). La datazione \u00e8 tuttora incerta, tuttavia gli indizi pi\u00f9 significativi finora raccolti dagli studiosi tenderebbero a collocarla attorno alla met\u00e0 dell'VIII secolo. Con i suoi 3182 versi, \u00e8 il pi\u00f9 lungo poema anglosassone; \u00e8 giunto attraverso un unico manoscritto, il \"Cotton Vitellius\", conservato alla British Library.\nIl titolo \"Beowulf\" (dal nome dell'eroe del poema) fu attribuito a quest'opera a partire dal XIX secolo. Non \u00e8 stato tramandato nelle fonti nordiche nessun racconto che corrisponda a quello del \"Beowulf\"; \u00e8 dunque possibile che l'autore del poema inglese antico abbia rielaborato autonomamente materiale leggendario di origine nordica, creando un'opera originale sulla base di un patrimonio tramandato oralmente. Infatti sebbene sia un poema inglese, si tratta di uno dei pi\u00f9 famosi poemi della storia su una ambientazione norrena, che ha poi ispirato centinaia di altri autori di genere Fantasy, come per esempio J. R. R. Tolkien. Anthony Burgess osserva che \"Beowulf\" \u00e8 \"essenzialmente una storia di guerrieri\"; pi\u00f9 precisamente, rappresenta l'unico esempio di poema epico completamente basato sull'archetipo dello scontro fra l'eroe e il mostro (San Giorgio e il drago).\nStoria dell'opera.\n\"Beowulf\" \u00e8 il pi\u00f9 lungo poema epico in lingua inglese arcaica nonch\u00e9 uno dei pi\u00f9 antichi fra quelli sopravvissuti. Il manoscritto in cui fu ritrovato \u00e8 generalmente datato intorno all'anno 1000. Insieme a \"Beowulf\", il manoscritto conservato alla British Library, il cosiddetto \"Cotton Vitellius\", raccoglie altre opere di epoche diverse, accomunate dalla presenza di mostri e creature fantastiche. La trascrizione del manoscritto \u00e8 opera di due monaci amanuensi, ciascuno dei quali ha copiato circa met\u00e0 del poema. Il manoscritto appartenne a Lawrence Nowell nel XVI secolo (ed \u00e8 per questo noto anche come \"Codice Nowell\"); pass\u00f2 in seguito a Robert Bruce Cotton nel XVII secolo, e fu danneggiato da un incendio della Cottonian Library nel 1731.\nTrama.\nIl poema si apre con la costruzione di un'immensa dimora per ordine del re danese Hrothgar a Heorot, il \"Cervo\". La splendida reggia attira l'attenzione di Grendel, un \"vagabondo delle marche\", un mostro gigantesco e sanguinario il cui aspetto viene descritto sempre indirettamente e a tratti, probabilmente un troll della mitologia nordica. Dopo aver studiato la vita nella reggia dall'esterno per qualche tempo, Grendel prende a far visita al Cervo ogni notte, mietendo molte vite a ogni suo passaggio.\nIn soccorso al disperato re danese arriva Beowulf, nipote del re dei Geati, che abitano in Svezia meridionale. Anche dell'aspetto di Beowulf non si sa molto; certamente si tratta di un uomo molto giovane, fisicamente \"eccessivo\" (dotato di una statura e di una forza sovrumane, che lo fanno spesso apparire simile a quei giganti che la mitologia nordica ritrae sempre come ostili e pericolosi). Saputo che la bestia non pu\u00f2 essere scalfita dalle armi forgiate da umani, Beowulf decide di affrontare Grendel a mani nude. In un terribile combattimento, grazie all'intervento di tutti gli uomini che aiutano Beowulf ad immobilizzarne e a strapparne un braccio, Grendel, privo dell'arto, fugge alla sua tana nella palude marittima, dove muore. Il suo braccio viene attaccato ad una parete di Heorot come trofeo.\nPassata tutta la giornata a festeggiare al Cervo, la notte successiva il palazzo viene visitato da una creatura altrettanto sanguinaria, la madre di Grendel, che viene rappresentata come una donna mostruosa e gigantesca, che abita con il figlio in un antro subacqueo nascosto negli acquitrini marittimi di una marca remota e inquietante. Beowulf offre ancora il suo sostegno al re e si reca, in una sorta di simbolica discesa agli inferi, a incontrare l'Orchessa, uscendone nuovamente vittorioso. Tuttavia, \u00e8 da evidenziare una escalation drammatica nel fatto che, per affrontare l'Orchessa, Beowulf, diversamente da quanto accaduto con Grendel, affronta da solo il nemico e non rinuncia ad armi ed armature, anzi si affida esplicitamente alla cotta e alla sua spada, che peraltro si riveler\u00e0 incapace di scalfire la pelle del mostro.\nBeowulf riesce ad avere la meglio solo in virt\u00f9 di una spada prodigiosa, forgiata non da mano umana, trovata in una circostanza fortuita nell'antro del mostro durante la lotta, senza la quale sarebbe certamente perito nello scontro. Ad esaltare le doti fisiche di Beowulf, la spada, forgiata per dei giganti, viene descritta di dimensioni eccessive per essere manovrata da un normale essere umano. Essa andr\u00e0 distrutta, corrosa dal sangue delle due bestie, la madre e Grendel, il cui corpo giace nella tana e a cui Beowulf mozza la testa come trofeo.\nIn una subitanea accelerazione della narrazione, Beowulf, tornato in patria, diventa re dei Geati e regna per 50 anni. Il suo regno viene per\u00f2 aggredito da un nuovo mostro, questa volta un lindworm volante (quest'ultimo definito anche come drago e serpente di fuoco), risvegliato dal suo torpore dopo essersi accorto dell'assenza di una coppa dal mucchio del tesoro nella sua tana. La figura del drago di Beowulf rappresenta un esempio canonico a cui si \u00e8 certamente ispirata molta letteratura successiva, anche contemporanea: il drago di Beowulf \u00e8 una serpe alata e volante; sputa fiamme e custodisce un antico tesoro. Gi\u00e0 anziano, Beowulf affronta il drago per proteggere il proprio regno; pur riuscendo a ucciderlo, morir\u00e0 anch'egli nello scontro (come Thor \u00e8 destinato a morire uccidendo il gigantesco serpente d'acqua).\nPersonaggi.\nPersonaggi principali in ordine alfabetico:\nAntagonisti:\nPersonaggi secondari:\nForma letteraria.\nIl testo \u00e8 fondato sull'allitterazione (non vi sono rime) e il metro \u00e8 basato sul numero di accenti (quattro per verso) anzich\u00e9 sul numero di sillabe. Lo stile narrativo fa largo uso delle \"kenning\" (tipiche di gran parte della letteratura antica nordeuropea) ovvero sul riferimento a personaggi, luoghi, eventi attraverso perifrasi e metafore canoniche (per esempio i \"marinai\" sono i \"guerrieri del mare\"). Le \"kenning\", che contribuiscono a conferire al testo un sapore fortemente allegorico, sono usate in modo sistematico; spesso, addirittura, pi\u00f9 kenningar vengono combinate in un'unica frase, in costruzioni linguistiche spesso difficilmente penetrabili dal lettore moderno.\nImpatto culturale.\nRiferimenti a \"Beowulf\" si trovano anche in molti videogiochi:"}
{"id": "214573", "revid": "767487", "url": "https://it.wikipedia.org/wiki?curid=214573", "title": "Curvato (araldica)", "text": ""}
{"id": "214575", "revid": "1982", "url": "https://it.wikipedia.org/wiki?curid=214575", "title": "Fossat", "text": ""}
{"id": "214577", "revid": "126257", "url": "https://it.wikipedia.org/wiki?curid=214577", "title": "Custodito", "text": ""}
{"id": "214584", "revid": "1982", "url": "https://it.wikipedia.org/wiki?curid=214584", "title": "Herm (Ari\u00e8ge)", "text": ""}
{"id": "214586", "revid": "1982", "url": "https://it.wikipedia.org/wiki?curid=214586", "title": "Hospitalet-pr\u00e8s-l'Andorre", "text": ""}
{"id": "214588", "revid": "2131061", "url": "https://it.wikipedia.org/wiki?curid=214588", "title": "Sardigna Natzione Indipendentzia", "text": "Sardigna Natzione Indipendentzia (nome in sardo, \"Sardegna Nazione Indipendenza\" in italiano), abbreviato SNI, \u00e8 un movimento politico indipendentista sardo fondato nel 1994 a Nuoro come \"Sardigna Natzione\" da Angelo Caria e da altre quaranta personalit\u00e0 provenienti dal Partidu Indipendentista Sardu. Dal gennaio 2002 ha assunto l'attuale denominazione.\nLa comunicazione ufficiale, fra gli organi del movimento e i suoi militanti, avviene quasi esclusivamente in sardo. L'uso dell'italiano \u00e8 limitato alla comunicazione con l'esterno ed al dibattito politico, cercando comunque di incentivare l'uso della lingua sarda, sia nella variante istituzionale LSC (Limba Sarda Comuna) sia nelle subvarianti locali anche nei media e nell'editoria per sensibilizzare l'opinione pubblica locale.\nIdeologia.\nNon collaborazione con i partiti \"italianisti\" e \"unionisti\".\nUno dei punti fondativi dell'azione politica \u00e8 costituito dal \"Principio della non collaborazione\" con le forze \"italianiste\" e \"unioniste\"; con queste due definizioni si intendono quelle forze politiche operanti in Sardegna come succursali locali di partiti italiani e che rispondono quindi del loro operato alle segreterie Italiane.\nPromozione della \"sardizzazione\" della politica sarda e la lotta all\"'ascarismo\".\nEsiste invece un'apertura di massima a quelle , non necessariamente indipendentiste, ma autenticamente riferibili all'area autonomista, che possiedano una dirigenza sarda ed i cui obiettivi siano riconducibili a una volont\u00e0 di emancipazione nazionale del popolo sardo. A questo scopo SNI non si presenta come il partito unico dell'indipendentismo ma promuove dalla sua nascita la costituzione di un \"Polo nazionalitario\" da contrapporre a quelli riflessi della destra e della sinistra italiane. Auspica quindi la nascita di nuovi soggetti politici nazionalitari, o la trasformazione in senso nazionalitario delle delegazioni sarde dei partiti politici italiani esistenti. Questo processo \u00e8 in corso da qualche anno con la nascita di forze politiche sarde dichiaratamente autonomiste, come Fortza Paris ispirato alla tradizione popolare e al nazionalismo del PNV e Progetto Sardegna, fondato da Renato Soru, legato ai valori della sinistra e progressista e autonomista; nel contesto isolano quindi si ripercorre in parte quanto \u00e8 avvenuto in altri contesti europei come Catalogna, Paesi Baschi e Corsica.\nPer ascarismo SNI intende l'atteggiamento ritenuto servile, rinunciatario e collaborazionista degli uomini politici e degli stessi sardi, accusati di barattare la loro dignit\u00e0 e l'emancipazione della Nazione Sarda in cambio di poco o di nulla.\nSviluppo sostenibile e forza del \"Welfare State\".\nAttivamente impegnata nella tutela dell'ambiente e nella salvaguardia del patrimonio storico-culturale dell'isola, SNI ritiene che la difesa di questi valori costituisca un'autentica missione storica prioritaria davanti alle sfide imposte dalla globalizzazione della cultura e dei mercati globalizzati. Esprime ferma condanna del neoliberismo, considerato portatore di modelli di sviluppo economico aggressivi e alieni non solo al contesto sardo, ma a qualsiasi contesto di sviluppo sociale e progresso armonico ed equo. Considera tale modello come una reale minaccia all'equilibrio fra esseri umani, animali e ambiente, della biodiversit\u00e0 degli endemismi e del contesto paesaggistico all'origine della millenaria civilt\u00e0 e cultura sarda. L'esistenza di minoranze etnico-linguistiche, tradizioni locali, produzioni artigianali e dello stesso paesaggio urbano e rurale, espressione e segno distintivo di ogni popolo, risultano secondo SNI pesantemente minacciate da forme di organizzazione sociale tendenti ad alienare gli individui allontanandoli dai contesti identitari originali , verso altri pi\u00f9 assimilabili alle leggi di mercato, come produzione e di consumo scriteriato. Rispettando lo storico sentimento libertario, presente come tratto identitario nell'uomo sardo comune, poco propenso a sottostare a imposizioni e leggi che limitino la sua possibilit\u00e0 di interagire con il territorio, SNI auspica per la Sardegna una Repubblica parlamentare fondata su concezioni sostanzialmente umaniste, con l'individuo alla base dell'interesse nazionale e la solidariet\u00e0 internazionale nei rapporti extranazionali.\nIl libero sviluppo economico in un armonico contesto di economia mista, dove possano convivere libert\u00e0 d'intrapresa e presenza pubblica nell'economia e nello Stato sociale dell'istituzione saranno la base verso auspicabili forme di progresso pi\u00f9 avanzate.\nDibattito interno tra internazionalismo ed econazionalismo.\nLa difesa dei lavoratori sardi, il tema dell'emigrazione e dell'immigrazione, la difesa della Lingua Sarda, la Tassa d'ingresso ai non residenti (in sardo \"bona intrada\") e la Tassa sul lusso, l'obbligatoriet\u00e0 di avere sede legale e fiscale in Sardegna per le imprese che fatturano nell'isola, la discriminazione positiva dei residenti nell'assegnazione di impieghi ed alloggi, sono temi davanti ai quali SNI si pone in termini spesso critici e aspramente polemici specie in relazione alla componente del movimento pi\u00f9 marcatamente nazionalista e \"patriottica\". La storica corrente comunista e socialista, fino a questo momento maggioritaria, assume invece posizioni improntate all'internazionalismo e alla solidariet\u00e0 con i popoli oppressi in lotta per l'autodeterminazione e per i diritti dei lavoratori, pur facendo propria la tensione ideale tipica del sentimento nazionalista. Allo stesso modo quest'ultima componente condivide con la precedente la visione sociale della realt\u00e0 sarda, in particolare riguardo alla completa smilitarizzazione del territorio (in particolare contro la presenza dei sottomarini nucleari nell'Arcipelago di La Maddalena), la lotta contro i progetti di discariche per scorie radioattive e rifiuti speciali, l'avversione alla grande distribuzione, la lotta al precariato e alle forme di lavoro interinale e in generale tutte quelle posizioni ostili alla globalizzazione dei mercati ed al neoliberismo selvaggio. Le due anime principali del movimento sono normalmente tra loro armonicamente complementari e trasversali. \nStoria.\nLe origini del pensiero indipendentista sardo moderno.\nChe all'interno del Partito Sardo d'Azione, fin dai primi anni della sua fondazione, sia sempre esistito un filone indipendentista \u00e8 fatto ormai appurato e risaputo. \n\u00c8 ascrivibile quale \"protoindipendentismo\" anche quello maturato nella breve esperienza del Partito Comunista di Sardegna che nel 1944, propugna un programma di tipo federalista prospettando la nascita di una Repubblica Socialista di Sardegna e la Lega Sarda di Basti\u00e0 Pirisi concettualmente pi\u00f9 prossimi all'indipendentismo siciliano del MIS (Movimento Indipendentista Siciliano) di Finocchiaro Aprile, paragonabili a una destra nazionalista e indipendentista, di segno marcatamente separatista. \nTuttavia il pensiero indipendentista sardo inizia a prendere autocoscienza di s\u00e9 e a organizzarsi in movimento, da prima culturale e successivamente politico, solo a partire dalla fine degli anni sessanta e i primi anni settanta del XX secolo, in coincidenza con la contestazione studentesca e giovanile, soprattutto negli ambienti della sinistra extraparlamentare.\nCon la nascita del Movimento Politico \"Su Populu Sardu\" si hanno le prime elaborazioni teoriche e ideologiche su cui successivamente si porranno le basi del \"pensiero sardista\" e indipendentista moderno. Queste organizzazioni seppero raccogliere la militanza di studenti universitari sardi fuori sede nella penisola e di numerosi lavoratori sardi emigrati , non solo nella penisola italiana ma anche in altre parti d'Europa, raggiunte dal fenomeno dell'emigrazione sarda.\nLa necessit\u00e0 di far convergere il consenso raccolto verso una sorta di \"Partito unico del sardismo\", allora rappresentato dal Partito Sardo d'Azione, spinse i militanti di questi Movimenti a sostenere attivamente questa forza politica, anche se con atteggiamento di critica costruttiva.\nGli anni ottanta e il \"vento sardista\".\nNegli anni successivi al Congresso del Partito Sardo d'Azione tenutosi a Porto Torres nel 1980, emerse pi\u00f9 marcatamente nel sardismo storico il filone indipendentista, che aveva visto in Antonio Simon Mossa il suo pi\u00f9 autorevole sostenitore era stato fino a quel momento sopito in un autonomismo forte ma non sempre convincente e al limite dell'autocontraddizione.\nLa politica sardista orientata a rafforzare e a tesorizzare il cospicuo consenso elettorale arrivato a partire dai primi anni ottanta, in termini di presenza nelle istituzioni e nelle amministrazioni locali, scontent\u00f2 l'ala pi\u00f9 radicale del Partito che avrebbe voluto rivendicare con pi\u00f9 energia l'opzione indipendentista rispetto a quella autonomista.\nAttraversando gli anni ottanta contraddistinti del cosiddetto \"vento sardista\" ma anche del fantomatico \"Complotto Separatista\", teorema inquisitorio che ipotizzava una insurrezione armata, l'indipendentismo perse molta della sua forza propulsiva e innovatrice, perch\u00e9 i sardisti spaventati forse dalla difficolt\u00e0 di gestire un consenso cos\u00ec esteso, si limitarono nella maggior parte dei casi a gestire l'ordinaria amministrazione nelle Amministrazioni e nelle istituzioni nei quali ricoprivano incarichi. \nSu Partidu Sardu Indipendentista Sotzialista Libertariu.\nIl malcontento provocato dalla linea politica autonomista, preferita a quella indipendentista emersa nel Congresso di Porto Torres del 1980, determin\u00f2 l'uscita di numerosi dirigenti e militanti della base sardista che unendosi al nucleo storico di \"Su Populu Sardu\" e ai movimenti della sinistra extraparlamentare sarda e antagonista diedero vita intorno al 1984 al Partidu Sardu Indipendentista Sotzialista Libertariu, primo nucleo storico dell'attuale movimento indipendentista.\nNasce il Partidu Sardu Indipendentista.\nI cambiamenti epocali seguiti ai fatti del 1989 e successivi all'abbattimento del muro di Berlino con la conseguente caduta dei regimi totalitari nell'Europa dell'Est, aprirono scenari imprevisti come il risveglio dei nazionalismi, fatto che Angelo Caria fondatore del Partidu Sardu Indipendentista, insieme ad altri suoi compagni seppe profeticamente cogliere.\nNei primi anni novanta riprese cos\u00ec a circolare tra gli intellettuali sardi, presso i quali Caria godeva di grande stima, l'idea indipendentista che in molti ambienti fu mantenuta viva.\nMolti sardisti delusi e scandalizzati dalla politica amministrativa e dall'uso clientelare del potere fatto dal PSd'Az , ormai ridotto al rango di forza politica organica alla partitocrazia italiana , decidono di tornare a una militanza pi\u00f9 radicale.\nIn quegli anni il Partidu Sardu Indipendentista rafforza i legami esistenti con altre forze politiche Indipendentiste di altre \"nazioni senza stato\" in Europa e nel mondo e ne crea di nuovi aprendo una stagione di politica estera particolarmente fertile per la causa indipendentista sarda che raccoglier\u00e0 la solidariet\u00e0 internazionale di nuovi sostenitori e simpatizzanti.\n Dagli anni ottanta il \"Partidu Sardu Indipendentista\" si batt\u00e9 contro la proposta di utilizzare il territorio sardo come base nucleare italiana, prima del referendum che ha abolito l'utilizzo dell'energia nucleare in Italia.\nIl progetto di una \"Casa comune dei sardi\".\nL'allargamento della piattaforma ideologica indipendentista a numerose associazioni culturali, circoli politici, personaggi significativi del panorama socio culturale sardo come Giampiero Marras detto Zampa port\u00f2 nel 1994 alla nascita di Sardigna Natzione, che raccolse subito quasi il 3 per cento dei voti ale Regionali del 1994, incrementando i consensi alle Amministrative del 1995 e alle Politiche del 1996. La prematura scomparsa del suo storico leader carismatico Angelo Caria, indipendentista della prima ora ai tempi di \"Su Populu Sardu\", non arrest\u00f2 la crescita del movimento.\nSN si present\u00f2 pure alle elezioni europee del 1994 all'interno del cartello \"Federalismo\". Alla vigilia del voto il cantautore Fabrizio De Andr\u00e9 manifest\u00f2 pubblicamente l'intenzione di votare per SN descrivendolo come \u00abun movimento federalista sardo che non mi sembra interessato al potere, ma ad obiettivi sociali e culturali\u00bb.\nIl nuovo coordinatore Bustianu Cumpostu, prosegue ed \u00e8 il garante della continuit\u00e0 con il progetto politico del fondatore, improntato a favorire la nascita di un \"blocco nazionalitario e indipendentista\" trasversale alle ideologie politiche e opposto ai partiti italiani di destra e di sinistra.\nNegli anni novanta SNI inaugura con una serie di azioni eclatanti e di grande impatto mediatico una stagione di lotte per i diritti negati ai cittadini sardi; nel 1997 avviene l'occupazione della Centrale termoelettrica di Fiume Santo, Sassari, ad opera del disarmato \"Comando Amsicora\", per richiamare l'attenzione dell'opinione pubblica sui costi dell'energia nell'isola che costa ai sardi circa il 40% in pi\u00f9 della media italiana, riscontrando una particolare eco nei media.\n Nel 1997 Sardigna Natzione manifesta a Roma davanti a Montecitorio, contro la commissione bicamerale per le riforme, incaricata di trasformare il sistema elettorale italiano in senso bipolare, cancellando o omologando le forze politiche minoritarie dividendo e riducendo la vita politica in due schieramenti.\n A partire dal 1998 vengono promossi una serie di incontri dibattito a Oschiri, Bauladu, Bosa, Sanluri e in numerose altre parti della Sardegna, finalizzati a costituire una piattaforma nazionalitaria, raccogliendo le anime del sardismo storico e quelle del neosardismo e del sardismo diffuso. \nMesa de sos sardos liberos.\nDopo ripetuti e infruttuosi incontri sia con il Nuovo Movimento dell'editore cagliaritano Nicola Grauso, sia con il PSd'Az, Sardigna Natzione avverte chiaramente la prematurit\u00e0 di un progetto di \"polo nazionalitario\". Del resto il PSd'Az, stenta a gestire le posizioni di rendita elettorale conseguite in quindici anni di governo delle amministrazioni locali e della Regione e attraversa una lacerante crisi interna tra la corrente favorevole all'alleanza con la Casa delle Libert\u00e0 e quella favorevole all'alleanza con l'Ulivo. Per ricomporre lo strappo interno, che porter\u00e0 successivamente alla scissione dei Sardistas di Efisio Serrenti, per ricompattare l'elettorato e la dirigenza, il PSd'Az sceglier\u00e0 di presentarsi alle elezioni regionali del 1999 al di fuori dei poli di centro destra e di centro sinistra. Sardigna Natzione contribuisce a dar vita a una lista che coalizza Sardigna Natzione, Movimento Pastori Sardi e Movimentu Natzionalista Sardu dell'irriducibile Bainzu Piliu. Nasce \"sa Mesa de sos Sardos Liberos\", che ottiene nelle liste provinciali appena l'1,9%, mentre alla lista regionale ottiene un ben pi\u00f9 consistente 5,8%, risultato comunque insufficiente per ottenere un seggio in Regione. La mancata unione tra Mesa Sardos Liberos e PSd'Az imped\u00ec di raggiungere un risultato prossimo al 15% nella lista regionale e uno vicino al 10% nelle liste provinciali.\nIl movimento indipendentista si divide.\nDopo la deludente esperienza di Mesa de sos Sardos Liberos, Sardigna Natzione attraversa un momento di difficolt\u00e0; il movimento \u00e8 cresciuto anche se alla sua crescita non \u00e8 corrisposto quel riscontro in termini elettorali auspicato dalla dirigenza. La militanza \u00e8 diffusa ma i coordinamenti territoriali non sempre riescono a intervenire efficacemente, soprattutto per la difficolt\u00e0 nel costruire una scuola di formazione per quadri dirigenti. In questa situazione caotica si sviluppano esperienze di movimentismo indipendentista giovanile autogestite, che pur facendo riferimento a SNI mantenevano una sostanziale indipendenza ideologica e operativa. Anche grazie a questi nuovi ambiti di consenso la corrente rappresentata dal dirigente Gavino Sale, che fin dalla nascita di Sardigna Natzione si mostr\u00f2 aspramente critica verso qualsiasi forma di dialogo con il Partito Sardo d'Azione e ostile nei confronti della linea politica portata avanti da Bustianu Cumpostu emerse e tent\u00f2 di mettere in minoranza la sua linea politica. In un infuocato coordinamento nazionale tenutosi nel 2001 a Santa Giusta (OR) si consum\u00f2 cos\u00ec la definitiva rottura.\nNell'anno successivo alcuni elementi fuoriusciti aderiranno al movimento indipendentista Indipend\u00e8ntzia Rep\u00f9brica de Sardigna, conosciuto anche con la sigla iRS, che tuttavia non presenta alcuna continuit\u00e0 ideologica con Sardigna Natzione, trattandosi di un movimento indipendentista che presenta tesi spiccatamente anti-autonomiste.\nNasce Sardigna Natzione Indipendentzia.\nIl congresso del luglio 2002 si tiene in un luogo simbolico per la Storia Sarda, il luogo di una sconfitta. A Campu de Corra nei pressi dell'antica citt\u00e0 di Cornus, nel territorio comunale di Cuglieri, nel 216 a.C. i sardi ribellatisi ai romani vengono sconfitti in una sanguinosa battaglia. La scissione viene infatti vissuta come una sconfitta un'esperienza dolorosa; infatti mentre Sardigna Natzione negli anni precedenti si sforzava di compattare all'esterno i nazionalisti sardi, al proprio interno, lo spettro della divisione prendeva consistenza e forma. Sardigna Natzione si chiamer\u00e0 a partire da quel momento Sardigna Natzione Indipendentzia per risollevare una bandiera storica di lotte per la sovranit\u00e0, frustrata dalle divisioni, ma sempre capace di suscitare nuovi entusiasmi.\nSNI inaugura la politica della pace.\nSardigna Natzione Indipendentzia dopo la scissione, lentamente cerca di ricucire i contatti umani con la militanza rimasta confusa e stordita dagli eventi. Sono tempi di necessari chiarimenti interni e di confronto critico.\nLa cronaca dei primi anni duemila del resto non permette pause di riflessione e SNI dopo i fatti dell'11 settembre 2001 assume una posizione chiara: n\u00e9 con chi usa il terrorismo, n\u00e9 con chi si serve del pretesto del terrorismo per iniziare nuove guerre imperialiste nel mondo.\nViene esplicitata chiaramente la scelta della non violenza nella lotta politica e contemporaneamente si denunciano le guerre imperialiste fatte da Stati Uniti d'America e alleati.\nProsegue l'impegno contro la presenza di sottomarini nucleari americani in Sardegna e contro le basi militari Nato.\nUna nuova stagione di presenza nel territorio.\nNonostante i deludenti riscontri elettorali seguiti agli anni immediatamente successivi alla scissione, SNI mantiene visibilit\u00e0 e autorevolezza.\nAlle elezioni politiche del 2006 SNI presenta proprie liste autonome alla Camera e al Senato: ottiene rispettivamente 11\u00a0000 voti (1%) e 8.400 voti (0,9%), a livello regionale. In alcuni centri, della Sardegna come Orosei, sempre nel 2006, SNI entra con un suo rappresentante e partecipa all'amministrazione della cittadina, mentre nel Comune di Cagliari si presenta con una lista propria. Nelle elezioni amministrative del 2007, SNI presenta per la prima volta dopo tredici anni con una lista propria di candidati al Comune di Oristano appoggiando il sardista Carlo Pettinau, candidato sindaco, in coalizione con il P.S.d'Az. e con la Lista Civica \"Oristano Insieme\", elegge un sindaco nel comune di Lodine e un assessore e una consigliera nel comune di Bitti. Il movimento sta conoscendo attualmente un periodo di forte rinnovamento e di riorganizzazione interna in vista del congresso dell'autunno del 2007 che ha definito la linea politica fino alle Elezioni Regionali del 2009.\nNO NUCLE: SNI vince una battaglia decisiva.\nI risultati elettorali non arrivano, nonostante l'indipendentismo incontri nuove simpatie e adesioni in ambiti sempre pi\u00f9 ampi della societ\u00e0 civile sarda. L'indipendentismo sardo del resto continua a frazionarsi in una miriade di sigle che spesso fanno riferimento a poche decine di persone.\nSNI capisce che il tempo delle divisioni deve finire e decide di concentrare tutte le sue energie al di fuori delle competizioni elettorali per promuovere un refendum consultivo regionale contro la intenzione manifestata dal Governo Berlusconi di costruire quattro centrali nucleari in Sardegna. L'obiettivo di SNI \u00e8 creare un vasto movimento d'opinione transversale ai partiti politici di destra e di sinistra, indipendentisti e unionisti in grado di esprimere con una sola voce l'indisponibilit\u00e0 del territorio nazionale sardo a ospitare centrali nucleari e di stoccaggio di scorie. Nasce a questo scopo il Movimento NO NUCLE per il S\u00cc contro il nucleare.\nAl lavoro instancabile dei militanti di SNI si unisce l'entusiasmo di altri movimenti e sigle politiche, di associazioni ambientaliste, organizzazioni non politiche e di privati cittadini fino ad arrivare all'adesione delle stesse istituzioni regionali guidate da quei partiti politici prossimi al Governo Berlusconi.\nIl 15 maggio 2011 la Societ\u00e0 Civile Sarda venne chiamata ad esprimersi su questo quesito: \u201dSei contrario all'installazione in Sardegna di centrali nucleari e di siti per lo stoccaggio di scorie radioattive da esse residuate o preesistenti?\u201d La risposta plebiscitaria fu nettamente contraria: i SI furono il 97,13%, attestarono la netta contrariet\u00e0 dei sardi all'installazione di centrali atomiche nell'isola."}
{"id": "214590", "revid": "1982", "url": "https://it.wikipedia.org/wiki?curid=214590", "title": "Issards", "text": ""}
{"id": "214592", "revid": "1982", "url": "https://it.wikipedia.org/wiki?curid=214592", "title": "Mas-d'Azil", "text": ""}
{"id": "214611", "revid": "767487", "url": "https://it.wikipedia.org/wiki?curid=214611", "title": "Associazione Calcio Monza Brianza 1912 2005-2006", "text": "Questa voce raccoglie le informazioni riguardanti l'Associazione Calcio Monza Brianza 1912 nelle competizioni ufficiali della stagione 2005-2006"}
{"id": "214613", "revid": "124316708", "url": "https://it.wikipedia.org/wiki?curid=214613", "title": "Workstation", "text": "Workstation (in italiano stazione di lavoro) \u00e8 un termine della lingua inglese utilizzato in informatica per indicare un tipo di computer monoutente, che si contraddistingue dall'essere destinato principalmente a un utilizzo produttivo (da cui il prefisso \"work\" = lavoro), e dall'avere alte prestazioni per poter assolvere compiti altamente professionali di vario genere (le prestazioni dei computer sono in continuo aumento quindi \"alte prestazioni\" \u00e8 relativo al periodo di commercializzazione della workstation).\nSono utilizzate soprattutto nella forma di computer desktop, in ambiti di lavoro che necessitano di grandi potenze di calcolo come ad esempio il CAD, la ricerca scientifica, la produzione audio/video, le applicazioni di simulazione e calcolo ingegneristico. Esso \u00e8 dunque sinonimo di un computer pi\u00f9 potente rispetto ad un normale personal computer domestico o di ufficio.\nStoria.\nLe prime workstation apparvero all'inizio degli anni ottanta, vendute da Sun Microsystems e dotate di un processore Motorola 68000 a 32/16 bit.\nNel 1996 Microsoft commercializzava una versione di Windows NT 4.0 chiamata \"workstation\", dedicata ai computer aziendali o professionali che dovevano essere pi\u00f9 \"carrozzati\" dei personal.\nI personal computer, al tempo gi\u00e0 in vendita, erano molto pi\u00f9 economici ma proprio per questo non potevano fornire nessuna di queste caratteristiche. La situazione cominci\u00f2 a cambiare alla fine degli anni novanta, quando le prestazioni dei PC salirono abbastanza da poter eseguire quei programmi (CAD, grafica 3D, simulazioni scientifiche, ecc.) che fino ad allora avevano bisogno di una workstation per poter funzionare. La fascia bassa del mercato workstation pass\u00f2 quindi ai personal computer.\nNel 2005 il mercato workstation \u00e8 diviso tra i personal computer pi\u00f9 potenti e le workstation tradizionali, che nel frattempo sono aumentate anch'esse di prestazioni, anche se la differenza non \u00e8 pi\u00f9 marcata come prima.\nDal 2017 Microsoft ha in catalogo una versione di Windows 10 Pro denominato Windows 10 Pro per Workstation, dedicato a stazioni di lavoro con hardware specifico e con prestazioni di alto livello. Ad esempio questa tipologia di Windows 10 supporta sino a 4 CPU fisiche e 6 TB di RAM, valori paragonabili a macchine server di fascia bassa.\nDescrizione.\nLe armi principali delle workstation risiedono nei processori a 64 bit (indispensabili per compiti che richiedono pi\u00f9 di 4 gigabyte di RAM) e nella disponibilit\u00e0 di sistemi multiprocessore. Inoltre, le workstation rivolte all'elaborazione grafica (il CAD ad esempio) devono avere schede video estremamente prestanti, soprattutto quando ci sono anche applicazione di rendering (per non parlare di flussi video in ambito architettonico/industriale).\nA differenza delle macchine che sono impiegate come server, sulle workstation si installano i sistemi operativi comuni (nel caso dei computer aziendali o professionali solitamente si sceglie la versione enterprise o professional che, tra le altre cose, permette la registrazione su un dominio).\nVecchia definizione.\nDurante gli anni novanta una workstation era definita da:"}
{"id": "214614", "revid": "1123126", "url": "https://it.wikipedia.org/wiki?curid=214614", "title": "San Basilio", "text": "Biografia.\nAncora fanciullo venne mandato a Neocesarea sul Ponto dalla nonna paterna Macrina che gli impart\u00ec un'educazione basata sui principi cristiani. Al riguardo Basilio affermer\u00e0:\nEbbe come primo maestro suo padre, poi studi\u00f2 presso la scuola dei grammatici nella nat\u00eca Cesarea. Continu\u00f2 gli studi a Costantinopoli e poi ad Atene, la capitale culturale del mondo ellenico; qui fu allievo del sofista pagano Imerio e conobbe Gregorio Nazianzeno.\nFece ritorno in patria nel 356, dopo un breve periodo come insegnante di retorica, su esortazione della sorella si ritir\u00f2 a vita ascetica, dopo essere stato battezzato. Fece visita a molti anacoreti dell'Egitto, della Siria, della Palestina e della Mesopotamia per comprendere meglio il loro stile di vita.\nRitornato in patria si ritir\u00f2 sulle rive del fiume Iris vicino a Annosi nel Ponto, dove redasse la \"Grande Regola\" (\"Fusius Tractatae\") e la \"Piccola Regola\" (\"Brevius Tractatae\"), come orientamento per la vita dei monaci che da lui presero il nome di monaci basiliani.\nIntorno al 360 il vescovo Eusebio chiam\u00f2 Basilio e gli confer\u00ec l'ordine del presbiterato. Nel 363 il santo ebbe l'apparizione della Madonna, che gli promise la sua protezione sul suo operato. Dieci anni dopo, nel 370, dopo la morte di Eusebio, venne eletto vescovo di Cesarea in Cappadocia, metropolita ed esarca dell'intera regione del Ponto.\nCombatt\u00e9 molto contro le dottrine ariane che, con l'appoggio dell'imperatore Valente, stavano prendendo piede nella Chiesa. Lo stesso imperatore tent\u00f2 a pi\u00f9 riprese di piegare Basilio a queste dottrine considerate dalle Chiese cristiane conciliari eretiche, ma non lo contrast\u00f2 mai direttamente, limitandosi a dividere in due diocesi la Cappadocia per sottrargli potere. Basilio difese l'ortodossia delle Chiese cristiane conciliari anche contro i Macedoniani e l'imperatore Giuliano.\nBasilio fece costruire una cittadella della carit\u00e0 con locande, ospizi e lebbrosario, chiamata \"Basiliade\": fu il primo ospedale della storia. Questa fu la sua pi\u00f9 grande opera, che gli valse il nome di \"Magno\".\nDopo l'uccisione dell'imperatore Valente da parte dei Goti nel 378, Teodosio I elev\u00f2 il Cristianesimo a religione di Stato dell'Impero romano, ossia l'unica alla quale venisse riconosciuto diritto di culto pubblico, relegando il paganesimo e il giudaismo a religioni private. Sulla sede episcopale di Costantinopoli, con l'appoggio di Basilio, fu insediato Gregorio Nazianzeno. Di l\u00ec a breve, provato dalle austerit\u00e0, dalle malattie e sfinito dalle preoccupazioni, mor\u00ec il 1\u00ba gennaio 379.\nOpere.\nScrisse molte opere di carattere dogmatico, ascetico, discorsi ed omelie, oltre a un trattato per i giovani sull'uso e il comportamento da tenersi nello studio dei classici pagani, e moltissime lettere sui pi\u00f9 svariati argomenti. Scrisse anche l'antologia origeniana \"Filocalia\" (con l'amico Gregorio di Nazianzo) e un trattato sullo Spirito Santo in cui affermava la consustanzialit\u00e0 delle tre Persone della Trinit\u00e0.\nCelebre \u00e8 la sua preghiera dedicata agli animali, composta nel 370, in cui sorprendentemente emergono le tematiche moderne a proposito dei diritti animali:\nTra le opere di Basilio, decisive nel dibattito teologico del IV secolo sulla Trinit\u00e0, bisogna almeno ricordare \"Contro Eunomio\", diretta contro l\"'Apologia\" di Eunomio contenente proposizioni considerate eretiche, e \"Lo Spirito Santo\", indicante la divinit\u00e0 della terza persona trinitaria. Conserviamo di lui anche lettere ed omelie, specie quelle trattanti i sei giorni della creazione (\"Omelie sull'Esamerone\"). Il suo \"Asceticon\", rappresenta una tappa cruciale nella storia del monachesimo e della spiritualit\u00e0 cristiane.\nLe confutazioni di Basilio sul manicheismo contenute nella \"Piccola Asketikon\" furono tradotte in latino da Tirannio Rufino nel IV secolo.\nEredit\u00e0.\nContributi alla liturgia.\nBasilio, vissuto alla fine dell'era delle persecuzioni, detiene un posto di grande importanza nella storia della liturgia cristiana. I riti della Chiesa che prima erano affidati alla memoria e alla estemporaneit\u00e0 iniziarono a strutturarsi, la liturgia inizi\u00f2 ad essere influenzata da brevi rituali. L'influenza di Basilio in questi rituali \u00e8 ben attestata nelle fonti. Restano dubbi su quali parti della Divina Liturgia di Basilio Magno siano state composte o riviste da lui e quali si ispirano alle sue opere.\nLe attuali liturgie delle Chiese cristiane che portano il nome di Basilio non sono interamente frutto del suo lavoro, nella forma attuale, ma conservano comunque un richiamo all'attivit\u00e0 di Basilio, che ne formul\u00f2 le iniziali formule liturgiche e il canto degli inni. Gli studiosi di patristica riconoscono che l'attuale liturgia di Basilio \u00abporta inconfondibile la traccia della sua penna, della sua mente e del suo cuore\u00bb.\nL'anafora della \"Divina Liturgia di Basilio Magno\" bizantina \u00e8 pi\u00f9 lunga di quella della pi\u00f9 comune \"Divina liturgia di Giovanni Crisostomo\": una chiara differenza si trova per esempio nella preghiera silenziosa del sacerdote e nell'uso dell'inno della Theot\u00f3kos con \"Tutta la creazione\" invece della \"Axion Estini\" di Giovanni Crisostomo. La liturgia di Crisostomo rimpiazz\u00f2 quella di Basilio nella messa giornaliera del rito bizantino della Chiesa Ortodossa. La liturgia di Basilio si usa ancora nelle domeniche di Quaresima, nella liturgia del Gioved\u00ec e Sabato Santo, nelle domeniche di Avvento e il giorno della sua festa, il 1\u00ba gennaio per le chiese d'oriente.\nInfluenza sul monachesimo.\nCon il suo esempio e i suoi insegnamenti Basilio esercit\u00f2 una notevole influenza nella vita monastica del tempo, moderando l'austerit\u00e0 che fino ad allora aveva caratterizzato la vita monastica. Forn\u00ec anche un grande contributo nel coordinare le attivit\u00e0 di lavoro e quelle di preghiera per assicurarne un pi\u00f9 equilibrato ritmo nella giornata del monaco.\nBasilio \u00e8 tra le pi\u00f9 influenti figure che hanno dato sviluppo al monachesimo nella cristianit\u00e0. Non solo \u00e8 riconosciuto come il padre del monachesimo orientale; ma gli storici gli attribuiscono anche una grande importanza per lo sviluppo di quello occidentale, in particolare per l'influsso che ebbe su San Benedetto.\nBenedetto stesso ne riconosce l'importanza quando nella sua \"Regola\" chiede ai monaci di leggere oltre che la Bibbia anche i Padri della Chiesa e la vita e la \u00abRegola del nostro Santo Padre, Basilio\u00bb. \nA riprova di questa influenza restano i molti ordini religiosi della Chiesa orientale che si rifanno ancora alla sua regola o che portano il suo nome, nell'ambito della chiesa latina si annovera un istituto religioso fondato nel XVIII secolo in Francia, i Preti di San Basilio.\nCulto.\nNel 1568 fu proclamato Dottore della Chiesa da papa Pio V, che lo inser\u00ec inser\u00ec nel Breviario Piano insieme a Sant'Atanasio, san Gregorio Nazianzeno e san Giovanni Crisostomo. Oltre a questi quattro santi delle Chiese Orientali, nel 1567 lo stesso Pontefice aveva proclamato anche Tommaso D'Aquino quale Dottore della Chiesa.\nI cattolici e gli anglicani celebrano la sua memoria liturgica il 2 gennaio, mentre la Chiesa ortodossa il 1\u00ba gennaio. Prima del Concilio Ecumenico Vaticano II la sua festa era celebrata il 14 giugno, giorno in cui venne ordinato vescovo. In molti luoghi si continua a festeggiare in tale data, essendo il 2 gennaio troppo vicino alle giornate festive post-natalizie e per la sempre probabile sua coincidenza con altre feste liturgiche proprie del Tempo (per esempio quella del Nome di Ges\u00f9).\nPatronati.\nSan Basilio \u00e8 patrono della Cappadocia, dei monaci basiliani, dei responsabili degli ospedali, dei riformatori.\nInoltre san Basilio \u00e8 patrono di numerose localit\u00e0 italiane, tra le quali i seguenti comuni:"}
{"id": "214615", "revid": "125604849", "url": "https://it.wikipedia.org/wiki?curid=214615", "title": "Magra", "text": "Il Magra (declinato anche nel genere femminile, la Magra (cos\u00ec anche in ligure)) \u00e8 un fiume che scorre in Toscana e in Liguria bagnando le province della Spezia e di Massa-Carrara, il principale fiume della Liguria per portata media alla foce (40\u00a0m\u00b3/s) anche se ad essa appartiene solo la parte terminale del suo corso; lungo il suo percorso si crea la maggiore piana della Liguria (seconda \u00e8 quella di Albenga).\nCorso del fiume.\nIl fiume nasce in Toscana a quota s.l.m., tra il Monte Borgognone ( s.l.m.) e il Monte Tavola ( s.l.m.), nel territorio comunale di Pontremoli (MS), creando con il suo corso la Val di Magra. Giunto in territorio ligure confluisce con il Vara riversandosi poi nel Mar Ligure con un ampio estuario situato tra Bocca di Magra e Fiumaretta, frazioni del comune di Ameglia.\nNel tratto che va da Pontremoli ad Aulla mantiene una direzione longitudinale rispetto alla catena dell'Appennino, NO-SE, per poi cambiare direzione ad Aulla, volgendo a SO, e sfociare successivamente all'altezza della localit\u00e0 di Santo Stefano nell'ampia pianura alluvionale.\nLa sua lunghezza complessiva \u00e8 di 70\u00a0km.\nTra i comuni attraversati dal corso d'acqua si ricordano: Aulla, Filattiera, Licciana Nardi, Mulazzo, Podenzana, Pontremoli, Tresana, Villafranca in Lunigiana e Zeri in Provincia di Massa e Carrara; Ameglia, Arcola, Santo Stefano di Magra, Sarzana e Vezzano Ligure in Provincia della Spezia.\nAffluenti.\nSul suo percorso confluiscono numerosi affluenti, che traggono origine dallo spartiacque dell'Appennino tosco-emiliano, da quello Tosco-Ligure e dalle Alpi Apuane, pertanto sia dalle vallate della Lunigiana, che del Vara. Il primo di questi affluenti, il torrente Magriola, si immette nel Magra poco prima di Pontremoli.\nIl tratto montano del fiume, con carattere torrentizio, termina all'altezza della localit\u00e0 di Pontremoli e da qui inizia la parte mediana, che finisce alla confluenza del Vara. In questo tratto riceve la maggior parte degli affluenti sia di destra che di sinistra, tra i quali spicca per portata il Bagnone (torrente).\nGli affluenti di destra sono caratterizzati, ad esclusione del Vara, da una portata modesta a causa della scarsit\u00e0 di sorgenti perenni, ed in genere hanno dei corsi brevi e vicini tra di loro, mentre gli affluenti di sinistra sono quelli che danno il contributo maggiore alla portata del fiume in quanto alimentati da buone sorgenti anche in alta quota. I torrenti pi\u00f9 lunghi sono il Taverone e l'Aulella che plasmano le due rispettive valli, in direzione di Licciana Nardi e del passo del Lagastrello e di Fivizzano e del passo del Cerreto, ma il pi\u00f9 copioso d'acqua \u00e8 il Bagnone (torrente), omonimo del comune al quale d\u00e0 il nome.\nRegime idraulico.\nAl seguito del ricevimento dell'acqua dagli affluenti sopra elencati la portata media annua sale a circa 40\u00a0m\u00b3/s (presso la foce), con una media mensile massima in novembre di quasi 90\u00a0m\u00b3/s ed una media mensile minima in agosto di circa 7\u00a0m\u00b3/s.\nI valori massimi sono raggiunti in autunno ed in primavera.\nProprio per la sua collocazione geografica, il bacino del Magra \u00e8 soggetto a forte piovosit\u00e0 sicch\u00e9 si possono verificare ogni anno piene particolarmente imponenti; dai dati del Servizio Idrografico Nazionale del Ministero dei Lavori Pubblici si pu\u00f2 stabilire che generalmente il regime dei flussi ricalchi quello degli afflussi meteorici, con piene elevate e magre accentuate.\nLa portata minima assoluta mai toccata \u00e8 di 5\u00a0m\u00b3/s, mentre quella massima assoluta, raggiunta durante la disastrosa alluvione del 25 ottobre 2011, ha superato di gran lunga l'eccezionale valore di 5.000\u00a0m\u00b3/s.\nTali piene portano spesso ad esondazioni, generalmente nel tratto finale del fiume che risente, tra l'altro, dell'andamento del moto ondoso e delle maree del Mar Ligure, che possono contrastare il deflusso delle acque.\nTra il 2009 ed il 2011 si sono verificate ben quattro esondazioni che hanno distrutto due volte il ponte della Colombiera, allagato case e strutture produttive: due nel 2009, nel 2010 e la pi\u00f9 grave, che ha causato danni non solo alla foce ma anche gi\u00e0 a partire dal tratto medio-alto nella zona di Aulla nel 2011.\nFauna.\nLe acque del fiume sono ricche di pesci, nel corso inferiore del Magra sono presenti pi\u00f9 di 30 specie, tra quelle autoctone e quelle introdotte nelle acque spezzine per le gare di pesca; ricordiamo la trota iridata, la trota fario, la tinca, la savetta, la lasca, la scardola, la carpa, il carassio, il pesce persico, il pesce gatto ed il luccio; verso la foce anche molte specie di mare, che risalgono la corrente per diversi chilometri.\nLe rive sono abitate da: toporagno d'acqua, volpe, cinghiale, nutria (d'origine non autoctona); ma soprattutto da uccelli: gabbiano, cormorano, cornacchia grigia, topino, gruccione, ecc. e presentano un ambiente assai accogliente per le specie migratorie, che qui si fermano anche per lunghi periodi, spesso nidificando.\nIl parco.\nIl tratto di fiume che scorre nella Provincia della Spezia fa parte del Parco naturale regionale di Montemarcello-Magra-Vara."}
{"id": "214617", "revid": "767487", "url": "https://it.wikipedia.org/wiki?curid=214617", "title": "Deliverance (Opeth)", "text": "Deliverance \u00e8 il sesto album degli Opeth, pubblicato dalla Music for Nations nel 2002.\nIl disco.\n\u00c8 stato scritto e registrato insieme a \"Damnation\" che \u00e8 uscito l'anno seguente. L'idea di fare due album distinti era nata del fatto che Mikael \u00c5kerfeldt aveva scritto molti pezzi e la quantit\u00e0 di brani esclusivamente melodici era tale da richiedere la realizzazione di un lavoro a s\u00e9 stante.\nMentre \"Damnation\" \u00e8 totalmente melodico, il suo gemello \"Deliverance\" invece doveva rappresentare il lato pi\u00f9 duro e cupo del sound degli Opeth. Racchiude infatti alcuni dei brani pi\u00f9 \"heavy\" mai scritti dalla band come \"Wreath\", \"Master's Apprentices\" e la title track \"Deliverance\". Non mancano per\u00f2 alcuni pezzi meno violenti come \"A Fair Judgement\" che \u00e8 cantata totalmente con voce pulita ma che comunque presenta atmosfere cupe e alcuni riff pesanti che non le hanno permesso di poter essere inserita in \"Damnation\".\nTotalmente al di fuori dello spirito dell'album, invece, sembra essere \"For Absent Friends\", un pezzo acustico strumentale dalle sonorit\u00e0 pi\u00f9 progressive; \u00e8 stata probabilmente inserita nell'album per motivi di \"tradizione\": in tutti i precedenti lavori degli Opeth c'\u00e8 sempre stata una traccia verso la met\u00e0 dell'album che ne spezzava il ritmo incalzante. Infine la conclusiva \"By the Pain I See in Others\" \u00e8 un esperimento molto particolare per le inusuali distorsioni usate sia nel cantato che nelle chitarre.\nNell'album sono presenti due tracce nascoste: dopo 1 minuto e 20 secondi di silenzio dal termine del brano \"By the Pain I See in Others\" (10:40 - 12:00) come prima ghost track si pu\u00f2 ascoltare un backmasking; qui si tratta di una voce che canta in quella che sembrerebbe una lingua orientale. Dopo il backmasking seguono 30 secondi di silenzio (12:45 - 13:15) fino a quando come seconda ghost track si pu\u00f2 ascoltare un reprise del backmasking stesso. Ascoltando al contrario questi due backmasking si rivelano essere una parte centrale della canzone \"Master's Apprentices\".\nLa registrazione e la produzione dell'album sono state assistite dall'amico Steven Wilson, leader dei Porcupine Tree, che ha anche suonato il pianoforte in \"A Fair Judgement\".\n\u00c8 stata pubblicata anche un'edizione in 2 LP con sopra stampate la copertina e le foto dei membri del gruppo.\nL'artwork \u00e8 stato curato da Travis Smith."}
{"id": "214618", "revid": "287204", "url": "https://it.wikipedia.org/wiki?curid=214618", "title": "Modellismo navale statico antico", "text": ""}
{"id": "214623", "revid": "125695804", "url": "https://it.wikipedia.org/wiki?curid=214623", "title": "Luciano Berio", "text": "Biografia.\nLuciano Berio nasce nel 1925 a Oneglia, all'epoca fresca frazione del neoistituito comune di Imperia, da Ernesto Berio e Ada dal Fiume.\nImpara a suonare il pianoforte dal padre e dal nonno, musicisti (furono entrambi organisti e compositori). In quel periodo, attraverso le esecuzioni domestiche che suo padre promuove (e conduce) assieme ad amici, conosce la produzione cameristica di musicisti come Schubert, Mendelssohn, Beethoven, Mozart e riceve (per tre anni) lezioni di violino. Si interessa anche alla musica operistica di Verdi e Puccini, tanto che a 13 anni rimane profondamente commosso dall'ascolto de \"La Boh\u00e8me\" alla radio. \nDurante la seconda guerra mondiale \u00e8 chiamato alle armi, ma il primo giorno si ferisce a una mano mentre impara ad armare una pistola. \u00c8 cos\u00ec costretto a trascorrere molto tempo all'ospedale militare, prima di fuggire per evitare la coscrizione.\nDopo la guerra, Berio studia al conservatorio di Milano con Giulio Cesare Paribeni e Giorgio Federico Ghedini. Essendogli preclusa la carriera concertistica come pianista (a causa della ferita alla mano), Berio sceglie di concentrarsi sulla composizione. La prima esecuzione pubblica di un suo pezzo, una \"suite\" per pianoforte, avviene nel 1947. &lt;br&gt;In questo periodo lavora come accompagnatore al pianoforte in alcune classi di canto; \u00e8 in questo modo che fa la conoscenza del mezzosoprano americano Cathy Berberian, che sposa dopo essersi diplomato e dalla quale divorzier\u00e0 nel 1964. Molte composizioni di questi anni utilizzano le caratteristiche peculiari della versatile, quanto inimitabile voce di questa cantante.\nNel 1951, Berio arriva negli Stati Uniti, al Tanglewood Music Center per studiare con Luigi Dallapiccola, dal quale sviluppa un vivo interesse verso la musica dodecafonica. Successivamente frequenta i corsi estivi di Darmstadt, incontrando Pierre Boulez, Karlheinz Stockhausen, Gy\u00f6rgy Ligeti e Mauricio Kagel. Prende anche un vivo interesse per la musica elettronica e, insieme con Bruno Maderna, nel 1955 fonda a Milano lo Studio di fonologia musicale Rai di Milano, uno studio dedito alla produzione di musica elettronica. Qui invita parecchi famosi compositori, tra i quali Henri Pousseur e John Cage. Fonda inoltre il periodico \"Incontri Musicali\".\nNel 1960 Berio ritorna a Tanglewood come \"Compositore in Residenza\" e nel 1962, su invito di Darius Milhaud, assume una cattedra presso il Mills College, a Oakland (California). Nel 1965 incomincia a insegnare presso la Juilliard School di New York, dove fonda il \"Juilliard Ensemble\", un gruppo dedito a esecuzioni di musica contemporanea. Lo stesso anno si sposa con la filosofa della scienza Susan Oyama, dalla quale divorzier\u00e0 nel 1971. In tutto questo periodo Berio si \u00e8 alacremente creato una solida reputazione, vincendo il \"Prix Italia\" nel 1966 per \"Laborintus II\" (testo di E. Sanguineti, con il quale gi\u00e0 aveva collaborato, nel 1963, con l'opera \"Passaggio\"). Nel 1968 compone la sua \"Sinfonia\" eseguita alla Carnegie Hall di New York con gli Swingle Singers. \nNel 1972 Berio torna in Italia. Tra il 1974 e il 1980, su richiesta di Pierre Boulez, \u00e8 direttore della divisione \"elettro-acustica\" dell'IRCAM di Parigi. Nel 1977 si sposa per la terza volta, con la musicologa Talia Pecker. \nTra i suoi studenti si annoverano Louis Andriessen, Steve Reich, Steven Gellman, Dina Koston, Luca Francesconi, Giulio Castagnoli, Flavio Emilio Scogna. \nNel 1987 fonda a Firenze Tempo Reale, centro di ricerca, produzione e didattica musicale attivo ancora oggi, con lo scopo di investigare nell'ambito delle applicazioni delle nuove tecnologie al campo musicale; con i musicisti e tecnici del centro Berio realizza i suoi ultimi lavori con elettronica. Nel 1994 \u00e8 \"Distinguished Composer in Residence\" presso la Harvard University, dove rimane fino al 2000. \u00c8 stato attivo anche in qualit\u00e0 di direttore d'orchestra e ha continuato a lavorare, sia come direttore sia come compositore, fino agli ultimi giorni della sua vita. Nel 2000 divent\u00f2 Presidente e Sovrintendente dell\"'Accademia nazionale di Santa Cecilia\" a Roma; fu proprio sotto la sua sovrintendenza che venne inaugurato, il 21 aprile 2002, il nuovo Auditorium Parco della Musica. Nel 2001 \u00e8 autore di un nuovo finale dell'opera Turandot di Puccini, significativamente diverso da quello tradizionale di Franco Alfano.\nLuciano Berio muore nel all'et\u00e0 di 77 anni in un ospedale, a Roma, poco dopo aver ultimato la stesura del brano \"Stanze\", per baritono, coro e orchestra. La sua tomba si trova nel cimitero di Radicondoli, borgo medievale della provincia di Siena a cui Berio era molto legato.\nOpere.\nArrangiamenti, orchestrazioni e completamenti di musica di altri compositori.\nBerio scrisse numerosi arrangiamenti di lavori di altri compositori, tra cui Claudio Monteverdi, Henry Purcell, Johannes Brahms, Gustav Mahler, Kurt Weill, John Lennon e Paul McCartney.\nPer la Berberian scrisse i Folk Songs (1964), uno dei suoi lavori pi\u00f9 universalmente conosciuti ed eseguiti, nel quale elabor\u00f2 canti popolari provenienti dalla tradizione orale di differenti Paesi (Stati Uniti, Armenia, Italia, Francia, Azerbaigian).\nOrchestr\u00f2 varie musiche di autori del passato, tra cui Johann Sebastian Bach (contrappunto finale da \"L'arte della fuga\"), Manuel de Falla (\"Siete canciones populare espa\u00f1olas\"), Johannes Brahms (\"Sonata op. 120\" per clarinetto e pianoforte), Giuseppe Verdi (liriche da camera per voce e pianoforte).\nI completamenti invece riguardano:\nOnorificenze.\nNel 1988, l'Accademia dei Lincei gli conferisce un Premio Feltrinelli per la Musica, ex aequo con Carlo Maria Giulini."}
{"id": "214627", "revid": "1776051", "url": "https://it.wikipedia.org/wiki?curid=214627", "title": "Teuffenthal", "text": "Teuffenthal (toponimo tedesco) \u00e8 un comune svizzero di 165 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214630", "revid": "1776051", "url": "https://it.wikipedia.org/wiki?curid=214630", "title": "Eriz", "text": "Eriz (toponimo tedesco) \u00e8 un comune svizzero di 490 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Eriz sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214631", "revid": "1543377", "url": "https://it.wikipedia.org/wiki?curid=214631", "title": "Fringillidae", "text": "I Fringillidi (Fringillidae ) sono una famiglia di uccelli appartenente all'ordine dei passeriformi.\nDescrizione.\nSi tratta di uccelli dalla conformazione generalmente robusta e massiccia, sebbene di dimensioni contenute: le specie di minori dimensioni, con 9,5 cm di lunghezza e 8,4 g di peso, sono il lucherino andino ed il lucherino dorsonero, oltre ad alcune specie di eufonia, mentre il \"gigante\" della famiglia \u00e8 il frosone dal collare coi suoi 24 cm di lunghezza e 83 g di peso, superato da singoli esemplari di ciuffolotto delle pinete (25,5 cm) e frosone vespertino (86,1 g), mediamente per\u00f2 pi\u00f9 piccoli.\nI fringillidi si presentano generalmente con testa arrotondata, occhi scuri, ali appuntite ma non allungate e becchi conici, pi\u00f9 sottili nelle specie a dieta insettivora e pi\u00f9 robusti in quelle principalmente granivora: degna di nota in questo senso \u00e8 la radiazione adattativa dei drepanidini hawaiiani, che ha portato a becchi allungati e falciformi per la suzione del nettare cos\u00ec come a becchi estremamente massicci per la frantumazione dei gusci di frutti. Tutti i fringillidi sono provvisti di 9 remiganti primarie e 12 penne rettrici.\nI colori base del piumaggio sono il bruno e il verdognolo; molte specie presentano anche vaste aree di colore nero, mentre il bianco \u00e8 generalmente assente, tranne che per alcune bande sulle ali e altri simili segni distintivi di scarsa estensione. I pigmenti carotenoidi gialli e rossi brillanti sono molto comuni in questa famiglia, e cos\u00ec i colori strutturali azzurri sono piuttosto rari, dato che la presenza di pigmento giallo trasforma l'azzurro in verde. Molte specie presentano dicromatismo sessuale, con le femmine provviste di piumaggio dalle tinte pi\u00f9 smorte e mimetiche rispetto ai maschi.\nDistribuzione e habitat.\nI fringillidi hanno distribuzione quasi cosmopolita, risultando naturalmente assenti solamente dall'Australia (dove vengono sostituiti dagli affini estrildidi) e dalle aree polari.\nLe specie ascritte a questa famiglia si dimostrano molto adattabili, occupando gli \"habitat\" pi\u00f9 svariati: dai deserti alla tundra rocciosa, dalle savane ai boschi di conifere. In generale, essi sono in grado di colonizzare qualsiasi luogo, a patto che esso sia provvisto di fonti permanenti di acqua dolce e di vegetazione per nidificare.\nBiologia.\nLe specie ascritte alla famiglia sono perlopi\u00f9 uccellini allegri e vivaci, che si muovono di giorno in coppie o in gruppi di dimensioni anche piuttosto consistenti, emettendo quasi costantemente canti e richiami melodiosi. Sono infatti tutti ottimi cantori e molti di essi sono divenuti comuni uccelli da voliera; tra questi, il pi\u00f9 famoso \u00e8 il canarino domestico. Hanno volo vivace come quasi tutti i piccoli passeriformi, alternando veloci battiti d'ala a planate effettuate ad ali chiuse.&lt;br&gt;\nQuasi tutti i fringillidi sono essenzialmente granivori: alcune specie di drepanidini si sono evolute per suggere il nettare o cibarsi di insetti e frutta, ed anche le eufonie possiedono una dieta di questo genere. Tutte le specie tendono per\u00f2 ad alimentare i nidiacei (nidicoli, quindi ciechi ed implumi alla schiusa) perlopi\u00f9 con piccoli invertebrati.\nI nidi sono a forma di cesta (tranne che nelle eufonie, che costruiscono nidi globosi) e vengono di solito costruiti sugli alberi o, pi\u00f9 raramente, tra i cespugli e le rocce: nonostante il dimorfismo sessuale anche molto accentuato, i fringillidi sono uccelli monogame, coi maschi conquistano le femmine col canto e partecipano con loro alla costruzione del nido ed alla cura della prole.\nTassonomia.\nIl nome scientifico della famiglia, Fringillidae, deriva dal latino \"fringilla\", stante ad indicare il fringuello comune: tale nome venne coniato nel 1820 dallo zoologo inglese William Elford Leach.\nIn base ai resti fossili finora rinvenuti, peraltro rarissimi ed in massima parte ascrivibili a specie ancora esistenti, si stima che (similmente alle altre famiglia di passeroidi) essi si siano differenziati verso la met\u00e0 del Miocene (20-10 milioni di anni fa).\nLa tassonomia della famiglia \u00e8 sempre stata piuttosto tormentata e difficoltosa, con continue riclassificazioni e riassestamenti dovuti alla grande somiglianza delle varie specie fra loro anche a causa della convergenza evolutiva piuttosto che della stretta parentela: l'avvento della genetica molecolare e dell'analisi del DNA mitocondriale ha portato a revisioni sostanziali in seno alla famiglia negli anni '90:\nIl Congresso Ornitologico Internazionale (2018) assegna alla famiglia Fringillidae 50 generi e 228 specie, suddivisi in tre sottofamiglie:\nSottofamiglia Fringillinae\nSottofamiglia Carduelinae\nSottofamiglia Euphoniinae\nNonostante il nome comune, non appartengono ai fringillidi n\u00e9 i fringuelli di Darwin (ascritti ai Thraupidae) n\u00e9 il fringuello di Przewalski (\"Urocynchramus pylzowi\"), facente parte di una propria famiglia monotipica, Urocynchramidae."}
{"id": "214638", "revid": "287204", "url": "https://it.wikipedia.org/wiki?curid=214638", "title": "Intel Developer Forum", "text": "IDF \u00e8 l'acronimo di Intel Developer Forum. \u00c8 uno degli eventi del settore hardware promosso da Intel e viene organizzato periodicamente in diverse parti del mondo per discutere delle nuove tecnologie nel campo dei PC, server e dispositivi per le comunicazioni. Solitamente vengono tenute due sessioni durante l'anno chiamate \"Spring\" IDF e \"Fall\" IDF.\nLa prima edizione \u00e8 stata la \"Fall\" IDF 1997 tenutasi a San Francisco, California (USA)."}
{"id": "214640", "revid": "15756", "url": "https://it.wikipedia.org/wiki?curid=214640", "title": "Indianapolis Colts", "text": "Gli Indianapolis Colts sono una squadra professionistica di football americano della National Football League (NFL) con sede ad Indianapolis, nell'Indiana. Competono nella South Division della American Football Conference e dal 2008 disputano le loro gare casalinghe al Lucas Oil Stadium. Al 2021, secondo la rivista \"Forbes\", il valore dei Colts \u00e8 di circa 3,25 miliardi di dollari, diciannovesimi tra le franchigie della NFL.\nI Colts nacquero a Baltimora come Baltimore Colts nel 1953 e furono una delle tre squadre ad essere spostate nella AFC dopo la fusione tra AFL e NFL nel 1970. Mentre giocava a Baltimora, la squadra raggiunse i \"play-off\" dieci volte e vinse tre campionati NFL, nel 1958, 1959 e 1968. I Colts inoltre si qualificarono due volte per il Super Bowl, perdendo contro i New York Jets nel Super Bowl III e battendo i Dallas Cowboys nel Super Bowl V. La franchigia si trasfer\u00ec a Indianapolis nel 1984, qualificandosi da allora sedici volte ai \"play-off\", vincendo due finali di conference e due volte al Super Bowl, vincendo il Super Bowl XLI contro i Chicago Bears nel 2006, il loro titolo pi\u00f9 recente.\nStoria.\n1953\u20131983: l'era Baltimora.\nIn seguito alla fine della seconda guerra mondiale, fu fondata la lega di football professionistica conosciuta come All-America Football Conference (AAFC), che prese il via con la prima stagione nel 1946. La stagione seguente la franchigia precedentemente assegnata a Miami, i Miami Seahawks, fu trasferita a Baltimora, principale centro commerciale e manifatturiero del Maryland. A seguito di un concorso la franchigia venne rinominata Baltimore Colts, coi colori societari argento e verde. I Colts giocarono le successive tre stagioni nella AAFC, prima che la lega venne fusa con la vecchia National Football League (dal 1920-22 al 1950), quando la NFL fu riorganizzata. I Baltimore Colts furono una delle tre squadre pi\u00f9 forti della AAFC che si unirono alla NFL; le altre due erano i San Francisco 49ers ed i Cleveland Browns. I Colts, nonostante le finanze e la propriet\u00e0 instabili, si trovarono a competere nella lega professionistica di football americano pi\u00f9 importante, anche se vi giocarono solo una stagione; la franchigia fu sciolta nel 1950.\nNel 1953, un gruppo con sede a Baltimora, fortemente sostenuto dall'amministrazione cittadina e da un gran numero di tifosi possessori di abbonamenti stagionali, con a capo Carroll Rosenbloom, ottenne i diritti per una nuova franchigia della National Football League in citt\u00e0. A Rosenbloom fu concesso quel che restava dei Dallas Texans, che a loro volta ebbero una storia lunga e tortuosa: fondati nel 1944 come Boston Yanks, che successivamente si fusero coi Brooklyn Tigers, precedentemente noti come Dayton Triangles, fondati nel 1913, ancor prima della creazione della NFL.\nI Colts odierni giocarono la loro prima stagione nel 1953, terminata con un bilancio di 3\u20139 sotto la guida del capo-allenatore Keith Molesworth. La franchigia fatic\u00f2 durante le prime stagioni a Baltimora, con la prima stagione con record positivo arrivata solo nel 1957. Con l'arrivo del capo-allenatore Weeb Ewbank e del quarterback Johnny Unitas, i Colts nel 1958 arrivarono per la prima volta alla finale del campionato NFL, tramite la vittoria della Western Conference. I Colts affrontarono i New York Giants nella Finale del campionato NFL 1958, considerata una delle pi\u00f9 grandi partite della storia del football professionistico. I Colts sconfissero i Giants 23\u201317 nella gara in cui furono introdotti per la prima volta i tempi supplementari. La partita fu vista da 45 milioni di persone.\nDopo la vittoria del primo titolo NFL, la squadra concluse la stagione successiva con un altro \"record\" di 9\u20133 e vinse il suo secondo campionato consecutivo battendo ancora in finale i Giants. Successivamente alle due vittorie consecutive nel 1958 e nel 1959, i Colts non tornarono pi\u00f9 in finale per quattro stagioni, e nel 1963 Ewbank fu sostituito dal giovane Don Shula. Nella sua seconda stagione, Shula port\u00f2 i Colts a un bilancio di 12\u20132 ma perse in finale contro i Cleveland Browns. Nel 1968 i Colts, sempre guidati da Unitas e Shula, vinsero il terzo camipionato NFL della storia della franchigia e conquistarono la loro prima apparizione al Super Bowl, partecipando al Super Bowl III.\nArrivati alla qualificazione per il Super Bowl travolgendo in finale i Browns per 34\u20130, la squadra del 1968 dei Colts era definita da molti \"la migliore squadra di football americano professionistico di tutti i tempi\", ed erano quindi favoriti per 18 punti contro i New York Jets, vincitori della American Football League (AFL). I Colts, tuttavia, furono sconfitti dai Jets 16\u20137, segnando la prima vittoria nel Super Bowl per la recente formata AFL. Il risultato della partita fu una sorpresa per i \"media\" sportivi, in quanto Joe Namath e Matt Snell guidarono i Jets alla loro prima vittoria del Super Bowl con Weeb Ewbank come capo-allenatore, che aveva precedentemente vinto due campionati consecutivi coi Colts.\nRosenbloom dei Colts, Art Modell dei Browns e Art Rooney dei Pittsburgh Steelers acconsentirono che le loro squadre si unissero alle dieci squadre della AFL per formare la nuova American Football Conference (AFC), parte del processo della fusione del 1970 tra NFL e AFL. I Colts ebbero immediatamente successo nella nuova lega, con il nuovo capo-allenatore Don McCafferty che nel 1970 port\u00f2 la squadra ad un \"record\" di stagione regolare di 11\u20132\u20131, vincendo il titolo della AFC East. Nel primo turno dei \"play-off\", i Colts sconfissero i Cincinnati Bengals 17\u20130; la settimana successiva nel primo AFC Championship Game di sempre, vinsero contro gli Oakland Raiders 27\u201317. I Colts conquistarono il primo Super Bowl dopo la fusione AFL-NFL (il Super Bowl V), sconfiggendo i Dallas Cowboys, campioni della National Football Conference (NFC) per 16\u201313, grazie ad un \"field goal\" realizzato da Jim O'Brien a cinque secondi dalla fine della partita. Fu la quarta vittoria della NFL e la prima del Super Bowl per i Colts. Nel 1971, i Colts tornarono ai \"play-off\" sconfiggendo i Bronws nel primo turno, ma perdendo contro i Miami Dolphins nella finale di \"conference\" AFC.\nA causa di attriti con la citt\u00e0 di Baltimora e la stampa locale, il 13 luglio 1972 Rosenbloom cedette la franchigia a Robert Irsay ricevendo in cambio i Los Angeles Rams. Sotto la nuova propriet\u00e0, i Colts non raggiunsero i \"play-off\" per tre stagioni consecutive, e alla fine della stagione 1972 il leggendario quarterback titolare Johnny Unitas fu ceduto ai San Diego Chargers. Dopo la partenza di Unitas, i Colts tornarono ai \"play-off\" per tre stagioni consecutive, dal 1975 al 1977, ma venendo eliminati nel secondo turno tutte le volte. La sconfitta nei \"play-off\" del contro i Raiders nei doppi tempi supplementari \u00e8 famosa in quanto fu l'ultima partita nei \"play-off\" per i Colts con sede a Baltimora ed \u00e8 anche ricordata per la giocata \"Ghost to the Post\". Facevano parte della squadra il quarterback Bert Jones, nominato MVP della NFL nel 1976, e un'incredibile defensive line soprannominata \"Sack Pack\".\nDopo i successi degli anni '70, a partire dal 1978, la franchigia ebbe nove stagioni consecutive con bilancio negativo. Nel 1981 la difesa dei Colts sub\u00ec un record di 553 punti e segnarono un nuovo record per minor numero di \"sack\" in una stagione (13), e per \"punt\" ritornati (12). La stagione seguente l'attacco dei Colts collass\u00f2, culminando in una partita contro i Buffalo Bills nella quale l'attacco non riusc\u00ec mai a superare la propria met\u00e0 campo. I Colts terminarono la stagione terminata in anticipo a causa di uno sciopero con un bilancio di 0\u20138\u20131; di conseguenza ebbero la possibilit\u00e0 di selezionare nel Draft NFL 1983 il quarterback da Stanford John Elway con la prima scelta assoluta. Tuttavia, Elway si rifiut\u00f2 di giocare per i Colts, e sfruttando il fatto che sarebbe stato selezionato dai New York Yankees della Major League Baseball, forz\u00f2 uno scambio coi Denver Broncos. Grazie ad un miglioramento della difesa, la squadra termin\u00f2 con un bilancio di 7\u20139 la stagione 1983, l'ultima giocata a Baltimora.\nIl trasferimento ad Indianapolis.\nI Baltimore Colts giocarono la loro ultima partita in casa a Baltimora il 18 dicembre 1983, contro gli Houston Oilers. Robert Irsay chiedeva continuamente lavori di ammodernamento per il Memorial Stadium o la costruzione di uno stadio nuovo. A causa degli scarsi risultati sportivi della squadra e di uno stadio sempre pi\u00f9 datato, il numero di spettatori e gli introiti della franchigia erano in continua diminuzione. L'amministrazione locale era preclusa dall'usare i soldi dei contribuenti per la costruzione di uno stadio nuovo, e le offerte proposte non soddisfacevano n\u00e9 i Colts n\u00e9 i Baltimore Orioles, la franchigia di MLB della citt\u00e0. Nonostante le continue trattative, i rapporti tra Irsay e l'amministrazione locale erano sempre pi\u00f9 deteriorati. Mentre Irsay rassicurava i tifosi sul fatto che il suo obiettivo principale era rimanere a Baltimora, inizi\u00f2 a discutere con amministrazioni di citt\u00e0 disposte a costruire uno stadio nuovo per ospitare la sua franchigia; eventualmente la scelta si ridusse a due citt\u00e0, Phoenix ed Indianapolis. Sotto l'amministrazione del sindaco Richard Lugar e del successore William Hudnut, Indianapolis intraprese uno sforzo ambizioso nel reinventarsi come una \"grande citt\u00e0 americana\". L'Hoosier Dome, successivamente rinominato \"RCA Dome\", fu costruito specificatamente per ospitare una nuova franchigia NFL.\nNel frattempo la situazione a Baltimora continuava a peggiorare: l'Assemblea generale del Maryland intervenne presentando un disegno di legge che avrebbe dato la possibilit\u00e0 alla citt\u00e0 di Baltimora la possibilit\u00e0 di impossessarsi della franchigia tramite l'espropriazione per pubblica utilit\u00e0. A quel punto Irsay inizi\u00f2 seriamente a contrattare col sindaco di Indianapolis William Hudnut per fare in modo di trasferire la franchigia prima che la legge venga approvata. Indianapolis offr\u00ec prestiti ed una struttura per ospitarne la sede. Quando fu raggiunto l'accordo, i camion della Mayflower Transit, azienda di traslochi con sede ad Indianapolis, partirono la notte stessa per raggiungere Baltimora all'alba del 29 marzo 1984. Una volta alla sede dei Colts, tutta l'attrezzatura della squadra fu caricata e per mezzogiorno ripartirono alla volta di Indianapolis, lasciando nulla della franchigia che possa essere espropriato. La banda dei Baltimore Colts dovette affrettarsi prima che la propria strumentazione e le loro uniformi venissero spedite ad Indianapolis.\nQuesto rocambolesco trasferimento gener\u00f2 una sfilza di cause legali che terminarono nel marzo del 1986, quando i legali rappresentanti dei Colts e di Baltimora raggiunsero un accordo: tutte le cause contro la franchigia sarebbero cessate, ma i Colts si sarebbero presi l'impegno di sostenere la fondazione di una nuova franchigia NFL a Baltimora.\n1984\u20131997: il difficile inizio ad Indianapolis.\nCon l'arrivo dei Colts ad Indianapolis, si registrarono oltre 143.000 richieste di abbonamenti stagionali in solamente due settimane. Tuttavia, il trasferimento ad Indianapolis non invert\u00ec le sorti dei Colts, con la squadra che raggiunse i \"play-off\" solamente una volta nelle prime undici stagioni ad Indianapolis. Nella stagione 1984, la prima ad Indianapolis, i Colts ebbero un bilancio di 4\u201312 e il loro attacco fece registrare il minor numero di yard guadagnate nella lega. Nelle due stagioni seguenti (1985 e 1986) i Colts riuscirono a racimolare solamente otto vittorie, e con un \"record\" di 0\u201313 nella stagione 1986, arriv\u00f2 il licenziamento del capo-allenatore Rod Dowhower, rimpiazzato da Ron Meyer. Eventualmente i Colts riuscirono a selezionare nel Draft NFL 1987 il running back Eric Dickerson, futuro membro della Pro Football Hall of Fame, risultato di uno scambio di scelte nella stagione 1987, terminata con un bilancio di 9\u20136, vincendo quindi la AFC East e raggiungendo i \"play-off\" per la prima volta dal trasferimento ad Indianapolis; furono eliminati nel primo turno dai Cleveland Browns.\nDal 1987 i Colts non ebbero successo per diversi anni, venendo esclusi dai \"play-off\" per sette stagioni consecutive. Nel 1991 i Colts terminarono la stagione con un bilancio di 1\u201315, rischiando per un solo punto di avere la peggiore stagione da quando fu introdotto il calendario di sedici partite. Al termine della stagione Ron Meyer fu licenziato, e nel 1992 torn\u00f2 l'ex capo-allenatore Ted Marchibroda, precedentemente allenatore dei Colts dal 1975 al 1979. La squadra incontr\u00f2 molte difficolt\u00e0 sotto la gestione di Marchibroda e dell'allora \"general manager\" Jim Irsay, figlio del fondatore Robert Irsay. Nel 1994 Robert Irsay ingaggi\u00f2 Bill Tobin come nuovo \"general manager\".\nSotto la dirigenza di Tobin, i Colts selezionarono con la seconda scelta assoluta nel Draft NFL 1994 il running back Marshall Faulk e successivamente anche il quarterback Jim Harbaugh. Grazie a queste oltre ad altre decisioni la squadra raggiunse i \"play-off\" nel 1995 e nel 1996. I Colts vinsero la loro prima partita nel \"play-off\" dal loro trasferimento ad Indianapolis nel 1995, avanzando fino alla finale di \"conference\" contro i Pittsburgh Steelers, ad una ricezione su un passaggio \"Hail Mary\" per la qualificazione al Super Bowl XXX.\nMarchibroda si ritir\u00f2 alla fine della stagione 1995, e venne sostituito da Lindy Infante nel 1996. Dopo due stagioni consecutive con apparizioni ai \"play-off\" i Colts regredirono ad un bilancio di 3\u201313 nella stagione 1997. Oltre ad un risultato deludente, nel gennaio del 1997, Robert Irsay, il principale proprietario della frachigia e responsabile del trasferimento ad Indianapolis, mor\u00ec a causa di condizioni di salute aggravatesi negli anni. Jim Irsay, figlio di Robert Irsay, eredit\u00f2 la propriet\u00e0 della franchigia e inizi\u00f2 rapidamente ad apportare cambiamenti, iniziando dal sostituire per il ruolo di \"general manager\" Tobin con Bill Polian, quando la squadra era in possesso della prima scelta assoluta nel Draft NFL 1998.\n1998\u20132011: l'era di Peyton Manning.\nJim Irsay inizi\u00f2 a riformare la franchigia un anno dopo averne preso la gestione dopo la morte del padre, licenziando il capo-allenatore Lindy Infante e ingaggiando Bill Polian come \"general manager\". Polian a sua volta ingaggi\u00f2 Jim Mora per rimpiazzare Infante, e selezion\u00f2 con la prima scelta assoluta nel Draft NFL 1998 il quarterback da Tennessee Peyton Manning, figlio di Archie Manning, leggendario quarterback dei New Orleans Saints.\nNella sua stagione da \"rookie\" Manning ebbe numerose difficolt\u00e0, subendo un record negativo di 28 intercetti e vincendo solamente tre partite. Ciononostante Manning registr\u00f2 3.739 yard su passaggi e 26 \"touchdown\" su passaggi, venendo inserito nella prima formazione ideale All-Rookie Team. I Colts comiciarono a dimostrare segnali di crescita alla fine della stagione 1998 e nella stagione 1999. Nel Draft NFL 1999 i Colts selezionarono il running back Edgerrin James e apportando sempre pi\u00f9 talento al \"roster\". I Colts terminarono con un bilancio di 13\u20133, primi nella AFC East (primo titolo divisionale dal 1987). Eventualmente i Colts vennero sconfitti dai Tennessee Titans nel \"divisional play-off\".\nLa squadra ebbe meno successo nel 2000 e nel 2001 rispetto alla stagione 1999, e lo staff amministrativo e sportivo inizi\u00f2 a sentire sempre pi\u00f9 pressioni dopo il bilancio di 6\u201310 nel 2001, portando al licenziamento di Mora, sostituito da Tony Dungy, prima capo-allenatore dei Tampa Bay Buccaneers. L'arrivo di Dungy invert\u00ec subito la sorte della squadra e con un bilancio di 10\u20136 i Colts tornarono ai \"play-off\" nel 2002, per poi arrivarci altre due volte consecutive e vincendo la AFC South nel 2003 e nel 2004 con bilanci di 12\u20134. I Colts furono sconfitti dai 2003 di Tom Brady nella finale di \"conference\" AFC del 2003 e nel \"divisional round\" nel 2004, segnando l'inizio della rivalit\u00e0 tra le due franchigie e tra Manning e Brady. A seguito di due sconfitte nei \"play-off\" consecutive contro i Patriots, i Colts iniziarono la 2005 con un \"record\" di 13\u20130, inclusa una vittoria nella stagione regolare contro New England, la prima nell'era Manning. Durante la stagione, Manning e Marvin Harrison stabilirono un nuovo record di \"touchdown\" segnati per un tandem di quarterback e wide receiver. La stagione 2005 termin\u00f2 con un bilancio di 14\u20132, il miglior risultato nella lega e nella storia della franchigia, ma i Colts furono sconfitti nel \"divisional play-off\" dai Pittsburgh Steelers, chiudendo l'annata con una nota deludente.\nI Colts si apprestarono ad iniziare la stagione 2006 con quarterback, wide receiver e difensori veterani, in pi\u00f9 selezionarono il running back Joseph Addai nel Draft NFL 2006. Come la stagione precedente, la squadra ebbe un ottimo inizio di stagione, vincendo nove partite consecutive prima di subire la prima sconfitta contro i Dallas Cowboys. I Colts si qualificarono per i \"play-off\" per la quinta annata di fila, con un bilancio di 12\u20134, questa volta col terzo \"seed\" della AFC. I Colts vinsero le prime due partite dei \"play-off\" contro i Baltimore Ravens ed i Kansas City Chiefs, raggiungendo la finale di \"conference\" AFC per la prima volta dal 2003, affrontando i rivali New England Patriots. In una partita divenuta un classico, i Colts recuperarono dallo svantaggio di 21\u20133 all'intervallo e vinsero per 38\u201334, garantendosi la possibilit\u00e0 di andare per la vittoria del Super Bowl XLI, la prima partecipazione dal 1970 (Super Bowl V) e la prima dal trasferimento ad Indianapolis. I Colts affrontarono gli Chicago Bears, vincendo per 29\u201317 e conferendo a Manning, Polian, Irsay e Dungy, oltre che alla citt\u00e0 di Indianapolis, il loro primo titolo del Super Bowl.\nDopo la vittoria del Super Bowl i Colts terminarono la stagione 2007 con un bilancio di 13\u20133, ma furono sconfitti nei \"play-off\" contro i San Diego Chargers, in quella che fu l'ultima partita nell'RCA Dome prima di ospitare le partite casalinghe nel nuovo Lucas Oil Stadium nel 2008. La stagione 2008 inizi\u00f2 con Manning costretto alla panchina nel precampionato a causa di un intervento chirurgico. I Colts iniziarono la stagione regolare con un \"record\" di 3\u20134, per poi vincere nove partite consecutive e qualificandosi per i \"play-off\" tramite \"wild card\"; la corsa al titolo fu interrotta per il secondo anno di fila dai San Diego Chargers. Al termine della stagione, il capo-allenatore Tony Dungy annunci\u00f2 il ritiro dopo sette anni con la squadra e un bilancio complessivo di 92 vittorie e 33 sconfitte.\nI Colts ingaggiarono Jim Caldwell per il ruolo di capo-allenatore a partire dalla stagione 2009. I Colts vinsero quattordici partite consecutive e persero le ultime due dopo aver scelto di fare riposare i titolari in vista dei \"play-off\". Per la seconda volta nell'era Manning i Colts disputarono i \"play-off\" con il miglior \"record\" nella AFC. La squadra sconfisse i Baltimore Ravens ed i New York Jets, vincendo di conseguenza la \"conference\" e assicurandosi la partecipazione al Super Bowl XLIV, nel quale avrebbero affrontato i New Orleans Saints; i Colts furono sconfitti 31\u201317, terminando l'annata con una nota deludente.\nAlla fine della stagione 2009, i Colts terminarono la prima decade degli anni 2000 (2000-2009) con il maggior numero di vittorie di stagione regolare (115) e la percentuale di vittorie pi\u00f9 alta (.719) rispetto ad ogni altra squadra della NFL.\nNella stagione 2010 i Colts terminarono la stagione regolare con un record di 10\u20136, la prima volta che non vincevano almeno dodici partite dal 2002, e furono sconfitti nel \"Wild Card Game\" dei \"play-off\" dai New York Jets. La sconfitta contro i Jets sarebbe stata l'ultima partita di Manning con la maglia dei Colts.\nDopo non aver giocato nel precampionato, Manning fu escluso dalla partita inaugurale e successivamente per tutta la stagione 2011. A prendere il suo posto come quarterback titolare fu il veterano Kerry Collins, dato che la squadra non era soddisfatta dalle prestazioni dei quarterback di riserva Curtis Painter e Dan Orlovsky. Ciononostante i Colts subirono tredici sconfitte consecutive e terminarono la stagione con un bilancio di 2\u201314, assegnando quindi alla franchigia la prima scelta assoluta nel Draft NFL 2012. Inoltre la pessima annata port\u00f2 al licenziamento del presidente Bill Polian, dopo 14 anni nella dirigenza. L'8 marzo 2012 termin\u00f2 ufficialmente l'era Manning, con l'annuncio del proprietario Jim Irsay; Manning fu svincolato dopo 13 stagioni coi Colts.\n2012\u20132019: l'era di Andrew Luck.\nDurante la pre-stagione 2012 il proprietario dei Colts Jim Irsay ingaggi\u00f2 Ryan Grigson come nuovo general manager della franchigia. Grigson esoner\u00f2 il capo-allenatore Jim Caldwell e ingaggi\u00f2 al suo posto Chuck Pagano. I Colts iniziarono a svincolare giocatori veterani dispendiosi e spesso infortunati, tra i quali Joseph Addai, Dallas Clark e Gary Brackett. I Colts selezionarono con la prima scelta assoluta nel Draft NFL 2012 il quarterback da Stanford Andrew Luck, e selezionarono il suo compagno di squadra Coby Fleener nel secondo giro. Inoltre la squadra scelse di adottare lo schema difensivo 3-4.\nGrazie alle ottime prestazioni di Luck e del wide receiver veterano Reggie Wayne, i Colts si rivalsero del \"record\" di 2\u201314 della stagione 2011 con un bilancio di 11\u20135 nel 2012. La franchigia, la squadra e i tifosi supportarono durante la stagione il capo-allenatore Chuck Pagano nella sua battaglia contro la leucemia. Si assicurarono un'inaspettata partecipazione ai \"play-off\", la quattordicesima dal 1995. La stagione termin\u00f2 con la sconfitta per 24\u20139 contro gli eventuali campioni del Super Bowl Baltimore Ravens.\nAppena due settimane dall'inizio della stagione 2013 i Colts cedettero la loro prima scelta nel primo giro del Draft NFL 2014 ai Cleveland Browns in cambio del running back Trent Richardson. Nel settimo turno Luck guid\u00f2 i Colts alla vittoria per 39\u201333 contro il suo predecessore Peyton Manning e i Denver Broncos, fino ad allora imbattuti. Luck grazie ad un \"record\" di 11\u20135 fece vincere alla franchigia il loro quindicesimo titolo divisionale. Nel primo turno dei \"play-off\", Luck riusc\u00ec ad orchestrare la seconda pi\u00f9 grande rimonta nella storia dei \"play-off\", segnando 35 punti solo nella seconda met\u00e0 partita e sconfiggendo i Kansas City Chiefs per 45\u201344.\nNella stagione 2014 Luck port\u00f2 i Colts in cima alla \"division\" e ai \"play-off\" grazie ad un bilancio di 11\u20135 (terza stagione consecutiva), infrangendo il record precedentemente detenuto da Peyton Manning per yard passate in una stagione nella storia dei Colts. I Colts arrivarono alla finale di \"conference\" AFC, dove vennero travolti dai New England Patriots per 7\u201345, nella controversa partita che scaten\u00f2 uno scandalo chiamato \"Deflategate\". Al 2021, rimane la stagione pi\u00f9 proficua della franchigia dell'era post-Manning, e l'unica annata dal 2011 dove hanno raggiunto la finale di \"conference\" AFC.\nLa stagione 2015 vide una partecipazione limitata di Luck, costretto a causa di vari infortuni di scendere in campo solamente in sette partite su sedici. Il veterano Matt Hasselbeck fu nominato quarterback titolare, ma non riusc\u00ec a portare i risultati sperati, terminando l'annata con un bilancio di 8\u20138, non vincendo la \"division\" e fallendo a qualificarsi per i \"play-off\" per la prima volta dal 2011.\nAlla squadra spett\u00f2 la stessa sorte nel 2016, per la prima volta dal 1997\u20131998 eliminati dalla corsa ai \"play-off\" per due stagioni consecutive. Luck non si riprese dall'infortunio alla spalla destra che sub\u00ec la precedente stagione, e dovette essere operato. A seguito di due pessime stagioni, il \"general manager\" Ryan Grigson fu licenziato. Solamente tre dei diciotto giocatore selezionati da Grigson facevano parte dei Colts al momento del suo licenziamento. Il 30 gennaio 2017 Jim Irsay ingaggi\u00f2 Chris Ballard come nuovo \"general manager\"; precedentemente aveva servito il ruolo di direttore sportivo per i Kansas City Chiefs.\nLa stagione 2017 fu senza dubbio la peggiore dell'era Luck, che dovette rinunciare all'intera annata per la riabilitazione post-chirurgia. Dopo una performance scadente del quarterback Scott Tolzien nel primo turno, i Colts nominarono Jacoby Brissett come quarterback titolare per il resto della stagione. Ciononostante i Colts terminarono con un bilancio di 4\u201312, la prima stagione con \"record\" negativo dal 2011 e la terza consecutiva senza partecipare ai \"play-off\". Il 31 dicembre 2017, dopo aver vinto l'ultima partita di stagione regolare, il capo-allenatore Chuck Pagano fu licenziato.\nNelle prime settimane dopo la fine della stagione 2017, fu ampiamente riportato il probabile ingaggio, dopo due colloqui, di Josh McDaniels come nuovo capo-allenatore dei Colts, precedentemente coordinatore offensivo dei New England Patriots; McDaniels avrebbe rimpiazzato Pagano solo dopo aver adempiuto ai suoi compiti ai Patriots nel Super Bowl LII. L'8 febbraio 2018 i Colts annunciarono che McDaniels sarebbe stato il nuovo capo-allenatore. Ciononostante, qualche ora dopo McDaniels cambi\u00f2 idea e torn\u00f2 ai Patriots.\nL'11 febbraio 2018 i Colts annunciarono che l'ingaggio di Frank Reich come nuovo capo-allenatore, precedentemente coordinatore offensivo dei Philadelphia Eagles e fresco vincitore del Super Bowl LII. La stagione 2018 vide l'esordio di Reich come capo-allenatore dei Colts e il ritorno in campo di Luck, ma non ebbe la migliore delle partenze con un \"record\" di 1\u20135. Ciononostante riuscirono a vincere nove delle dieci parite restanti, concludendo la stagione regolare con un bilancio di 10\u20136 e assicurandosi la partecipazione ai \"play-off\" tramite \"wild card\". Vinsero il \"Wild Card Game\" contro i rivali di \"division\" Houston Texans ma furono sconfitti nel \"divisional play-off\" dai Kansas City Chiefs. Grazie ad una eccellente linea offensiva Luck ebbe una delle sue stagioni migliori, meritandosi il premio di Comeback Player of the Year.\nIl \"general manager\" Chris Ballard raggiunse un'impresa storica quando nel Draft NFL 2018 selezion\u00f2 l'offensive guard Quenton Nelson ed il linebacker Darius Leonard, entrambi selezionati per la prima formazione ideale All-Pro. Fu la prima volta dal 1965 con Dick Butkus e Gale Sayers che due \"rookie\" della stessa squadra ricevettero questo riconoscimento.\nIl 24 agosto 2019, Luck annunci\u00f2 inaspettatamente il proprio ritiro dopo non aver partecipato al \"training camp\". Il costante ciclo di infortuni e riabilitazione che sub\u00ec durante gli ultimi suoi anni fu il motivo principale della decisione.\n2019\u2013presente: il dopo Luck.\nCon l'inaspettato ritiro di Luck, i Colts decisero di nominare Jacoby Brissett come quarterback titolare per la stagione 2019. La squadra ebbe una solida partenza con un bilancio di 5\u20132, ma poi persero sette delle nove partite restanti, terminando con un record di 7\u20139 e venendo esclusi dai \"play-off\".\nIl 17 marzo 2020 i Colts firmarono per un anno e 25 milioni di dollari lo storico quarterback dei Los Angeles Chargers e otto volte \"Pro Bowler\" Philip Rivers. La stagione 2020 vide una formazione sia in attacco che in difesa gi\u00e0 rodata da un paio di anni, composta da una delle migliori linee offensive della lega, da un giovane gruppo di wide receiver guidato dal veterano T.Y. Hilton e una difesa sopra le righe. Rivers guid\u00f2 i Colts ad un \"record\" di 11\u20135 e ai \"play-off\", dove per\u00f2 furono sconfitti nel primo turno dai Buffalo Bills.\nIl 17 marzo 2021 i Colts cedettero una scelta nel terzo giro del Draft NFL 2021 e una scelta condizionale nel quarto giro del Draft NFL 2022 ai Philadelphia Eagles in cambio del quarterback Carson Wentz; quest'ultimo ebbe una stagione ottima nel 2017 agli Eagles con Reich come coordinatore offensivo, riuscendo a vincere il Super Bowl LII. I Colts non ebbero un buon inizio di stagione, perdendo quattro delle prime cinque gare della stagione regolare, ma si ripresero stabilendosi con un attacco incentrato principalmente sul gioco di corse, vincendo otto delle successive dieci partite. Nell'undicesimo turno contro i Buffalo Bills il running back Jonathan Taylor fece registrare 32 corse per 185 yard e 4 \"touchdown\" (pi\u00f9 uno su ricezione), aiutando i Colts a travolgere i Bills per 41\u201315. Dopo aver sconfitto squadre del calibro dei New England Patriots e degli Arizona Cardinals, i Colts erano largamente considerati come sicuri partecipanti ai \"play-off\". Nella penultima partita di stagione regolare i Colts ebbero l'opportunit\u00e0 di qualificarsi per i \"play-off\" vincendo in casa contro i Las Vegas Raiders, ma ne uscirono sconfitti per 23\u201320. La possibilit\u00e0 si ripete nell'ultima partita della stagione regolare, in trasferta contro i Jacksonville Jaguars, una delle squadre peggiori della lega, ma dove non vincono dal 2014. I Colts furono clamorosamente sconfitti 11\u201326 dai Jaguars, terminando la stagione 2021 con un bilancio di 9\u20138, non riuscendo a qualificarsi per i \"play-off\". I Colts ebbero il maggior numero di \"Pro Bowler\" (7) e giocatori selezionati come \"All-Pro\" (5) della lega. Taylor termin\u00f2 la stagione primo nella lega per yard corse (1.811) e \"touchdown\" su corse (18), superando i record stagionali nella storia della franchigia per yard corse stabilito da Edgerrin James nel 2000 e per \"touchdown\" su corse stabilito da Lenny Moore nel 1964.\nStemmi e divise.\nNel 1953 i caschi dei Colts erano bianchi con una striscia blu. Nel 1954-55 erano blu con una striscia bianca e un paio di ferri da cavallo sul retro. Nel 1956 i colori furono invertiti a casco bianco, striscia blu e ferri di cavallo sul retro. Nel 1957 i ferri da cavallo furono spostati nella posizione odierna, ovvero ai lati del casco.\nLe maglie blu hanno un paio di strisce bianche sulle spalle, mentre le maglie bianche le hanno blu. I pantaloni sono bianchi con strisce blu sui lati. Originariamente le strisce erano posizionate sulle maniche delle maglie, ma nel 1957 furono spostate alla posizione odierna.\nPer la maggior parte della storia della squadra le divise comprendevano calzettoni blu, adornate da due o tre strisce bianche durante il periodo a Baltimore e nel 2004-2005. Dal 1982 al 1987 i calzettoni blu erano decorati con strisce grigie. Dal 1955 al 1958 e dal 1988 al 1992 i Colts indossarono calzettoni bianchi con due o tre strisce blu.\nDal 1982 al 1986 i Colts indossavano pantaloni grigi combinati con la maglia blu. Sui pantaloni era presente un ferro di cavallo per lato che racchiudevano il numero del giocatore. In questo periodo i Colts indossavano pantaloni bianchi con le maglie bianche, e nel 1987 i pantaloni grigi furono ritirati.\nI Colts indossarono pantaloni blu con le maglie bianche per le prime tre partite della stagione 1995, combinandoli con calzettoni bianchi, per poi tornare ai pantaloni bianchi sia per le maglie blu che quelle bianche. Dei piccoli cambiamenti furono apportati alle divise per la stagione 2004: la protezione per il viso torn\u00f2 ad essere grigia e non pi\u00f9 blu, le maglie di casa furono scurite passando da blu reale a \"blu speed\", e aggiungendo due strisce bianche ai calzettoni; queste ultime rimosse nel 2006.\nNel 2002 i Colts modificarono il disegno delle strisce sulle loro maglie, facendo s\u00ec che finissero sulle spalle e non che continuassero attorno alla manica. In quel periodo diverse squadre utilizzavano maglie pi\u00f9 attillate e con maniche pi\u00f9 strette per ridurre i falli di trattenuta.\nNel 2017 i Colts riutilizzarono i pantaloni blu con le maglie blu nel contesto del programma NFL Color Rush.\nIl 13 aprile 2020 la squadra rivel\u00f2 un nuovo marchio e un \"font\" diverso per i numeri di maglia. Oltre ai classici blu e bianco fu aggiunto il nero come colore terziario, usato per lo \"swoosh\" della Nike sulla maglia bianca. Nonostante l'introduzione di un nuovo marchio, i marchi precedenti sono ancora dipinti nelle \"end zone\" del Lucas Oil Stadium.\nIl 28 novembre 2021, nella partita del dodicesimo turno contro i campioni in carica Tampa Bay Buccaneers, i Colts indossarono una divisa casalinga inspirata alla divisa in uso nel 1956: la maglia era blu con tre strisce bianche sulle maniche e numeri bianchi sulle spalle, pantaloni bianchi con una singola striscia blu sul fianco e calzettoni blu con tre strisce; il casco era bianco con due ferri di cavallo blu posizionati sul retro del casco, divisi da una singola striscia blu.\nLo stadio.\nDopo aver disputato 24 stagioni all'RCA Dome, i Colts iniziarono a giocare nel nuovo Lucas Oil Stadium nell'autunno del 2008. Nel dicembre del 2004 il proprietario della franchigia Jim Irsay e l'amministrazione locale raggiunsero un accordo per il costo di un miliardo di dollari (inclusi interventi di ammodernamento all'Indiana Convention Center). In un contratto stimato a 122 milioni di dollari, Lucas Oil si aggiudic\u00f2 i diritti di nomenclatura dello stadio per vent'anni.\nIl Lucas Oil Stadium si sviluppa su sette livelli e dispone di 63000 posti a sedere per le partite di football. Pu\u00f2 essere riconfigurato a 70000 posti per le partite di football e pallacanestro NCAA e per i concerti. Lo stadio occupa un'area di 170000 metri quadrati. Lo stadio dispone di un tetto retrattile e permise ai Colts di disputare incontri all'aperto per la prima volta dal loro arrivo ad Indianapolis. Il terreno di gioco \u00e8 composto da erba sintetica di tipo FieldTurf, collocato approssimativamente a 7,6 metri sotto il livello del suolo. Oltre ad essere pi\u00f9 grende dell'RCA Dome, il nuovo stadio dispone di: 58 chioschi permaneti, 90 chioschi portatili, 13 scale mobili, 11 ascensori, 800 toilette, megaschermi in alta definizione della Daktronics e 142 suite di lusso.\nRivalit\u00e0.\nRivalit\u00e0 nella AFC South.\nConseguenza dello spostamento della franchigia dalla AFC East alla AFC South a seguito della riorganizzazione della NFL nel 2002, i Colts condividono rivalit\u00e0 poco sentite con le altre tre franchigie della \"division\", ovvero gli Houston Texans, i Jacksonville Jaguars ed i Tennessee Titans. I Colts hanno dominato la \"division\" per la maggior parte della sua storia con prima Peyton Manning e poi con Andrew Luck come quarterback titolari, ma negli ultimi anni hanno incontrato concorrenza per la supremazia della \"division\", in particolare dai Texans e dai Titans.\nNew England Patriots.\nLa rivalit\u00e0 tra gli Indianapolis Colts ed i New England Patriots \u00e8 una delle pi\u00f9 recenti della NFL. La natura di questa rivalit\u00e0 \u00e8 ironica in quanto i Colts ed i Patriots fecero parte della stessa \"division\" dal 1970 al 2001, ma non divent\u00f2 rilevante fino a quando Indianapolis non fu assegnata alla AFC South. La rivalit\u00e0 fu molto accesa a causa della continuo confronto tra i due quarterback titolari delle due squadre, Peyton Manning e Tom Brady. I Patriots vinsero le prime sei partite consecutive contro i Colts, inclusa l'AFC Championship Game del 2003 e l'AFC Divisional Game del 2004. I Colts poi vinsero i tre incontri successivi, due in stagione regolare e l'AFC Championship Game del 2006 che permise ai Colts di disputare e vincere il Super Bowl XLI. Il 4 novembre 2007 i Patriots sconfissero i Colts per 24\u201320; nell'incontro successivo avvenuto il 2 novembre 2008 i Colts ne uscirono vincitori per 18\u201315, condannando i Patriots all'eliminazione dai \"play-off\". Nell'incontro del 2009 i Colts vinsero in rimonta 35\u201330. Nel 2010 Indianapolis tent\u00f2 di mettere in piedi un'altra rimonta, perdendo per 28\u201331 partendo da uno svantaggio di 14 punti nel quarto tempo, ma un intercetto dei Patriots a fine partita mise fine ad ogni possibilit\u00e0 di rimonta; questo fu l'ultimo incontro i Manning contro i Patriots come membro degli Indianapolis Colts. Dopo la pessima stagione 2011 nella quale furono sconfitti dai Patriots 24\u201334, i Colts selezionarono con la prima scelta assoluta nel Draft NFL 2012 il quarterback Andrew Luck, e nella sua stagione da \"rookie\" ebbe l'opportunit\u00e0 per la prima volta di affrontare i rivali; le squadre si incontrarono con un record di 6\u20133 per entrambe, e dopo essere partiti da uno svantaggio di 7\u201314, i Patriots travolsero i Colts vincendo 59\u201324. New England vinse anche l'incontro successivo, l'AFC Divisional Pla-off del 2013, per 48\u201329. Il 16 novembre 2014 i Patriots con un bilancio di 7\u20132 giocarono contro i Colts ad un bilancio di 6\u20133 al Lucas Oil Stadium di Indianapolis; grazie ad una performance stellare del running back Jonas Gray che segn\u00f2 quattro touchdown, New England vinse 42\u201340. Nella medesima stagione i Patriots vinsero per 45\u20137 contro i Colts nell'AFC Championship Game, consentendo ai Patriots di disputare e vincere il Super Bowl XLIX. L'incontro diede inizio allo scandalo chiamato \"Deflategate\". Le due squadre si affrontarono anche la stagione successiva, e la partita viene ricordata come \"Colts Catastrophe\" in quanto i Colts durante il terzo quarto fallirono a convertite un \"4th down&amp;3\" con un \"fake punt\" che and\u00f2 disastrosamente a conferire la vittoria per 51\u201329 ai Patriots. Le rivali non si affrontarono fino al 2018, quando i Colts in trasferta affrontarono i Patriots al Gillette Stadium, venendo sconfitti 38\u201324; questo risult\u00f2 essere l'ultimo incontro da rivali per Luck e Brady. L'incontro successivo avvenuto nella stagione regolare 2018 fu il primo della serie per entrambi i quarterback delle franchigie, Carson Wentz al primo anno ad Indianapolis, ed il \"rookie\" Mac Jones dei Patriots. I Colts vinsero per 27\u201317 grazie alla eccellente performance del running back Jonathan Taylor, che fece registrare 29 corse per 170 yard e un \"touchdown\" da 67 yard che pose fine alla partita; fu la prima vittoria dei Colts contro i Patriots dal 2009.\nGiocatori degni di nota.\nMembri della Pro Football Hall of Fame.\nFino alla classe 2021, 15 giocatori e 5 membri dello staff sono stati inseriti nella Pro Football Hall of Fame.\nRecord di franchigia.\nCarriera\nStagionali\n\"Fonte\":"}
{"id": "214642", "revid": "124123", "url": "https://it.wikipedia.org/wiki?curid=214642", "title": "Aquila Romano", "text": "Biografia.\nDi Aquila non si sa assolutamente nulla. Il carattere dialogico del trattato, in cui egli si rivolge ad un \"adulescens acerrimo ingenio\", \u00abhanno fatto pensare ad un maestro di retorica che compone un manuale destinato al suo allievo, probabilmente un rampollo di nobile famiglia\u00bb.\nOpera.\nFu autore di un breve trattato \"De figuris sententiarum et elocutionis\" (\"Le figure di pensiero e di parola\"). Scusandosi subito con il destinatario dell'opera, un giovane la cui identit\u00e0 \u00e8 sconosciuta, Aquila riconosce che una trattazione completa dell'argomento meriterebbe molta pi\u00f9 cura e dedizione, che egli per\u00f2 non pu\u00f2 garantire per mancanza di tempo. Egli si limiter\u00e0 perci\u00f2 a fornire i nomi delle figure oggetto del suo trattato, corredando il testo di alcuni esempi. La scelta di trattare delle figure di pensiero e di parola non \u00e8 casuale, poich\u00e9, afferma Aquila, soltanto una conoscenza approfondita di esse rappresenta il carattere distintivo di un vero oratore.\nIl trattato inizia con l'esame delle figure di pensiero; prosegue con una veloce digressione sui generi del discorso (\"oratio soluta\", \"oratio perpetua\", \"ea quae ex ambitu constat\"), con un'ulteriore analisi della struttura dell'ultimo genere e una spiegazione della differenza dei due tipi di figure; si conclude quindi con l'analisi delle figure di parola.\nNell'analisi di ogni figura Aquila segue normalmente sempre lo stesso schema: prima scrive il termine greco della figura, quindi il corrispettivo latino, la definizione, spesso la differenza con le figure simili, la frequenza d'uso, l'efficacia, la dignit\u00e0 e la bellezza stilistica. All'interno di tale analisi sono inseriti alcuni passaggi esemplificativi tratti dagli autori classici, in particolare Cicerone e Demostene (in traduzione).\nPrincipale fonte dell'opera, che non ha un grande valore letterario, \u00e8 Alessandro Numenio, come gi\u00e0 notava Giulio Rufiniano."}
{"id": "214646", "revid": "110157", "url": "https://it.wikipedia.org/wiki?curid=214646", "title": "Eischoll", "text": "Eischoll (toponimo tedesco) \u00e8 un comune svizzero di 443 abitanti del Canton Vallese, nel distretto di Raron Occidentale.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214652", "revid": "12290", "url": "https://it.wikipedia.org/wiki?curid=214652", "title": "The Spectacular Spider-Man", "text": ""}
{"id": "214656", "revid": "729019", "url": "https://it.wikipedia.org/wiki?curid=214656", "title": "Ergisch", "text": "Ergisch (toponimo tedesco) \u00e8 un comune svizzero di 186 abitanti del Canton Vallese, nel distretto di Leuk.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "214658", "revid": "287204", "url": "https://it.wikipedia.org/wiki?curid=214658", "title": "Nestl\u00e8", "text": ""}
{"id": "214662", "revid": "289247", "url": "https://it.wikipedia.org/wiki?curid=214662", "title": "S. Maria Goretti", "text": ""}
{"id": "214669", "revid": "767487", "url": "https://it.wikipedia.org/wiki?curid=214669", "title": "Gli strilloni", "text": "Gli strilloni (\"Newsies\") \u00e8 un film-musical, prodotto dalla Disney nel 1992, diretto da Kenny Ortega, con le musiche scritte da Alan Menken.\nTrama.\nLa storia si basa su fatti realmente accaduti alla fine dell'800 a New York.\nCapitanati dall'intraprendente e carismatico diciassettenne Jack \"Cowboy\" Kelly, gli strilloni del \"New York World\" decidono di ribellarsi alla sovrattassa imposta dall'editore Joseph Pulitzer e si riuniscono in un sindacato, organizzando uno sciopero.\nAiutato da altri suoi compagni, tra cui i fratelli Jacobs, il reporter Bryan Denton e l'artista di vaudeville Medda Larkson, Jack guider\u00e0 la protesta che porter\u00e0 alla vittoria sull'editore newyorkese.\nProduzione.\nInizialmente concepito come un dramma, il film venne trasformato in musical poco prima dell'inizio della lavorazione. Lo stesso protagonista Christian Bale, scopr\u00ec di essere in un film musicale solo dopo aver firmato il contratto.\nAgli inizi del febbraio 1991, la maggior parte del cast inizi\u00f2 la fase di preparazione delle coreografie (coordinate dallo stesso regista Kenny Ortega) e la pre-registrazione delle canzoni. Il premio Oscar Howard Ashman, inizialmente assunto per scrivere i numeri musicali assieme al compositore Alan Menken, dovette cedere il posto a Jack Feldman a causa di complicazioni dovute all'AIDS e mor\u00ec tragicamente a New York a un mese dall'inizio delle riprese.\nLe riprese del film iniziarono nei Walt Disney Studios di Burbank il 15 aprile 1991 e terminarono sedici settimane dopo, il 31 luglio.\nUscita.\nLa prima del film avvenne al The Captain Theatre di Hollywood. Annunciato come il primo film live action della Disney dopo \"Pomi d'ottone e manici di scopa\" del 1971, \"Gli Strilloni\" venne lanciato nelle sale americane il 10 aprile 1992 (curiosamente il 145\u00ba anniversario della nascita di Joseph Pulitzer) in 1223 sale. Nonostante le aspettative, il film debutt\u00f2 al tredicesimo posto in classifica, con un incasso di solo 1,232,000 dollari. A fine programmazione, il film totalizz\u00f2 solamente 2,819,000 dollari, a fronte di 15 milioni di budget.\nFu grazie alla successiva uscita in home video, che il film recuper\u00f2 le spese, incassando oltre 18 milioni di dollari in noleggi pi\u00f9 altri milioni nel corso del tempo con la vendita della VHS.. Nel corso del tempo, il film \u00e8 diventato un piccolo cult con un grande seguito di ammiratori.\nAccoglienza.\nLa critica non fu molto favorevole. Il \"New York Times\" scrisse: \u00abLe premesse per \"Gli Strilloni\" non sono mai state molto allettanti ma il vero problema del film sta nella sua insensata e triste realizzazione\u00bb, aggiungendo come \u00abben pochi interpreti hanno occasione di brillare visto che il concetto di 'fascino' in questo film \u00e8 totalmente fuorviato\u00bb. Per \"Variety\" il giovane protagonista Christian Bale risultava essere \u00abuna figura carismatica, con una miscela irresistibile di impudenza e vulnerabilit\u00e0\u00bb ma critic\u00f2 il cast di adulti, sottolineando inoltre come il personaggio di Ann-Margret (unico personaggio femminile assieme alla Sarah Jacobs interpretata dalla giovane Ele Keats) sembrasse forzatamente inserito per dare solo un tocco di femminilit\u00e0 in \u00abun cast quasi puramente maschile\u00bb. Critic\u00f2 inoltre i testi delle canzoni (\u00abbanali e dimenticabili\u00bb), sottolineando come non fossero all'altezza di quelli dello scomparso Howard Ashman. Rogert Ebert del \"Chicago Sun-Times\" critic\u00f2 \u00abi numerosi clich\u00e9\u00bb della storia e l'impossibilit\u00e0 del giovane pubblico di identificarsi con i personaggi: \u00abNonostante il materiale ruoti intorno a giovani protagonisti, non si \u00e8 fatto nessuno sforzo per mostrare le loro vite in maniera tale per cui i bambini di oggi si possano identificare. Il film deve sembrargli strano quanto un film straniero\u00bb Il \"Washington Post\" accus\u00f2 Kenny Ortega di non essere mai riuscito \u00aba far decollare il film\u00bb e sottoline\u00f2 come \n\u00abil giovane cast di sconosciuti [non fosse] all'altezza\u00bb.\nNonostante le recensioni negative, nel 1993 il film ottenne una candidatura agli \"Annual Youth in Film Awards\" (poi diventati \"Young Artist Award\"): Christian Bale, David Moscow, Luke Edwards, Max Casello, Marty Belafsky, Arvie Lowe Jr., Aaron Lohr, Trey Parker, Gabriel Damon, Shon Greenblatt e Ele Keats (unica ragazza in un cast quasi totalmente maschile) vennero nominati nella categoria \"Miglior Ensemble Cast in un Lungometraggio\" ma vennero battuti dal giovane cast di \"Hook - Capitan Uncino\".\nAdattamento musicale.\nNel 2012 \u00e8 debuttato a Broadway il musical \"Newsies\", tratto dal film \"Gli strilloni.\" La colonna sonora del musical \u00e8 firmata da Alan Menken.\nReunion.\nIl 1\u00ba aprile 2015, in occasione della trasferta californiana del musical di Broadway, venne organizzata una proiezione del film al The Captain Theatre di Hollywood, dove 23 anni prima era avvenuta la prima mondiale. Oltre ai membri del cast dello spettacolo teatrale, vennero invitati anche il regista del film Kenny Ortega e alcuni tra gli interpreti originali, tra cui David Moscow, Luke Edwards, Ele Keats e Shon Greenblatt."}
{"id": "214670", "revid": "339392", "url": "https://it.wikipedia.org/wiki?curid=214670", "title": "Kharlampiev", "text": ""}
{"id": "214671", "revid": "339392", "url": "https://it.wikipedia.org/wiki?curid=214671", "title": "Anatoliy Arkadievic Kharlampiev", "text": ""}
{"id": "214672", "revid": "339392", "url": "https://it.wikipedia.org/wiki?curid=214672", "title": "Anatoliy Kharlampiev", "text": ""}
{"id": "214674", "revid": "1669436", "url": "https://it.wikipedia.org/wiki?curid=214674", "title": "Pasquino", "text": "Pasquino \u00e8 la pi\u00f9 celebre \"statua parlante\" di Roma, divenuta figura caratteristica della citt\u00e0 fra il XVI ed il XIX secolo.\nAi piedi della statua, ma pi\u00f9 spesso al collo, si appendevano nella notte fogli contenenti satire in versi, dirette a farsi beffe anonimamente di personaggi pubblici pi\u00f9 importanti. Erano le cosiddette \"pasquinate\", dalle quali emergeva, non senza un certo spirito di sfida, il malumore popolare nei confronti del potere e l'avversione alla corruzione ed all'arroganza dei suoi rappresentanti.\nStoria.\nLa statua \u00e8 un frammento di un'opera in stile ellenistico, risalente probabilmente al III secolo a.C., danneggiata nel volto e mutilata degli arti, rappresentante forse un guerriero greco oppure un gruppo di due guerrieri, l'uno che sorregge l'altro. \u00c8 probabile che si tratti del frammento di un gruppo dello scultore Antigonos raffigurante Menelao che sostiene il corpo di Patroclo morente, del quale esistono numerose repliche, tra cui una pressoch\u00e9 completa in marmo conservata nella Loggia dei Lanzi a Firenze. Precedenti attribuzioni ritenevano che raffigurasse Aiace con il corpo di Achille oppure Ercole in lotta con i Centauri.\nFu ritrovata nel 1501 durante gli scavi per la pavimentazione stradale e la ristrutturazione del Palazzo Orsini (oggi Palazzo Braschi), proprio nella piazza dove oggi ancora si trova (allora detta piazza di Parione ed oggi piazza di Pasquino). Secondo le prime interpretazioni, si ritenne che fosse impiegata per l'ornamento dello Stadio di Domiziano, oggi coperto dalla piazza.\nLa ristrutturazione, di cui si occupava anche il Bramante, fu eseguita per conto dell'influente cardinale Oliviero Carafa; il prelato, che si sarebbe stabilito nel prestigioso palazzo, insistette per salvare l'opera, da molti ritenuta invece di scarso valore, e la fece sistemare nell'angolo in cui ancora si trova, applicandovi lo stemma dei Carafa ed un cartiglio celebrativo.\nPresto si diffuse il costume di appendere nottetempo al collo della statua fogli contenenti le cosiddette \"pasquinate\", satire in versi, dirette a pungere i personaggi pubblici pi\u00f9 importanti. Ogni mattina le guardie rimuovevano i fogli, ma ci\u00f2 avveniva sempre dopo che erano stati letti dalla gente. In breve tempo la statua di Pasquino divenne fonte di preoccupazione, e parallelamente di irritazione, per i potenti presi di mira dalle pasquinate, primi fra tutti i papi.\nDiversi furono i tentativi di eliminarla e fu il forestiero Adriano VI (ultimo papa \"straniero\" prima di Giovanni Paolo II), durante il suo breve e controverso pontificato (1522-1523), che tent\u00f2 di disfarsene, ordinando di gettarla nel Tevere. Fu distolto quasi \"in extremis\" dai cardinali della Curia, che intravidero il pericolo e la possibile portata di un simile \"attacco\" alla congenita inclinazione alla satira del popolo romano. Anche Sisto V (1585-1590) e Clemente VIII (1592-1605) tentarono invano di eliminare la scomoda statua.\nQuando altri, successivamente, la fecero vigilare notte e giorno da guardie, le pasquinate apparvero infatti ancora pi\u00f9 numerose ai piedi di altre statue: l'idea era stata di Benedetto XIII, che eman\u00f2 anche un editto che garantiva la pena di morte, la confisca e l'infamia a chi si fosse reso colpevole di pasquinate. Gi\u00e0 nel 1566, per\u00f2, sotto Pio V, Niccol\u00f2 Franco era stato accusato di essere l'autore delle pasquinate e per questo condannato a morte e giustiziato sulla forca. Le pasquinate per\u00f2 non tacciono, e ai versi propagandistici si sostituiscono invettive moraleggianti, soprattutto nei confronti di un dilagante nepotismo e di una certa \"prostituzione di lusso\".\nVerso dopo verso, Pasquino era di fatto asceso ad un rango di specialissimo antagonista della figura papale, simboleggiando il popolo di Roma che punteggiava coi suoi commenti gli eccessi di un sistema col quale conviveva con sorniona sufficienza. Pasquino segnalava che, per la sua particolare storia, Roma sapeva valutare anche figure che assommavano in s\u00e9 il massimo potere religioso ed il massimo potere di governo, riuscendo a scorgerne le eventuali umane modestie, a rimarcarne velleit\u00e0 e malefatte. Come tale, era fisiologicamente un \"punctum dolens\" dei vescovi di Roma, ma pure come tale la sua \"produzione\" si estinse con la fine del potere temporale, con la breccia di Porta Pia, che metteva il popolo romano di fronte a nuovi tipi di sovrano, a nuovi tipi di stato. Si \u00e8 detto che Pasquino sia stato \"distratto\" dalla contemporanea messa in circolazione dei sonetti del Belli, che col suo spirito mostravano pi\u00f9 di qualche apparentamento e che nel medesimo senso proseguivano la sua opera; in ogni caso la statua tacque, priva del suo antico bersaglio, e fogli appesi non se ne videro pi\u00f9. Tornarono solo saltuariamente. Nel 1938, in occasione dei preparativi per la visita di Hitler a Roma, Pasquino riemerse dal lunghissimo silenzio per notare la vuota pomposit\u00e0 degli allestimenti scenografici, che avevano messo la citt\u00e0 sottosopra per settimane:\nFortemente danneggiata dallo \"smog\" e dall'incuria, la statua di Pasquino \u00e8 stata restaurata alla fine del 2009, per essere inaugurata, assieme ad una nuova recinzione con colonnette di travertino, il 10 marzo 2010. Attualmente, inoltre, non \u00e8 pi\u00f9 possibile attaccare le \"pasquinate\" direttamente sulla statua o sul suo basamento, come da tradizione: a tale scopo \u00e8 stata infatti allestita un'apposita bacheca ai piedi di Pasquino.\nPasquinate.\nLe cosiddette \"pasquinate\" erano dei cartelli e dei manifesti satirici che durante la notte venivano preferibilmente appesi al collo di alcune statue (fra cui Pasquino, da cui il nome) posizionate in luoghi frequentati della citt\u00e0, in modo che al mattino successivo potessero essere visti e letti da chiunque, prima che la polizia dell'epoca li asportasse. Le pasquinate colpirono molti personaggi, la maggior parte dei quali noti per aver preso parte all'esercizio del potere temporale del papato. Le pasquinate furono numerosissime ed esposte a distanza di brevi periodi di tempo. Clemente VII de' Medici, ad esempio, mor\u00ec dopo una lunga malattia; su Pasquino apparve conseguentemente un ritratto del suo medico, che forse era giudicato non esente da responsabilit\u00e0 circa l'esito delle sue stesse cure, ma tenuto conto delle qualit\u00e0 morali del suo paziente fu indicato come: \"ecce qui tollit peccata mundi\" (ecco colui che toglie i peccati del mondo).\nLe pasquinate non erano soltanto espressione di un malcontento popolare: in molti casi quegli stessi rappresentanti del potere che erano normalmente, almeno come categoria, oggetto di lazzi e frecciate, le usarono a fini propagandistici contro avversari scomodi, magari sfruttando l'arte poetica ed ironica di letterati che si prestavano al gioco (probabilmente opportunamente ricompensati), come ad esempio Giambattista Marino, Pietro Aretino ed altri. E l'occasione pi\u00f9 ghiotta per spargere maldicenze contro concorrenti scomodi nel tentativo di ottenere il favore, almeno popolare, era l'elezione di un nuovo pontefice, che diventava un vero campo di battaglia di una campagna elettorale che si combatteva a colpi di invettive propagandistiche. Non si trattava, in queste situazioni, della classica opposizione al potere, ma solo di favorire qualcuno per la scalata a quel potere.\n\u00c8 in quest'ottica che taluni leggono la famosa citazione seicentesca riferita a Papa Urbano VIII (Barberini), \"Quod non fecerunt barbari, fecerunt Barberini\" (\"Ci\u00f2 che non fecero i barbari, lo fecero i Barberini\"). La frase, faceva riferimento al prelievo del bronzo contenuto nelle travature della trabeazione del Pantheon, che Urbano VIII commission\u00f2 al Bernini per la costruzione del monumentale baldacchino conservato al centro della Basilica di San Pietro in Vaticano. Tuttavia l'attribuzione a Pasquino \u00e8 fortemente improbabile perch\u00e9 \u00e8 dimostrato che in realt\u00e0 il popolo romano e l'opinione degli artisti contemporanei plaud\u00ec alla decisione del Papa, che utilizz\u00f2 delle semplici travi di bronzo della trabeazione dell'ingresso del Pantheon (sostituite con altrettanto valide travi di legno) per far realizzare da Bernini un'opera che \u00e8 tuttora ammirata e studiata.\nNel XVII secolo le pasquinate, come genere letterario, incontrarono una certa fortuna anche lontano da Roma, soprattutto a Venezia, il cui portavoce fu il \"Gobbo di Rialto\" e, in misura minore, a Firenze, con il celebre \"porcellino\" della Loggia del Mercato Nuovo.\nNome.\nL'origine del nome \u00e8 avvolta nella leggenda, di cui esistono diverse versioni. Secondo alcuni Pasquino sarebbe stato un personaggio del rione noto per i suoi versi satirici: forse un barbiere, un fabbro, un sarto o un calzolaio. Secondo Teofilo Folengo \"mastro Pasquino\" sarebbe stato un ristoratore che conduceva il suo esercizio nella piazzetta. Un'ipotesi recente sostiene invece che fosse il nome di un docente di grammatica latina di una vicina scuola, i cui studenti vi avrebbero notato delle rassomiglianze fisiche: sarebbero stati questi a lasciare per goliardia i primi fogli satirici. Vi \u00e8 anche un'altra versione che vorrebbe collegare il nome della statua a quello del protagonista di una novella del Boccaccio (Decameron, IV, 7) morto per avvelenamento da salvia, erba nota invece per le sue qualit\u00e0 sanifiche: il nome quindi sarebbe stato ad indicare chi viene danneggiato dalle cose che si spacciano per buone (come poteva essere, in quel contesto, il potere papale). \nPi\u00f9 articolata e dettagliata \u00e8 infine la versione che segue, tratta dalla 'Ragioni d'alcune cose' di Lodovico Castelvetro (1505-1571), avendola egli appresa dal ferrarese Antonio Tibaldi (1462-1537), detto \"il Tibaldeo\", il quale visse a Roma gran parte della sua vita e vi mor\u00ec:\nAddossata, com'\u00e8 oggi, la statua di Pasquino alle mura di palazzo Braschi, non \u00e8 agevole osservarne il dorso e bisognerebbe quindi rimuoverla per controllarne l'usura e capire se \u00e8 credibile quanto raccontava il succitato \"Tibaldeo\" e cio\u00e8 che a lungo, forse per secoli, quella schiena di marmo fu usata dai passanti romani come \"saxum transitorium\", vale a dire come passaggio pedonale.\nNei media.\nIl personaggio di Pasquino ispir\u00f2 i film \"Nell'anno del Signore\" del 1969 e \"La notte di Pasquino\" del 2003, entrambi diretti da Luigi Magni e interpretati da Nino Manfredi."}
{"id": "214678", "revid": "339392", "url": "https://it.wikipedia.org/wiki?curid=214678", "title": "John Taylor (Duran Duran)", "text": ""}
{"id": "214679", "revid": "125735871", "url": "https://it.wikipedia.org/wiki?curid=214679", "title": "Banda larga", "text": "La locuzione banda larga (dal termine inglese \"broadband\"), nel campo delle telecomunicazioni e informatica, indica generalmente la trasmissione e ricezione di dati informativi, inviati e ricevuti simultaneamente in maggiore quantit\u00e0, sullo stesso cavo o mezzo radio grazie all'uso di mezzi trasmissivi e tecniche di equalizzazione per trasmissione che supportino e sfruttino un'ampiezza di banda superiore ai precedenti sistemi di telecomunicazioni detti invece a banda stretta (\"narrowband\").\nDescrizione.\nNell'ambito della teoria dei segnali questo termine \u00e8 usato per indicare i metodi che consentono a due o pi\u00f9 segnali di condividere la stessa linea trasmissiva.\nNella legislazione italiana ed europea manca una definizione ufficiale di banda larga. Tuttavia la Commissione europea usa il termine Banda larga in un'altra accezione cio\u00e8 come sinonimo di connessione alla rete Internet pi\u00f9 veloce di quella assicurata da un normale modem analogico dial-up. Essa \u00e8 di fatto un concetto tipicamente \"relativo\" dei nuovi sistemi di telecomunicazione rispetto ai precedenti oppure \"assoluto\" se si paragonano tra loro i pi\u00f9 evoluti sistemi di telecomunicazione (es. wireless o cablati).\nIn questo senso la pi\u00f9 tipica banda larga sarebbe quella assicurata dalla connessione tramite fibre ottiche. Pur tuttavia con tale espressione si pu\u00f2 intendere anche la banda dei sistemi mobili di telecomunicazioni (es. cellulari e smartphone) di terza generazione (3G) con accesso alla rete Internet rispetto a quelli di seconda generazione (2G) (\"wireless broadband\" o \"banda larga radiomobile\"), i quali tutti hanno comunque un'ampiezza di banda inferiore rispetto alle reti cablate in fibra ottica specie in un contesto di banda totale condivisa tra molti utenti. In tale accezione l'evoluzione dei sistemi cablati viaggia ora verso la cosiddetta banda ultralarga (\"ultrabroadband\") grazie all'avvento delle Next Generation Network.\nIl termine nell'uso comune.\nA volte questa espressione \u00e8 usata come sinonimo di una linea Adsl: pi\u00f9 precisamente, vari tipi di linee DSL sono considerate a \"banda larga\" nel senso che i dati e la voce sono trasmessi su canali differenti (in pratica, generalmente su bande di frequenza differenti), ma usando lo stesso doppino, ma tale identificazione non corrisponde, come sopra detto, all'uso operato nei documenti ufficiali a livello europeo e nemmeno all'uso dei primi operatori del settore. Data la definizione iniziale, si pu\u00f2 scoprire che anche i modem analogici che operano ad una velocit\u00e0 superiore a 600 bit/s sono tecnicamente a banda larga, visto che il numero di segnali inviati per secondo (i baud) \u00e8 inferiore al numero di bit trasmessi sempre per secondo, o se si preferisce a ogni segnale corrisponde pi\u00f9 di un bit. Ad esempio, un modem a 2400 bit/s usa quattro canali a 600 baud.\nTelecom Italia \u00e8 soggetta all'obbligo di servizio universale, che non prevede un collegamento a banda larga obbligatorio per tutti gli utenti.\nLa rete italiana in doppino in rame \u00e8 stata completata intorno agli anni '60 e, dunque, nel migliore dei casi presenta un'obsolescenza di cinquant'anni. Una rete del genere richiede costosi oneri di manutenzione, per garantire la continuit\u00e0 del servizio telefonico, imposta per legge. Alcuni esempi: il cavo in rame richiede drenaggio se \u00e8 interrato e in zone umide, riparazioni a causa di fulmini e spellamenti dovuti alle intemperie se \u00e8 posto in superficie.\nLa fibra ottica ha invece il grande vantaggio di funzionare anche in queste condizioni. Una modulazione con ADSL del segnale, su doppino o su fibra, garantisce un buon servizio anche se nei piccoli centri si guastano una decina delle 50 coppie di doppini che devono servire il centro abitato.\nGli oneri di manutenzione della rete in doppino, in un certo senso, devono essere contrapposti a quelli di costruzione (o ammodernamento) delle centrali telefoniche con cablaggio in fibra ottica, che per\u00f2 non richiede in pratica nessuna manutenzione, n\u00e9 preventiva n\u00e9 a guasto.\nConfusione nell'uso.\nCon l'aumento delle velocit\u00e0 di trasmissione possibili, per\u00f2, il termine ha iniziato a significare \"alta velocit\u00e0\"; ormai un modem a 56 Kb/s, che formalmente trasmette a banda larga, viene definito \"narrowband\" (cio\u00e8 a banda stretta), per non parlare dei modem a 9600 bit/s, anch'essi a banda larga secondo la definizione tecnica.\nIl concetto di banda larga \u00e8 quindi un concetto sempre relativo e in continua evoluzione con l'avanzamento tecnologico di reti di telecomunicazione e relativi dispositivi: vengono infatti etichettate in tal modo diversi tipi di connessioni ad Internet a velocit\u00e0 di trasmissione anche molto diverse tra loro (2 Mbit/s, 4 Mbit/s, 8 Mbit/s e cos\u00ec via), ma generalmente tutte sopra il Mbit/s, ciascuna sponsorizzata a banda larga (ovvero pi\u00f9 larga) rispetto alla precedente.\nLa raccomandazione I.113 (06/97) del Telecommunication Standardization Sector dell'ITU (ITU-T) ha definito la banda larga come una capacit\u00e0 trasmissiva maggiore del primary rate ISDN, cio\u00e8 1.5 (negli USA) o 2 Mbit/s in Europa. Tuttavia velocit\u00e0 di trasmissione gi\u00e0 a partire da 256 kbit/s e maggiori sono comunemente vendute come \"banda larga\", almeno dai fornitori di servizi internet.\nUn caso a parte \u00e8 invece la cosiddetta banda ultralarga ovvero banda che raggiunge i 30, 50, 100, o addirittura 300 Mbit/s nella rete di accesso fino all'utente tipica delle next generation network.\nMultiplazione.\nLe comunicazioni possono simultaneamente utilizzare un certo numero di canali fisici distinti: in questo caso si parla propriamente di multiplazione per accesso multiplo. Tali canali possono essere distinti perch\u00e9 sono separati l'un l'altro nel tempo (multiplazione per divisione di tempo, o TDMA: il sistema utilizzato ad esempio nei telefoni GSM), nelle frequenza portante (multiplazione in divisione di frequenza, FDMA, oppure multiplazione in divisione di lunghezza d'onda, WDM), oppure nel metodo di accesso (multiplazione per codice, o CDMA: il sistema utilizzato nei telefonini di seconda generazione negli USA). Ciascuno dei canali in cui \u00e8 stato suddiviso quello totale \u00e8 per definizione \"narrowband\" (perch\u00e9 non sta utilizzando tutta la banda del mezzo), mentre se consideriamo l'insieme dei canali come un tutt'uno lo possiamo descrivere come banda larga.\nImportanza della banda larga.\nIn ambito tecnico telecomunicazionistico, la velocit\u00e0 di trasmissione in termini di bit-rate \u00e8 proporzionale alla banda B di trasmissione del canale e decade con la distanza a causa della degradazione del SNR per effetto dell'attenuazione del segnale utile e dell'incremento del rumore introdotto dal canale stesso. Avere una banda B di trasmissione pi\u00f9 larga consente dunque una riduzione di questo problema in ricezione ovvero una maggiore velocit\u00e0 di trasmissione o connessione.\nLa diffusione della banda larga \u00e8 considerata un fattore di crescita economica e occupazionale di un Paese in quanto in grado di ridurre il cosiddetto divario digitale.\nUna velocit\u00e0 minima di connessione \u00e8 un requisito \"tecnico\" irrinunciabile per la diffusione di alcuni servizi quali: telelavoro, telemedicina, IPTV, teleconferenza, videochiamata, l'avvio di un'attivit\u00e0 a distanza.\nLa disponibilit\u00e0 di una connessione a banda larga \u00e8 praticamente indispensabile in qualunque sede di lavoro che richieda un'interazione via Internet con l'esterno. Le Intranet aziendali normalmente gi\u00e0 dispongono di collegamenti ad alta velocit\u00e0, comunque ottenibili con investimenti propri dell'azienda. La disponibilit\u00e0 di una connessione Internet veloce dipende, invece, da decisioni di investimento di terzi, del proprio fornitore.\nIn presenza di una connessione lenta, diventano problematiche operazioni quotidiane come l'invio di un \"file\" di alcuni megabyte o l'apertura di una pagina Internet che non contiene solo testo. Le aziende non servite dalla banda larga subiscono una perdita di produttivit\u00e0, legata al tempo richiesto per svolgere attivit\u00e0 che impegnano molto meno i concorrenti serviti da una connessione veloce.\nA frenare gli operatori nel portare la banda larga e ultralarga ovunque nella rete di accesso e progressivamente estenderne l'ampiezza sono per\u00f2 i costi elevati di investimento, spesso non sostenibili, cio\u00e8 non giustificati da adeguati ritorni economici in termini di redditivit\u00e0 per l'operatore stesso, come accade ad esempio in zone scarsamente abitate.\nDibattito.\nMentre \u00e8 quasi unanime il consenso sulla banda larga radiomobile prevista per i prossimi sistemi radiomobili cellulari di quarta generazione (es. LTE) per evitare il \"collasso\" della rete mobile a causa della saturazione della banda complessiva con l'aumentare del numero di utenti contemporaneamente connessi e i servizi radiomobili sempre pi\u00f9 pesanti, e per la banda larga cablata nei territori non ancora coperti (nel 2011 circa 6% della popolazione), recentemente si \u00e8 invece aperto e ampliato il dibattito sull'utilit\u00e0 o meno della banda ultralarga per sistemi e reti cablate cio\u00e8 con ampiezza di banda tali da offrire velocit\u00e0 di trasmissione intorno ai 100 Mbit/s specie in relazione alla realizzazione delle cosiddette Next Generation Network (NGN) cio\u00e8 reti ad alta velocit\u00e0 grazie alla cablatura in fibra ottica nella rete di accesso con implementazione fisica di tipo FTTx.\nA fine 2011, a molte aziende italiane servirebbero 20, 30, o addirittura 100 megabit, tra queste, le pi\u00f9 dinamiche e innovative, che abbiano forti partnership in Italia e con l'estero. Ne hanno meno bisogno, di contro, quelle che producono oggetti a basso contenuto tecnologico, pi\u00f9 locali. Ma anche per esse la banda larga comincia a essere un'esigenza, secondo la convinzione che \"pi\u00f9 banda migliora la produttivit\u00e0\".\nDiversa \u00e8 la posizione degli operatori del settore. Alcuni sostengono infatti l'inadeguatezza di tali investimenti a fronte di un mercato dei servizi web che non richiede attualmente servizi a banda cos\u00ec alta, altri invece sostengono comunque l'opportunit\u00e0 di un investimento simile con ritorni economici nel lungo periodo, nonch\u00e9 come possibile motore di crescita economica, con il possibile probabile sviluppo di nuovi pi\u00f9 evoluti servizi a favore dell'utente.\nGli stessi operatori che dovrebbero investire sulla realizzazione della rete a banda ultralarga richiedono un ritorno dell'investimento ovvero una convenienza economica che risulterebbe invece molto pi\u00f9 a favore delle grandi reti o fornitori di servizi di rete (Google, YouTube, Facebook, Twitter ecc...) sollevando cos\u00ec il problema della cosiddetta neutralit\u00e0 della rete o meno.\nAttualmente per soddisfare i servizi pi\u00f9 evoluti e pesanti in termini di banda per l'utente privato come l'IPTV o la Web Tv ad alta definizione (HD) basterebbero all'incirca 20-30 Mbit/s per utente (realizzabile con sistemi VDSL) a meno di pi\u00f9 apparati hardware di rete contemporaneamente connessi per detti servizi a casa dell'utente stesso.\nConsiderando il forte investimento economico necessario da parte dell'operatore o fornitore di connettivit\u00e0 per tali tipologie di rete, quello che appare dunque pi\u00f9 ragionevole fare \u00e8 portare la fibra ottica nella rete di accesso progressivamente fino all'utente, e quindi aumentare progressivamente la velocit\u00e0 di trasmissione offerta, in funzione delle effettive richieste in termini di nuovi servizi offerti/richiesti, sebbene ci\u00f2 comporti anche un progressivo e parallelo riammodernamento degli apparati di trasmissione lungo la linea di accesso dell'utente.\nLegislazione.\nLa banda larga \u00e8 stata dichiarata servizio universale per la prima volta al mondo in Finlandia nel 2005, e in seguito in Spagna e Svizzera.\nLa dichiarazione di servizio universale specifica una banda minima e un throughput medio di connessione, oggettivamente misurabile, che deve essere fornito a ogni utente. Non indica invece la tecnologia (hardware, standard trasmissivo in termini di frequenze e potenza in antenna della portante, e protocollo di rete) con la quale il servizio deve essere fornito, che sar\u00e0: cavo (estensione delle DSL), soluzione mobile (HSDPA/UMTS), soluzione senza fili (WADSL); banda larga satellitare, riunione di coppie ISDN, a scelta dell'operatore.\nLa normativa rispetta in questo senso il principio di neutralit\u00e0 tecnologica previsto dal diritto antitrust dell'Unione Europea.\nBisogna puntualizzare che non esiste una normativa che impone un servizio universale a banda larga \"via cavo\", che resta comunque la soluzione che fornisce la maggiore stabilit\u00e0 per la connessione per una banda costante in \"download\" (non necessariamente, invece, la maggiore velocit\u00e0 di \"download\").\nIl Giappone detiene il primato mondiale della copertura del territorio e della velocit\u00e0 media di connessione. Ha realizzato l'intervento pubblico pi\u00f9 consistente al mondo per la diffusione della banda larga.\nLa situazione in Italia.\nIl 3 marzo 2015, il Governo italiano ha approvato la \u201cStrategia Italiana per la banda ultralarga\u201d con l'obiettivo di coprire, entro il 2020, l\u201985% della popolazione con infrastrutture in grado di veicolare servizi a velocit\u00e0 pari e superiori a 100Mbps, garantendo al contempo al 100% dei cittadini l\u2019accesso alla rete internet ad almeno 30Mbps. Il piano \u00e8 finanziato con 3,5 miliardi di \u20ac del \u201cFondo Sviluppo e Coesione\u201d e 1,8 miliardi di \u20ac provenienti da programmi operativi regionali e nazionali 2014-2020. I primi due bandi sono stati aggiudicati ad Open Fiber, societ\u00e0 partecipata di \u201cCassa Depositi e Prestiti\u201d e \u201cEnel\u201d. A maggio 2018 risulta coperto il 71% del totale.\nL\u2019Italia, tuttavia, risulta per\u00f2 essere ancora in parecchio ritardo nella copertura totale e stabile della banda ultralarga e questo ritardo si \u00e8 sentito soprattutto durante la pandemia di COVID-19, che ha costretto molte istituzioni, aziende, persone e famiglie a sperimentare il lavoro da casa via internet e la Didattica a distanza, con disagi nelle aree meno servite."}
{"id": "214680", "revid": "78273", "url": "https://it.wikipedia.org/wiki?curid=214680", "title": "John Taylor (rugby)", "text": ""}
{"id": "214681", "revid": "84184", "url": "https://it.wikipedia.org/wiki?curid=214681", "title": "Intelligenza collettiva", "text": "Lintelligenza collettiva \u00e8 un concetto diffuso dallo studioso francese Pierre L\u00e9vy. Ad esso ha dedicato il libro \"L'intelligenza collettiva. Per un'antropologia del cyberspazio\" (1994). Nel saggio, Levy ripercorre le riflessioni e le indagini che ha condotto a partire dai primi anni novanta presso il centro di ricerca sull'intelligenza collettiva dell'Universit\u00e0 di Ottawa. Sebbene il termine sia stato definito per la prima volta da Douglas C. Engelbart nel 1962, in un articolo dal titolo \"Augmenting Human Intellect. A Conceptual Framework\", Pierre Levy \u00e8 colui che maggiormente ha approfondito e studiato le potenzialit\u00e0 di questa capacit\u00e0 umana, contribuendo alla sua divulgazione in ambito sociologico.\nOrigini del concetto.\nL'origine del concetto di intelligenza collettiva viene fatto risalire al famoso teorema della giuria elaborato nel 1785 dal marchese Nicolas de Condorcet nel testo \"Trattato sull'Applicazione dell'Analisi alla Probabilit\u00e0 delle Decisioni a Maggioranza\". Tale teorema giustificava la necessit\u00e0 del principio maggioritario che caratterizza i governi democratici, in quanto sosteneva che, se in un gruppo aumentano le persone con buona possibilit\u00e0 di prendere la decisione giusta, cresce anche la probabilit\u00e0 di arrivare alla soluzione migliore.\nL'idea dell'esistenza di un'intelligenza non meramente individuale, ma posta al di sopra del singolo, fu concepita per la prima volta da Karl Marx, nel suo concetto di \"general intellect\" elaborato nei \"Grundrisse\" tra il 1857-1858. Con il concetto di general intellect Marx individuava un genere di lavoro astratto, di tipo sociale, che ha le sue basi nella conoscenza impersonale sedimentata nella societ\u00e0 stessa e nel retroterra culturale in cui si trovano ad operare i singoli individui. Una forza lavoro cognitiva e mentale, che esprimeva le capacit\u00e0 creative collettive. Il sapere, per Marx, si accumulava nella societ\u00e0, e prendendo atto di questa forza poteva rimettere in discussione i rapporti sociali, basati sul singolo.\nUlteriore precursore del concetto pu\u00f2 essere considerato l'entomologo William Morton Wheeler,il quale gi\u00e0 nel 1911 osserv\u00f2 come individui apparentemente indipendenti possano collaborare cos\u00ec strettamente da divenire indistinguibili da un unico organismo. William Morton Wheeler matur\u00f2 questo concetto proprio nel corso delle sue ricerche entomologiche, notando come le formiche agissero come le cellule di un'unica entit\u00e0, a cui si rifer\u00ec come ad un \u201csuperorganismo\u201d Grazie a questa intuizione, uno degli sviluppi pi\u00f9 recenti dell'intelligenza collettiva riguarda proprio la riproduzione computazionale del comportamento degli insetti sociali come api o formiche.\nQuasi contemporaneamente alle ricerche di Wheeler, \u00c9mile Durkheim, uno dei fondatori delle moderne scienze sociali, sosteneva che la societ\u00e0 non fosse semplicemente il frutto di un contratto tra individui liberi ed uguali, ma una realt\u00e0 sui generis che, precedendo gli individui, rendeva possibili gli accordi tra di loro. Per questo, ne \"Le forme elementari della vita religiosa\" il sociologo francese definiva la societ\u00e0 un'intelligenza superiore capace di trascendere l'individuo nello spazio e nel tempo.\nA cavallo tra Ottocento e Novecento, un ulteriore antecedente al principio dell'intelligenza collettiva lo si ritrova in quegli autori che immaginano l'esistenza di una coscienza collettiva con una propria autonomia capace di trascendere le singole intelligenze umane.\nGi\u00e0 nel 1851, nel romanzo \"La casa dei sette abbaini\" Nathaniel Hawthorne aveva immaginato il globo come una testa enorme, un cervello pervaso di intelligenza che vibrava grazie all'elettricit\u00e0. Nel 1935, l'ecologo Arthur George Tansley coni\u00f2 il concetto di ecosistema, che defin\u00ec come l'insieme delle comunit\u00e0 di organismi viventi che interagiscono con l'idrosfera, l'atmosfera e la litosfera, creando delle interazioni reciproche che si mantengono in un equilibrio dinamico al pari di un sistema coeso.\nSeguendo questa intuizione, lo scrittore britannico tra i padri fondatori della letteratura di fantascienza H. G. Wells, nella raccolta di saggi \"World Brain\" ipotizzava la nascita di un cervello mondiale, ossia un sistema di conoscenza unificato contenente tutto il sapere umano e liberamente accessibile da chiunque.\nSecondo lo scrittore inglese, una tale disponibilit\u00e0 di conoscenza avrebbe condotto alla creazione della prima enciclopedia permanente del mondo, che avrebbe reso palese all'intera umanit\u00e0 il suo obiettivo comune, dissolvendo tutti i futuri conflitti.\nL'idea di Wells sar\u00e0 poi ulteriormente sviluppata dallo scrittore di fantascienza Arthur C. Clarke nel libro del 1962 \"Profili del Futuro\" dove un supercomputer diventa il principio organizzativo pratico del World Brain immaginato da Wells.\nDescrizione.\nSecondo il filosofo francese, la diffusione delle tecniche di comunicazione su supporto digitale ha permesso la nascita di nuove modalit\u00e0 di legame sociale, non pi\u00f9 fondate su appartenenze territoriali, relazioni istituzionali, o rapporti di potere, ma sul radunarsi intorno a centri d'interesse comuni, sul gioco, sulla condivisione del sapere, sull'apprendimento cooperativo, su processi aperti di collaborazione. Questo fenomeno d\u00e0 vita all'idea di \u201cintelligenza collettiva\u201d, ossia una forma di intelligenza distribuita ovunque, continuamente valorizzata, coordinata in tempo reale, che porta ad una mobilitazione effettiva delle competenze. Piuttosto che appiattire l'individuo all'interno di una collettivit\u00e0 massificata e uniformante, questo sapere distribuito determina un vero e proprio processo di emancipazione e civilizzazione, poich\u00e9 pone ogni persona al servizio della comunit\u00e0, da una parte permettendogli di esprimersi continuamente e liberamente, dall'altra dandogli la possibilit\u00e0 di fare appello alle risorse intellettuali e all'insieme delle qualit\u00e0 umane della comunit\u00e0 stessa.\nL'intelligenza collettiva, dunque, espande la capacit\u00e0 produttiva della comunit\u00e0 perch\u00e9 libera i singoli aderenti dalle limitazioni della propria memoria e consente al gruppo di affidarsi a una gamma pi\u00f9 vasta di competenze. Gli assiomi di partenza dell'argomentazione di L\u00e9vy sono che il sapere \u00e8 sempre diffuso - \"nessuno sa tutto, ognuno sa qualcosa\" - e che \"la totalit\u00e0 del sapere risiede nell'umanit\u00e0\". Tutta l'esperienza del mondo, quindi, coincide con ci\u00f2 che le persone condividono e non esiste alcuna riserva di conoscenza trascendente.\nIntelligenza collettiva e comportamento emergente.\nIl concetto di intelligenza collettiva pu\u00f2 essere studiato come esempio particolare di manifestazione di comportamento emergente che ha luogo nei sistemi dinamici non lineari (come ad esempio gli stormi di uccelli o i sistemi frattali). In sistemi di questo genere le parti atomiche che rappresentano gli elementi primitivi e costitutivi dell'insieme, prese a s\u00e9 stanti, possiedono propriet\u00e0 e funzionalit\u00e0 che le contraddistinguono in maniera univoca e lineare. Ma nel momento in cui un numero elevato di questi elementi primitivi si aggregano in modo tale da formare un sistema e raggiungono una soglia critica, per effetto delle relazioni che si stabiliscono fra di essi, cominciano a manifestarsi nell'aggregato complessivo delle propriet\u00e0 e dei comportamenti spesso di tipo non lineare, di cui non si aveva traccia negli elementi atomici e che denotano quindi il cosiddetto comportamento emergente.\nSi ha un comportamento emergente, quindi, ogni qualvolta uno schema o una configurazione di alto livello si origina a partire dalle migliaia di interazioni semplici che avvengono tra agenti locali. L'emergenza, in tal modo, \u00e8 una propriet\u00e0 che non pu\u00f2 essere ritrovata nelle componenti individuali di un sistema, in quanto si genera esclusivamente grazie all'interazione delle sue parti.\nSecondo questa prospettiva, dunque, la complessit\u00e0 di un sistema emerge dall'interazione delle parti che lo compongono. Un primo esempio di sviluppo e auto-organizzazione lo ritroviamo nel Gioco della vita o A-Life sviluppato dal matematico inglese John Horton Conway sul finire degli anni sessanta: una simulazione che mostra come schemi complessi possono emergere dall'implementazione di regole molto semplici.\nSteven Johnson parla di sistemi emergenti considerando i meccanismi di auto-organizzazione bottom-up, ovvero dal basso verso l'alto, ponendo l'attenzione sulle connessioni. Presi singolarmente, una formica o un neurone non sono particolarmente intelligenti. Tuttavia se un numero abbastanza elevato di elementi cos\u00ec semplici interagisce e si auto-organizza, pu\u00f2 attivarsi un comportamento collettivo unitario, complesso e intelligente, definito anche \"swarm intelligence\". Se questo comportamento ha anche un valore adattativo, ci troviamo di fronte ad un fenomeno \"emergente\" come una colonia di formiche o il nostro cervello. Steven Johnson fa l'esempio delle colonie di formiche studiate da Deborah Gordon, le quali presentano alcuni dei comportamenti tipici dei sistemi bottom-up. Le formiche, cio\u00e8, non possiedono veri e propri capi e la stessa idea di formica regina \u00e8 fuorviante: esse seguono piuttosto la logica di sciame. Johnson ha indicato cinque principi alla base della formazione della macrointelligenza:\nSecondo lo studioso americano Howard Bloom, qualsiasi sistema mostri un comportamento intelligente - dalle coloni batteriche alle societ\u00e0 umane - pu\u00f2 essere spiegato nei termini sia di sistema complesso adattivo generato dal computer che algoritmo genetico, due concetti elaborati dallo studioso John Henry Holland.\nNell'ambito dell'intelligenza artificiale e della robotica, il concetto di swarm intelligence\u00a0\u2013 un'intelligenza emergente collettiva di un gruppo di agenti semplici\u00a0\u2013 ha offerto un modo alternativo di progettare i sistemi \u201cintelligenti\u201d, nei quali l'autonomia, l'emergenza e le funzioni distribuite sostituiscono il controllo, la programmazione, e la centralizzazione.\nL'intelligenza collettiva pu\u00f2 essere interpretata, alla luce di queste riflessioni, come appunto un aggregato sistematico di intelligenze individuali, le cui relazioni reciproche e la cui collaborazione producono effetti massivi a livello culturale, sociologico, politico e antropologico di tipo emergente e difficili da studiare con i criteri applicati sui singoli individui che ne fanno parte. Nel suo libro del 1995 \"Out of Control\", Kevin Kelly sostiene che macchine artificiali e sistemi sociali stanno raggiungendo un livello di complessit\u00e0 tale, che a breve non saranno pi\u00f9 distinguibili da apparati biologici. Kelly riconosce che quest'ultimi sono stati finora la tecnologia esistente pi\u00f9 complessa: le invenzioni umane si sono infatti potute evolvere copiando le strutture esistenti in natura. Kelly, a tal proposito, parla di una sorta di mente globale che emerge da un'integrazione tecno-culturale di rete.\nIntelligenza collettiva e pensiero olistico.\nUna delle principali influenze del concetto di intelligenza collettiva \u00e8 il principio olistico secondo cui \u201cil tutto \u00e8 pi\u00f9 della somma delle sue parti\u201d. Alcune tra le pi\u00f9 note formulazioni di tale principio, le ritroviamo nel concetto di noosfera, termine coniato da Vladimir Vernadsky e poi ampiamente sviluppato dal pensiero del padre gesuita e paleontologo Pierre Teilhard de Chardin. Secondo il religioso francese, il progresso della nascente infrastruttura delle telecomunicazioni avrebbe condotto a una \u201cmente planetaria\u201d o meglio una \u201crete nervosa planetaria\u201d alla fine della quale ci sarebbe stato il cosiddetto \u201cPunto Omega\u201d, cio\u00e8 l'unione con il Cristo Cosmico.\nUn forte sostegno alla visione trascendentale e olistica di de Chardin arriver\u00e0 dal fisico e chimico James Lovelock, che alla fine degli anni Settanta, pubblica i risultati di una sua lunga ricerca con il nome di \u201cipotesi Gaia\u201d, secondo la quale il pianeta \u00e8 un effettivo essere vivente, capace di reagire alle trasformazioni e apportare modifiche d'insieme che facilitano lo sviluppo delle biosfera. Nell'epilogo di \"Gaia. Nuove idee sull'ecologia\", Lovelock si domanda in che misura noi come specie costituiamo un sistema nervoso gaiano e la nostra intelligenza collettiva pu\u00f2 essere considerata parte di Gaia.\nNegli stessi anni in Lovelock formula le sue ipotesi, James Grier Miller elabora la sua teoria dei sistemi viventi in cui ipotizza una corrispondenza tra organismi viventi e sistemi sociali. Entrambi rappresentano un sistema con precise regole matematiche e specifiche caratteristiche fisiche, il cui compito \u00e8 quello di rispondere a stimoli esterni o interni, per mantenersi sempre in una condizione di equilibrio dinamico tra le energie che sono assunte e quelle che si disperdono. Il biologo e futurologo francese Jo\u00ebl de Rosnay nel suo testo \"Il macroscopio: verso una visione globale\" scrive del modo in cui le nuove tecnologie di comunicazione stiano realizzando un nuovo tipo di pensiero su scala globale simile a quello di un sistema biologico.\nDa questo momento i progressi della rete saranno sempre pi\u00f9 comparati con quelli di un organismo vivente, fin quando a met\u00e0 anni novanta, con la popolarizzazione di internet, si parler\u00e0 ufficialmente e diffusamente di un global brain. Ispirandosi all'idea del sociologo Herbert Spencer secondo cui la societ\u00e0 \u00e8 un organismo, nell'opera \"Metaman: The Merging of Humans and Machines into a Global Superorganism\" del 1993, il biofisico Gregory Stock sostiene che il super-organismo globale non \u00e8 pi\u00f9 semplicemente una metafora; esso \u00e8 vivo e noi ne siamo le cellule, collegate, per mezzo della tecnologia, nella forma di un meta-uomo. Secondo Stock, esso ha una propria memoria, una capacit\u00e0 di agire autonoma su scala planetaria e una finalit\u00e0 in accordo con quella umana.\nSimilmente, studiosi come Peter Russell o Leonardo Boff sostengono che la complessit\u00e0 crescente dei mezzi di comunicazione, rendendo le persone sempre pi\u00f9 interdipendenti tra loro, sta creando le condizioni per la nascita di un cervello globale in cui la Terra potr\u00e0 essere cosciente di se stessa. Sempre pi\u00f9 assimilabili alla dottrina New Age, tali riflessioni troveranno ulteriore diffusione nei lavori della biologa Elisabet Sahtouris o nella futurologa e scrittrice Barbara Marx Hubbard, cofondatrice della Fondazione per l'Evoluzione Consapevole.\nNel 1995, sempre Jo\u00ebl de Rosnay all'interno della riflessione sviluppata in uno dei suoi libri, \"L'uomo, Gaia e il cibionte\" conier\u00e0 il neologismo cybionte per indicare un organismo ibrido, al tempo stesso biologico, elettronico e meccanico, costituito di uomini, citt\u00e0, centri informatici e macchine. Tale organismo dovr\u00e0 vivere in una condizione di interazione permanente con i nuovi mezzi di elaborazione dell'informazione e della comunicazione audiovisiva. Ispirato dall'ipotesi Gaia, nel suo libro \"Cervello Globale: L'evoluzione della mente di massa dal Big Bang al XXI secolo\", Howard Bloom sostiene che il progressivo incremento di interconnessione tra ogni individuo del pianeta stia costituendo qualcosa di simile a un sistema neurale globale, il quale potr\u00e0 a breve mostrare un comportamento cosciente. Bloom ha analizzato l'evoluzione dell'intelligenza collettiva a partire dalle prime forme batteriche di vita di milioni di anni fa per dimostrare come una intelligenza multispecie \u00e8 sempre stata presente sin dagli esordi della vita.\nKevin Kelly, a tal proposito, parla di una sorta di mente globale che emerger\u00e0 dall'unione tra cervelli umani e congegni capaci di autogoverno e di autoreplicazione. Tale convergenza sta facendo emergere sistemi pi\u00f9 complessi capaci di evolversi come network autoregolanti al di l\u00e0 di ogni autorit\u00e0 centralizzata. Kelly riprende questo argomento nel suo libro \"Quello che vuole la tecnologia\", dove conia il termine \"technium\" per designare quel sistema allargato, globale e interconnesso di creazioni che includono tutti i frutti dell'intelletto umano\u00a0\u2013 come tecnologia, arte, cultura, istituzioni sociali\u00a0\u2013 in grado di autoalimentare la propria stessa forza generatrice. Il technium sarebbe dunque un sistema autonomo che sottost\u00e0 alle stesse leggi basilari e principi di autorganizzazione che hanno caratterizzato lo sviluppo biologico. Gli sviluppi tecnologici seguirebbero, dunque, percorsi inevitabili e il nostro modo di rapportarci ad essi dovrebbe essere simile al modo in cui ci rapportiamo all'evoluzione della natura.\nApplicando le categorie evolutive della biologia ai processi di sviluppo tecnologico, lo studioso statunitense Raymond Kurzweil prevede l'avvento di un'epoca chiamata Singolarit\u00e0, in cui sparir\u00e0 ogni distinzione fra uomo e tecnologia, in quanto le macchine avranno raggiunto e superato le capacit\u00e0 di calcolo del pensiero umano e l'esistenza avr\u00e0 talmente esteso il suo ambito di azione fisico e mentale nei domini dell'intelligenza non biologica da superare le limitazioni attuali della propria specie. Quello che emerger\u00e0 sar\u00e0 una super-intelligenza collettiva formata dalla fusione di intelligenza biologica e non biologica.\nUn'applicazione del principio del cervello globale la troviamo nel progetto Principia Cybernetica, ideato nel 1989 da Valentin Turchin e Cliff Jolysn e diffuso in Europa un anno dopo da Francis Heylighen. Si tratta di un tentativo di utilizzare le tecnologie informatiche per sviluppare una completa filosofia cibernetica ed evoluzionistica, basata sulla teoria dell'evoluzione darwiniana. La \u201cfilosofia\u201d di base del PCP \u00e8 - per molti versi - simile a quella di transumanisti ed estropici. Infatti, alla base di tutto esiste l'evoluzione naturale di tipo neodarwiniano (uno dei testi base \u00e8 il famoso \"Il gene egoista\", di Richard Dawkins). Attraverso il processo di selezione emergono strutture stabili con sempre maggiore o adattamento all'ambiente. La tendenza dell'evoluzione \u00e8 verso una \u201csingolarit\u00e0\u201d tecnologica che porter\u00e0 alla nascita di una nuova metastruttura basata su un Global Brain tramite una transizione di metasistema. L'attuale Internet/Web pu\u00f2 essere visto in questa ottica come l'inizio di un sistema nervoso primitivo di questa nuova entit\u00e0.\nIntelligenza collettiva e dinamiche di gruppo.\nMolti studiosi hanno analizzato il modo in cui l'intelligenza collettiva contribuisce al trasferimento di conoscenza e potere dal singolo al collettivo. Il ricercatore informatico statunitense Douglas Engelbart, nel suo famoso articolo \"Augmenting Human Intellect. A Conceptual Framework\", definisce l'intelligenza collettiva come una misura di quanto gli individui possano lavorare sui problemi importanti e sulle opportunit\u00e0, in maniera collettiva, in modo dinamico e intelligente, nonch\u00e9 anticipare le occasioni e rispondere a una situazione, sfruttando la loro percezione collettiva, la memoria, l'intuizione, la pianificazione. Per determinare il valore dell'intelligenza collettiva, Engelbart propone il quoziente di intelligenza collettiva che \u00e8 dato dal rapporto tra le capacit\u00e0 umane di comprensione e approfondimento, in rapporto alla complessit\u00e0 dei problemi. Obiettivo del ricercatore statunitense \u00e8 immaginare mezzi che consentano di incrementare nel minor tempo possibile le capacit\u00e0 umane di intelligenza collettiva.\nIl professore di filosofia David Skrbina utilizza il concetto di mente di gruppo, ispirandosi al concetto filosofico elaborato da Platone di panpsichismo, ossia l'idea che la mente o la coscienza sia onnipresente ed esista in tutta la materia. Egli trae ispirazione per la sua idea di mente di gruppo da Thomas Hobbes nel suo \"Leviatano\" e dalle tesi di Gustav Fechner sulla coscienza collettiva del genere umano. Egli cita Durkheim come il pi\u00f9 importante sostenitore della coscienza collettiva e Teilhard de Chardin come un pensatore che ha sviluppato le implicazioni filosofiche di tale idea. Altro pioniere dell'intelligenza collettiva \u00e8 stato Tom Atlee, fondatore e direttore del Co-Intelligence Institute. Lo studioso americano descrive l'intelligenza collettiva come una forma di intelligenza condivisa e integrata che si trova nell'uomo e intorno all'uomo. L'idea di Atlee \u00e8 che tale intelligenza possa essere osservata e misurata. Per questo egli si pone l'obiettivo di individuare metodi che permettano di accrescerne il potenziale e la portata. Atlee \u00e8 convinto che se la popolazione fosse in grado di gestire un maggior quantitativo di intelligenza collettiva, gli individui sarebbero in grado di co-creare un futuro con minori problemi sociali, economici, ambientali e cooperare per uno sviluppo sostenibile e un benessere collettivo crescente.\nIspirato dai lavori di Englebart e Atlee, il ricercatore di origine ungherese George P\u00f3r ha definito il fenomeno intelligenza collettiva come la capacit\u00e0 delle comunit\u00e0 umane di evolvere verso una maggiore complessit\u00e0, ordine e l'armonia, attraverso meccanismi di innovazione come la differenziazione e l'integrazione, la concorrenza e la collaborazione. P\u00f3r descrive le organizzazioni sociali come organismi umani, il cui sistema nervoso \u00e8 composto dalle reti di comunicazioni e conversazioni attivate. Tali organizzazioni svolgono principalmente quattro funzioni: a) favoriscono lo scambio e il flusso di informazioni tra i sottoinsiemi dell'organismo e l'ambiente; b) facilitano il coordinamento delle azioni dei diversi componenti; c) incrementano la memoria dell'organizzazione mediante l'archiviazione e il recupero dei dati in base alle esigenze dell'organizzazione; d) sostengono lo sviluppo di nuove competenze e comportamenti efficaci. Tale visione \u00e8 diventata tangibile grazie all'attuale evoluzione di Internet e ha portato alla realizzazione delle quattro funzioni da lui precedentemente indicate. Per questo, egli ha fondato la Community Intelligence Ltd. che si pone l'obiettivo di coltivare e diffondere l'intelligenza collettiva.\nNella visione di Atlee e P\u00f3r, cos\u00ec come di altri studiosi quali Cliff Joslyn o Ron Dembo, l'intelligenza collettiva \u00e8 un particolare modo di funzionamento dell'intelligenza che supera tanto il pensiero di gruppo (e le relative tendenze al conformismo) quanto la cognizione individuale, permettendo a una comunit\u00e0 di cooperare mantenendo prestazioni intellettuali affidabili. La possibilit\u00e0 di massimizzare l'intelligenza collettiva dipende dalla capacit\u00e0 di un'organizzazione di accettare e sviluppare il \"consiglio aureo\", consistente in qualsiasi input potenzialmente utile, proveniente da qualsiasi membro. Le dinamiche di gruppo tuttavia spesso ostacolano l'intelligenza collettiva, limitando gli input a pochi individui o filtrando potenziali consigli aurei senza svilupparli pienamente fino all'implementazione. Molti critici evidenziano inoltre come spesso cattive idee, incomprensioni, e concetti sbagliati siano ampiamente supportati, e che la strutturazione del processo decisionale dovrebbe favorire esperti che sono presumibilmente meno proni al voto casuale o disinformato in un dato contesto. Per questo, a un livello pratico, l'abilit\u00e0 della facilitazione di gruppo si \u00e8 sviluppata fin dagli anni novanta in una professione che consiste nell'assistere un gruppo ottimizzando i processi e stimolando la creativit\u00e0 durante il processo decisionale. Le ricerche hanno mostrato che i gruppi coadiuvati da un facilitatore giungono infatti a decisioni migliori rispetto a quelli non facilitati.\nNel 2001 Tadeusz M. Szuba, dell'Universit\u00e0 della scienza e della tecnologia di Cracovia in Polonia, propone un modello formale per il fenomeno dell'intelligenza collettiva. Secondo il professore polacco, l'intelligenza collettiva pu\u00f2 essere intesa alla stregua di un processo computazionale inconscio, casuale, parallelo e distribuito, eseguito con logica matematica dalla struttura sociale. In questo modello, esseri e informazioni sono modellati come molecole di informazioni astratte che portano un'espressione di logica matematica. Essi si dispongono quasi-casualmente a causa della loro interazione con i loro ambienti nello spazio computazionale astratto, creando processi di inferenza che percepiamo come intelligenza collettiva. Questa teoria permette una definizione formale di intelligenza collettiva come propriet\u00e0 della struttura sociale e funzionerebbe per un ampio spettro di esseri, dalle colonie batteriche fino alle strutture sociali umane. Essa fornirebbe inoltre una spiegazione diretta di diversi fenomeni sociali. A partire da tale modello di intelligenza collettiva, \u00e8 stata fornita un'interpretazione di QiS|QIS (QI sociale) come funzione di probabilit\u00e0 su tempo e dominio di inferenze a N-elementi che riflettono le attivit\u00e0 di inferenza della struttura sociale.\nRobert David Steele, nel suo libro \"Intelligence. Spie e segreti in un mondo aperto\", definisce i cittadini come \u201cintelligence minutement\u201d, ossia cittadini pronti a combattere per l'Intelligence, che attingono esclusivamente a fonti informative etiche e legali per creare una vera e propria intelligenza pubblica che serve a fare in modo che funzionari pubblici e istituzioni si mantengano onesti.\nSecondo Don Tapscott e Anthony D. Williams, l'intelligenza collettiva \u00e8 la collaborazione di massa. Affinch\u00e9 essa possa avverarsi, \u00e8 necessario che siano rispettati quattro principi: a) \"l'apertura\" determina un cambiamento culturale in virt\u00f9 del quale le imprese stanno iniziando ad avere confini meno netti e definiti e, nello stesso tempo, fanno riferimento anche a risorse esterne in grado di apportare nuove competenze; b) il \"peering\" indica una forma aggregativa in cui i singoli membri si scambiano materiale e informazioni che possono essere poi continuamente rivisti e migliorati da tutti i partecipanti e rimessi continuamente in circolo per nuovi sviluppi; c) la \"condivisione\" si riferisce al fenomeno per cui le imprese mettono a disposizione gran parte del loro patrimonio intellettuale per permetterne un pi\u00f9 rapido sviluppo; d) l\"'azione globale\" sta ad indicare la necessit\u00e0 che le imprese, in un mondo in cui ormai i confini geografici non esistono pi\u00f9, devono sapere sfruttare le potenzialit\u00e0 della tecnologia ed attingere risorse ove queste si rendano disponibili.\nEsempi di applicazione.\nNell'arco di questi ultimi decennio la discussione sull'intelligenza collettiva si \u00e8 andata ad intrecciare con altre questioni a essa legate, come la politica e il settore dell'organizzazione, la gestione dei processi decisionali, i meccanismi dell'apprendimento, l'intelligenza artificiale, lo sviluppo di Internet. In campo economico, ad esempio, \u00e8 stato coniato il termine di capitale organizzativo per riferirsi a un patrimonio di competenze, conoscenze e relazioni che esistono al di l\u00e0 dei singoli individui che compongono l'organizzazione, come un'impresa (i brevetti), una squadra di calcio (il collettivo, lo spogliatoio), un partito (le idee condivise).\nNell'ambito della politica, i partiti possono essere considerati esempi di intelligenza collettiva, poich\u00e9 mobilitano grandi numeri di persone per governare, scegliere candidati, finanziare e condurre campagne elettorali. Eserciti, sindacati e aziende, pur focalizzandosi su preoccupazioni pi\u00f9 limitate, possono soddisfare alcune definizioni di intelligenza collettiva genuina, sebbene le definizioni pi\u00f9 rigorose richiederebbero una capacit\u00e0 di rispondere a condizioni arbitrarie senza dover sottostare a ordini o ad una guida da parte di una specifica \u201clegge\u201d o di \u201cclienti\u201d che ne limiterebbero fortemente l'azione. Un interessante propositore di questa visione rigorosa \u00e8 Al Gore, il candidato democratico alla presidenza degli USA nel 2000, che fece notare come lo scopo della nazione doveva essere quello di scatenare l'intelligenza collettiva cos\u00ec come il mercato aveva scatenato la produttivit\u00e0 collettiva.\nUn altro esempio di tale visione politica lo ritroviamo espresso nei Quattro Pilastri del Partito Verde, che costituiscono le fondamenta di un processo di consenso per la formazione delle politiche del partito verde o di movimenti alleati. Ci\u00f2 si \u00e8 rivelato di grande successo nell'organizzare i Global Greens, per partecipare ad elezioni assieme a partiti pi\u00f9 radicati, che si appellano a gruppi di interesse.\nUno dei pi\u00f9 famosi esempi di applicazione politica del concetto di intelligenza collettiva \u00e8 il Global Futures Collective Intelligence System (GFIS) creato da The Millennium Project nel 2012. Esso permette di partecipare e avere accesso a tutte le risorse del The Millennium Project, una rete internazionale di ricerca sul futuro con circa 60 \u201cnodi\u201d sparsi nel mondo. Acquistando un abbonamento, \u00e8 possibile interagire con tutti i nodi del sistema, proporre suggerimenti, avviare discussioni con esperti di tutto il mondo, avere accesso ad informazioni. Il testo utilizza le traduzioni di Google in cinquantadue lingue.\nUn'altra applicazione dell'Intelligenza Collettiva \u00e8 la piattaforma UNUM, sviluppata da Louis Rosenger, considerato un pioniere negli studi sulla realt\u00e0 aumentata e fondatore della societ\u00e0 californiana Immersion Corp. Si tratta di una piattaforma che permette a gruppi di utenti collegati in rete - chiamati anche \u201csciami umani\u201d - di rispondere in modo collettivo e in tempo reale a determinate questioni, prendere decisioni o risolvere dilemmi all'interno di sistemi dinamici unificati, in pochi secondi. Modellata sull'esempio degli sciami biologici, la piattaforma UNUM consente a gruppi online di lavorare in sincronia in tempo reale, esplorando in modo collaborativo i processi decisionali e convergendo sulle soluzioni migliori in pochi secondi.I ricercatori dell'intelligenza artificiale si sono ispirati ad uccelli e api per realizzare un sistema che permetta ai partecipanti umani di comportarsi come una vera e propria intelligenza collettiva unificata, realizzando previsioni su eventi come gli Academy Awards, il Super Bowl e le finali NBA.\nNel 2011 nasce all'Universit\u00e0 di Bologna il progetto Comuni-Chiamo che utilizza l'intelligenza collettiva (pi\u00f9 precisamente la \"saggezza della folla\") al fine di ottimizzare le decisioni degli enti locali.\nIl Center for Collective Intelligence al Massachusetts Institute of Technology (MIT) di Boston ha invece svolto una ricerca sul fattore C, ossia il numero minimo di persone necessario perch\u00e9 un gruppo sviluppi intelligenza collettiva. In uno studio del 2010 pubblicato su \"Science\", gli autori hanno dimostrato che tale fattore non aveva nulla a che fare con l'intelligenza dei singoli n\u00e9 con la loro motivazione al compito. Era invece correlato con tre caratteristiche: a) grado di sensibilit\u00e0 sociale dei membri del gruppo, ovvero la capacit\u00e0 di dedurre stati emotivi complessi a partire dagli occhi delle persone; b) la distribuzione equa della responsabilit\u00e0 quando si trattava di prendere una decisione: i gruppi nei quali uno o due persone dominano la conversazione sono, in media, meno intelligenti di quelli dove invece la partecipazione \u00e8 pi\u00f9 equamente distribuita; c) la percentuale di donne tra i membri del gruppo: i gruppi con un maggior numero di donne si dimostrano pi\u00f9 intelligenti di quelli con una bassa componente femminile. La differenza \u00e8 dovuta al fatto che le donne, in media, sono pi\u00f9 empatiche e percettive degli uomini.\nNell'ambito delle dinamiche di apprendimento, l'intelligenza collettiva trova una sua applicazione nei Learned-generated context. Essi possono essere descritti come ambienti di apprendimento in cui un gruppo di utenti in maniera collaborativa organizza tutte le risorse a disposizione per creare un ambiente di apprendimento che soddisfi le proprie esigenze. I LGC rappresentano quindi comunit\u00e0 ideali che facilitano il coordinamento dell'azione collettiva all'interno di un ambiente di fiducia spesso mediato dalle nuove tecnologie. In tal senso condividono obiettivi e finalit\u00e0 molto simili ad altri fenomeni come i contenuti generati dagli utenti (UGC), le risorse didattiche aperte (OER), i sistemi di apprendimento distribuito e le comunit\u00e0 di pratica.\nUn esempio di LGC \u00e8 offerto da Wikipedia, in cui gli utenti collaborano unendo le loro conoscenze in uno spazio di intelligenza condivisa. Tale sistema enciclopedico universale si fonda sulla collaborazione collettiva per la copertura completa e il pi\u00f9 accurata possibile di qualsiasi branca dello scibile umano, obiettivo difficilmente realizzabile per un singolo individuo.\nIn ambito di comunicazione e pubblicit\u00e0 un esempio di applicazione del concetto di intelligenza collettiva \u00e8 offerto dal fenomeno del crowdsourcing, ossia una modalit\u00e0 di business attraverso la quale le aziende o le istituzioni affidano ad un insieme distribuito di persone - la \"crowd\" (folla), di solito riunita in comunit\u00e0 online o attorno ad un'apposita piattaforma web - la risoluzione di problemi, lo sviluppo di progetti o di attivit\u00e0 riguardanti l'azienda stessa. La comunit\u00e0 si scambia idee, opinioni, pareri, discute e fornisce una serie di soluzioni, che vengono valutate, modificate, migliorate dal gruppo stesso, finch\u00e9 non si giunge ad un risultato condiviso, che viene poi \u00a0proposto all'istituzione o all'individuo che ha inizialmente sottoposto il problema.\nImprese e istituzioni online utilizzano l'intelligenza collettiva per superare alcune caratteristiche del marketing tradizionale. Pur essendoci una mancanza di letteratura adeguata su questo argomento, quella esistente dimostra come imprese del Web 2.0 quali Google o Flickr si differenzino per capacit\u00e0 competitiva grazie alla predominanza dii una logica di ragnatela che connette gli utenti e che fa decadere qualsiasi possibile gerarchizzazione dall'alto, garantendo una maggiore capacit\u00e0 di innovazione, complementarit\u00e0 ed efficienza. Uno sbocco estremamente promettente per le aziende \u00e8 il \"collaborative marketing\", che riguarda la creazione di comunit\u00e0 strutturate di utenti, aperte o chiuse, controllate e gestite che lavorano, anche inconsapevolmente, alla definizione delle caratteristiche di un nuovo progetto o anche alla costruzione della reputazione di un marchio o di un prodotto.\nIntelligenza collettiva e nuovi media.\nI nuovi media sono spesso associati alla promozione e alla valorizzazione dell'intelligenza collettiva. La loro capacit\u00e0 di archiviare e recuperare facilmente le informazioni, prevalentemente attraverso banche dati e Internet, consente loro di essere condivise senza difficolt\u00e0. Cos\u00ec, attraverso l'interazione con i nuovi media, la conoscenza si raggiunge facilmente passando da una fonte all'altra e dando vita a forme di intelligenza collettiva.\nA partire dalla riflessione di Levy, Derrick De Kerckhove ha sviluppato la teoria dell'intelligenza collettiva per sottolineare soprattutto l'importanza della connessione, del collegamento, della messa in relazione delle intelligenze: mentre l'intelligenza collettiva rappresenta un'aspirazione di stampo umanistico dall'ampio respiro, l'intelligenza connettiva fa maggior riferimento alla \u201cpratica concreta\u201d della moltiplicazione\u201d delle intelligenze, favorita appunto dalla connessione. De Kerckhove insiste cio\u00e8 sul carattere aperto del concetto di intelligenza connettiva rispetto all'immagine di contenitore chiuso a cui rimanderebbe l'intelligenza collettiva. Ma, al di l\u00e0 delle differenze, quello che accomuna i due concetti riguarda la constatazione che l'epoca della rete consente una diversa e produttiva mobilitazione delle singole competenze che permette agli esseri umani di interagire e di condividere e collaborare con facilit\u00e0 e velocit\u00e0. Clay Shirky, noto studioso dei fenomeni della rete, ha sostenuto che grazie all'innovazione tecnologica, gran parte delle barriere che limitavano l'azione di gruppo \u00e8 crollata, e senza questi ostacoli le persone sono maggiormente libere di esplorare nuovi modi di aggregarsi e di portare a termine compiti complessi, al di fuori del contesto tradizionale delle istituzioni e delle organizzazioni.\nQueste possibilit\u00e0 neo-organizzative di condivisione, collaborazione e azione collettiva hanno dato vita a fenomeni come quello degli \"Smart mobs\". Termine coniato da Howard Rheingold, gli smart mobs o folle intelligenti sono raggruppamenti di persone che grazie alla rapidit\u00e0 di comunicazione permessa dai dispositivi wi-fi, riescono a coordinarsi in assenza di leader verso obiettivi unitari, come azioni di protesta o performance ludiche (i Flash Mob); secondo Rheingold, esse possono costituire un nuovo soggetto del cambiamento politico, come dimostrano i casi dei movimenti acefali anti-globalizzazione o del gruppo di attivisti anti-censura che si riconosce sotto il nome di massa Anonymous.\nIl teorico dei media Henry Jenkins ha elaborato il suo concetto di cultura convergente proprio a partire dalla teoria dell'intelligenza collettiva. Secondo lo studioso americano, l'intelligenza collettiva che si afferma nel cyberspazio sta portando alla nascita di culture partecipative che sono l'opposto di quelle del consumo dei media in quanto strutturano nuovi ruoli di produzione della conoscenza che valorizzano i contenuti prodotti amatorialmente e quelli di nicchia, la messa in comune di esperienze, la creazione di legami di vicinanza e prossimit\u00e0. All'interno di un ambiente in cui i linguaggi di massa dei media mainstream entrano in risonanza con pratiche individuali e collettive, l'intelligenza collettiva diventa una risorsa alternativa al potere dei media e delle strutture istituzionali della conoscenza. Jenkins osserva, ad esempio, il modo in cui le persone partecipano ai processi di apprendimento che avvengono al di fuori delle strutture educative formali. Mentre tali processi si avvalgono di logiche collaborative, le scuole tradizionali sembrano ancora promuovere vecchi modelli basati esclusivamente sull'apprendimento individuale guidato dall'alto. Riprendendo il pensiero di Levy, Jenkins sostiene che l'intelligenza collettiva \u00e8 importante per la democratizzazione, la condivisione collettiva delle idee, le forme di apprendimento cooperativo e, in generale, una migliore comprensione della nostra societ\u00e0.\nDavid Weinberger sostiene che l'enorme e potenzialmente illimitata massa di opinioni connesse in rete costituisce quella lui chiama l\"'expertise delle nuvole\". La Rete, ampia, aperta e trasparente, consente una nuova forma di competenza nebulizzata che corrisponde bene al concetto di intelligenza collettiva. Come afferma l'autore nel suo libro \"La stanza intelligente\", in un mondo collegato in rete la conoscenza non vive nei libri o nelle teste ma nella rete stessa. Internet piuttosto consente ai gruppi di sviluppare idee meglio di quanto possa farlo ogni individuo; questo sposta la conoscenza dalla testa dei singoli all'interconnessione del gruppo.\nIntelligenza collettiva e Web 2.0.\nI principi di collaborazione, condivisione, interazione sociale, culturale e professionale che caratterizzano l'architettura del Web 2.0 sono ispirati alla teoria dell'intelligenza collettiva, secondo cui sono gli utenti a creare valore, intrecciando reti e collaborazioni in maniera spontanea. Fenomeni come blog, wiki, filesharing, feed RSS possono essere considerati tutti esempi di un'intelligenza collettiva che emerge in presenza di una massa critica di individui che partecipano a un processo che permette loro di agire da filtro, scegliere i contenuti qualitativamente pi\u00f9 pertinenti, promuovere lo sviluppo di sistemi di reputazione e valorizzazione delle risorse pi\u00f9 valide attraverso link, segnalazioni e recensioni su motori di ricerca, condivisione delle proprie esperienze su weblog o forum di discussione. Le piattaforme della rete diventano cos\u00ec comunit\u00e0 di pratiche fondate su meccanismi di trasparenza e fiducia online. Uno degli esempi pi\u00f9 significativi di partecipazione e collaborazione che stanno alla base del web 2.0 \u00e8 Wikipedia. L'applicazione delle teorie dell'intelligenza collettiva su Wikipedia \u00e8 legato non solo alla cultura partecipativa che muove gli utenti alla pubblicazione e all'editing di contenuti in maniera collaborativa, ma all'uso di standard aperti e open source come wiki.\nAltre applicazioni del Web 2.0 che usano l'intelligenza collettiva sono tutti quei sistemi che si fondano sul principio della folksonomy, ossia utilizzano l'input degli utenti per categorizzare dei contenuti superando la rigidit\u00e0 delle tassonomie tradizionali, spesso inadeguate a rappresentare realt\u00e0 dinamiche, in favore di meccanismi di classificazione costruiti dal basso. Applicazioni di social bookmarking Web 2.0 come delicious devono il loro successo proprio a questa intuizione, lasciando libert\u00e0 agli utenti di utilizzare un sistema di categorizzazione collaborativo che si basa su parole chiave scelte liberamente, meglio note come tag. Siti di informazione specializzati come il Digital Photography Review o Camera Labs sono esempi di intelligenza collettiva: chiunque pu\u00f2 accedere alle loro piattaforme e contribuire ad alimentare la conoscenza condivisa, distribuendo le proprie competenze.\nCritiche.\nL'informatico e saggista statunitense Jaron Lanier ha criticato aspramente il paradigma culturale ottimista racchiuso nel concetto di saggezza della folla teorizzato da James Surowiecki e ispirato a quello di intelligenza collettiva, in cui si sostiene che il prodotto intellettuale di un gruppo sia quasi sempre migliore dei prodotti intellettuali dei singoli. Lanier critica l'attuale trend dell'open-content etichettandolo come maoismo digitale. Secondo Lanier, la sedicente rivoluzione dal basso portata avanti dalle piattaforme del Web 2.0 in realt\u00e0 rischia di trasformarsi in una dittatura della maggioranza, in cui la massa ha sempre ragione. In tal senso, egli ritiene Wikipedia un'aberrazione fondata sulla leggenda che il sapere collettivo delle folle indistinte che agiscono in rete sia inevitabilmente superiore alla conoscenza del singolo esperto e che la quantit\u00e0 di informazioni, superata una certa soglia, sia destinata a trasformarsi automaticamente in qualit\u00e0.\nInoltre, se da un lato l'utilizzo open source dei contenuti culturali pu\u00f2 favorire la rielaborazione creativa e la velocit\u00e0 di diffusione di un'idea, allo stesso tempo esso potrebbe portare ad una sostanziale svalutazione dei contenuti, trasformandoli in un magma indistinto che renderebbe irrilevanti le identit\u00e0 degli autori e il loro contesto storico.\nA tal proposito, Andrew Keen sostiene che strumenti user genereted quali blog e Wikipedia, celebrando la pratica amatoriale pi\u00f9 della competenza professionale, rischiano di portare ad un eccessivo livellamento e ad una certa confusione sul concetto di autore. Keen nota come Wikipedia, l'enciclopedia editata dall'intelligenza collettiva, innalzi l'amatore a una posizione di prominenza che eccede quella degli esperti salariati che fanno il loro lavoro per denaro.\nAltri - come lo studioso Carlo Formenti - sottolineano come nell'attuale era del Web 2.0, il concetto di intelligenza collettiva sia diventato un dispositivo per la messa al lavoro gratuito di centinaia di migliaia di prosumers e un'integrazione dell'economia del dono nei processi di valorizzazione del capitalismo informazionale. Nell'attuale societ\u00e0 delle reti lo sfruttamento del lavoro non avviene pi\u00f9 soltanto all'interno della fabbrica, ma abbraccia tutti i momenti che compongono la vita di una persona. Cos\u00ec anche quella che gli utenti percepiscono come la possibilit\u00e0 di liberare la propria creativit\u00e0 in rete attraverso i meccanismi della collaborazione e condivisione propugnati dalle teorie dell'intelligenza collettiva, rappresentano in realt\u00e0 un ulteriore momento di assoggettamento al capitale. Non \u00e8 un caso che a tessere le lodi del crowdsourcing, delle wikinomics siano autori come Tapscott e Shirky, consulenti d'impresa impegnati a istruire le corporation sui metodi pi\u00f9 efficienti per estrarre profitto dall'intelligenza collettiva della rete senza remunerarne il lavoro.\nL'Accademia Higor\u00e0 nel testo \"Relazioni umane e tecnologie dispositive\" pone attenzione sul fatto che le connessioni intellettive tra gli esseri umani all'interno di piattaforme digitali non sono n\u00e9 autentiche, n\u00e9 libere, n\u00e9 esclusivamente umane. Piuttosto evidenzia le volont\u00e0 conduttive e dispositive di chi detiene la conduzione dei mezzi di comunicazione digitali nonch\u00e9 l'uso degli scambi intellettivi in digitale tra esseri umani come \"nutrimento\" per le intelligenze artificiali."}
{"id": "214683", "revid": "525063", "url": "https://it.wikipedia.org/wiki?curid=214683", "title": "Campo di concentramento di Sachsenhausen (Oranienburg)", "text": ""}
{"id": "214684", "revid": "116159209", "url": "https://it.wikipedia.org/wiki?curid=214684", "title": "Sachsenhausen", "text": "Sachsenhausen \u00e8 il nome delle seguenti localit\u00e0:"}
{"id": "214686", "revid": "47767", "url": "https://it.wikipedia.org/wiki?curid=214686", "title": "Mitteleuropa", "text": ""}
{"id": "214688", "revid": "125592152", "url": "https://it.wikipedia.org/wiki?curid=214688", "title": "Casherut", "text": "La casherut (o kasher\u00f9t, , letteralmente \"adeguatezza\") indica, nell'accezione comune, l'idoneit\u00e0 di un cibo a essere consumato dal popolo ebraico secondo le regole alimentari stabilite nella Torah, come interpretate dall'esegesi del Talmud e come sono codificate nello Shulchan Aruk.\nIl cibo che risponde ai requisiti di kasherut \u00e8 definito kash\u00e8r (in ebraico \u05db\u05b8\u05bc\u05e9\u05b5\u05c1\u05e8, letteralmente \"adatto\", e in questo caso \"adatto alla consumazione\"); in italiano, anche nella forma parzialmente adattata cascer. A causa del gran numero di leggi che regolano la kasherut e della complessa casistica, per preparare un pasto kasher \u00e8 necessaria una grande dimestichezza con le varie regole; questa \u00e8 la ragione per cui nei ristoranti kasher e negli stabilimenti industriali kasher \u00e8 presente un sorvegliante (detto \"Mashghiah\", \u05de\u05e9\u05d2\u05d9\u05d7) che ha il compito di vegliare sul rispetto di dette norme al fine di garantire al consumatore la kasherut del cibo.\nLa maggior parte delle leggi fondamentali della kasherut deriva dalla Torah, nei libri del Levitico e Deuteronomio. Dettagli e applicazione pratica, tuttavia, sono fissati nella Legge orale (in ultimo codificata nella Mishnah e nel Talmud) ed elaborati nella letteratura rabbinica successiva. Sebbene la Torah non indichi il fondamento logico della maggior parte delle leggi kasherut, molte ragioni sono state proposte, comprese quelle filosofiche, pratiche e igieniche.\nIl cibo, per essere consumato secondo le regole alimentari ebraiche, deve soddisfare vari criteri tra cui:\nTra le numerose leggi che formano parte della kasherut ci sono le proibizioni della consumazione di animali impuri (come il maiale, i crostacei/molluschi, la maggioranza degli insetti con l'eccezione di certe specie di locuste kasher), commistioni di carne e latte, e il comandamento della macellazione rituale di mammiferi e uccelli secondo una procedura chiamata \"shechitah\". Esistono inoltre leggi che riguardano i prodotti agricoli che potrebbero incidere sulla idoneit\u00e0 degli alimenti di consumo.\nLe limitazioni nell'uso di vegetali sono esplicitamente catalogate nella Torah e accuratamente descritte nella letteratura halakhica. Alcune di esse sono limitate al raccolto della Terra d'Israele: per essere atto al consumo, deve essere sottoposto a una serie di prelievi, denominati genericamente \"Terumot Vemaaserot\"; inoltre, il raccolto del settimo anno del ciclo sabbatico \u00e8 soggetto a ulteriori restrizioni. Altre limitazioni riguardano anche i prodotti coltivati all'infuori della Terra d'Israele: per esempio, il divieto di mangiare il prodotto \"chadash\" (\u05d7\u05d3\u05e9, lett. \"nuovo [grano]\") delle cinque specie di cereali. Il divieto di \"Orlah\" vieta i frutti prodotti dall'albero durante i primi due anni (vigono regole speciali anche per il terzo anno). Una cura particolare viene portata all'eliminazione di vermi e altri intrusi dagli alimenti di origine vegetale.\nNel secolo scorso, si sono sviluppate numerose organizzazioni rabbiniche che certificano prodotti, produttori e ristoranti kasher, di solito con un simbolo (chiamato\" hechsher\") per indicarne la relativa idoneit\u00e0. Attualmente gli ebrei americani (seconda popolazione ebraica pi\u00f9 numerosa del mondo, dopo Israele), hanno circa un sesto della propria popolazione che osserva la consumazione kasher, mentre molti altri si astengono da alcuni cibi non kasher, soprattutto dal maiale.\nSpiegazioni.\nFilosofiche.\nLa tradizione rabbinica divide le 613 \"mitzvot\" in tre gruppi \u2014 leggi che hanno una spiegazione razionale e potrebbero probabilmente essere emanate dalla maggior parte delle societ\u00e0 organizzate (\"mishpatim\"); le leggi che sono comprese dopo essere state spiegate, ma non sarebbero legiferate senza il comando della Torah (\"edot\"); le leggi che non hanno una spiegazione razionale (\"chuqqim\"). Alcuni studiosi ebrei dicono che la \"kasherut\" dovrebbe essere classificata come un insieme di leggi per le quali non vi \u00e8 alcuna spiegazione particolare, poich\u00e9 la mente umana non \u00e8 sempre in grado di capire le intenzioni divine. In questa linea di pensiero, le normative alimentari sono state date come una dimostrazione dell'autorit\u00e0 di Dio, e l'uomo deve obbedire senza chiedere perch\u00e9. Tuttavia, Maimonide reputava che agli ebrei fosse permesso di cercare le ragioni delle leggi della Torah.\nAlcuni teologi hanno detto che le leggi della \"kashrut\" sono di carattere simbolico: gli animali kasher rappresentano virt\u00f9, mentre quelli non kasher rappresentano vizi. La Lettera di Aristea del II secolo a.C. asserisce che le leggi \"sono state date... per stimolare pensieri caritatevoli e formare il carattere\". Tale opinione riappare nell'opera del rabbino Samson Raphael Hirsch (XIX secolo).\nLa Torah proibisce di \"bollire il capretto (capra, pecora, vitello) nel latte materno\". Sebbene la Bibbia non ne fornisca le ragioni, si presume che la pratica fosse percepita come crudele e insensibile.\nIl chassidismo afferma che la vita quotidiana sia ricolma di canali che connettono a Dio e la cui \"attivazione\" si ritiene aiuti ad attrarre la Presenza Divina nel mondo fisico; Il chassidismo sostiene inoltre che le leggi alimentari sono correlate al modo in cui tali canali, definiti \"scintille di santit\u00e0\", interagiscono con vari animali. Queste \"scintille di santit\u00e0\" sono liberate ogniqualvolta un ebreo maneggia un oggetto per un \"motivo santo\" (che include il mangiare); tuttavia, non tutti i prodotti provenienti da animali liberano le loro \"scintille di santit\u00e0\". L'argomentazione chassidica asserisce che gli animali sono intrisi di segni che rivelano l'emissione di tali scintille e i segni sono espressi nella categorizzazione biblica di ritualmente \"puro\" e ritualmente \"impuro\".\nSecondo il teologo cristiano Gordon Wenham (n. 1943), lo scopo della \"kashrut\" era quello di aiutare gli ebrei a mantenere un'esistenza distinta e separata dalle altre popolazioni; egli sostiene che l'effetto delle leggi era di prevenire la socializzazione, il matrimonio (misto) con non ebrei, prevenendo cos\u00ec che l'identit\u00e0 ebraica si diluisse. Wenham argomenta che, poich\u00e9 l'impatto delle leggi alimentari era cosa pubblica, ci\u00f2 ne rinsaldava l'attaccamento come richiamo alla loro condizione distinta di ebrei.\nSanitarie.\nCi sono stati tentativi di fornire un supporto empirico all'opinione che le leggi alimentari ebraiche hanno uno scopo e/o beneficio per la salute in generale, uno dei primi fornito da Maimonide nella sua \"Guida dei perplessi\". Nel 1953, David Macht, ebreo ortodosso farmacologo e fautore della teoria della \"lungimiranza scientifica biblica\", condusse esperimenti di tossicit\u00e0 su molti tipi di animali e pesci. Tali esperimenti implicavano germogli di lupini alimentati con estratti di carne di diversi animali \u2013 Macht rifer\u00ec che nel 100% dei casi, estratti di carne ritualmente \"impura\" inibivano la crescita della piantina pi\u00f9 di quella alimentata da carni ritualmente \"pure\". Queste spiegazioni sono comunque controverse. Lo studioso Lester L. Grabbe, commentando il Levitico su \"Oxford Bible Commentary\", afferma che \"una spiegazione ormai quasi universalmente respinta \u00e8 che le leggi di questa sezione () abbiano l'igiene come loro base. Anche se alcune delle leggi di purit\u00e0 rituale all'incirca corrispondono alle idee moderne di pulizia fisica, molte di esse hanno ben poco a che fare con l'igiene. Ad esempio, non vi \u00e8 alcuna prova che gli animali \"impuri\" siano intrinsecamente cattivi da mangiare o da evitare in un clima mediterraneo, come a volte affermato\".\nCibi proibiti.\nLe leggi della \"kasherut\" possono essere classificate secondo l'origine della proibizione (biblica o rabbinica) e se tale proibizione riguarda il cibo stesso o una commistione di cibi.\nI cibi proibiti biblicamente includono:\nLe commistioni proibite biblicamente includono:\nCibi proibiti rabbinicamente includono:\nAnimali permessi e proibiti.\nSolo la carne di specie particolari \u00e8 permessa. Mammiferi che masticano il bolo (ruminano) e hanno gli zoccoli fessi (cio\u00e8 con la fenditura) possono essere \"kasher\", se hanno entrambe le qualit\u00e0. Ma se hanno una caratteristica e non l'altra (il cammello, l'irace e la lepre perch\u00e9 non hanno l'unghia fessa, il maiale perch\u00e9 non rumina) sono specificamente esclusi ().\nSono quindi considerati puri, in linea di massima, bovini, ovini e cervidi, mentre non lo sono gli equini, i suini, le scimmie, tutti i rettili e insetti anche se con zampe. Nel 2008, una sentenza rabbinica ha determinato che le giraffe e il loro latte sono ammissibili e devono essere considerati \"kasher\". La giraffa ha sia gli zoccoli fessi sia la capacit\u00e0 di masticare il suo bolo, caratteristiche degli animali considerati \"kasher\". I risultati del 2008 mostrano che il suo latte caglia, rientrando quindi nelle norme kasher. Tuttavia, sebbene \"kasher\", la giraffa oggigiorno non \u00e8 macellata perch\u00e9 il procedimento sarebbe molto costoso. Le giraffe sono difficili da controllare e il loro uso come cibo potrebbe causare un rischio di estinzione.\nGli uccelli non \"kasher\" vengono specificati in dettaglio () ma i riferimenti \"zoologici\" esatti sono disputati e alcuni menzionano le famiglie dei volatili (ne vengono citate 24). La Mishnah cita quattro segni forniti dai saggi (\"chazal\"). In primo luogo, il \"dores\" (uccello rapace) non \u00e8 \"kasher\". Inoltre gli uccelli \"kasher\" possiedono tre caratteristiche fisiche: un dito in pi\u00f9 nella parte posteriore della zampa (che non si unisce alle altre dita nel sostenerla), uno \"zefek\" (gozzo) e un \"kurkevan\" (ventriglio) con un \"lumen\" pelabile. Tuttavia, agli ebrei \u00e8 vietata la semplice applicazione di questi regolamenti da soli: \u00e8 necessario infatti seguire una tradizione consolidata (\"masorah\") che permette di consumare volatili in base a certi criteri. L'unica eccezione \u00e8 il tacchino, che esula da ulteriore normativa \u2013 ci fu un tempo in cui alcune autorit\u00e0 consideravano sufficienti i succitati segni, cosicch\u00e9 gli ebrei cominciarono a mangiare questo uccello senza \"masorah\" perch\u00e9 possedeva tutti i segni (\"simanim\" in ebraico). \u00c8 da notare che al tempo in cui furono redatte le norme bibliche sui cibi ammessi, il tacchino era ancora un animale sconosciuto, essendo giunto in Europa e nell'Asia Minore solo nel XV secolo, a seguito della scoperta delle Americhe.\nIl pesce deve avere squame e pinne per essere \"kasher\" (): sono quindi proibiti i molluschi, i crostacei, i frutti di mare e i pesci di dubbia conformazione, come la coda di rospo, che non presenta squame, o l'anguilla. Gli insetti non sono kasher, eccetto certe specie di locusta (cavallette) permesse in particolari zone. Generalmente qualsiasi animale che divora altri animali, sia che li uccida o che solo ne mangi le carogne (), non \u00e8 kasher, come anche qualsiasi animale che sia stato divorato parzialmente da altre bestie ().\nSeparazione di carne e latte.\nCarne e latte (o derivati) non possono essere mescolati (), nel senso che carne e latticini non devono essere serviti nello stesso pasto, serviti o cotti negli stessi utensili, o conservati insieme. Gli ebrei osservanti hanno gruppi separati di piatti, e talvolta differenti cucine, per la carne e per il latte, e aspettano tra una e sei ore dopo aver mangiato carne prima di consumare prodotti latticini e, se askenaziti, viceversa tra formaggi stagionati per pi\u00f9 di sei mesi e la carne. Chassidim e seguaci delle dottrine cabalistiche attendono un'ora anche tra latte, latticini non stagionati e carne. Gli utensili e i piatti per latticini e per carne sono chiamati chalavi e basari (di latte e di carne).\nMacellazione rituale.\nLa Torah prescrive norme assai precise per la macellazione di animali terrestri e uccelli: devono essere macellati da una persona appropriatamente addestrata (uno \"shochet\") che usi un metodo speciale di macellazione, la \"shechita\" (), eseguita mediante il taglio di trachea ed esofago che comporta, di conseguenza, il taglio di carotide e giugulare; il taglio viene effettuato in un unico movimento continuo con un coltello affilato non serrato. L'inadempienza di uno qualsiasi di questi criteri rende la carne non idonea. I polmoni, nel caso dei quadrupedi, devono essere controllati dopo la macellazione per confermare che l'animale non avesse alcuna malattia o difetto medico che avrebbe causato la sua morte entro un anno, il che renderebbe la carne inadatta. Tali requisiti (\"terefot\") includono 70 categorie differenti di lesioni, malattie e anomalie la cui presenza rende l'animale non kasher. \u00c8 vietato consumare alcune parti dei bovini domestici, come alcuni grassi (\"chelev\") e il nervo sciatico delle gambe. Quanto pi\u00f9 sangue possibile deve essere rimosso () mediante il procedimento di melicha' (salatura), che viene eseguito con l'ammollo e salatura della carne, ma il fegato, in quanto ricco di sangue, \u00e8 grigliato su una fiamma aperta, pratica che pu\u00f2 ovviamente essere utilizzata anche per qualsiasi altro taglio della carne in alternativa alla salatura. Pesci, in possesso di pinne e squame, (e locuste kasher, per coloro che seguono tradizioni che le permettono) possono essere mangiati senza particolari accorgimenti.\nUtensili kasher.\nGli utensili utilizzati per gli alimenti non kasher diventano non kasher, e rendono non kasher quel cibo che altrimenti sarebbe kasher. Alcuni di questi utensili, a seconda del materiale con cui sono realizzati, possono essere resi adatti alla preparazione di nuovo cibo kasher mediante l'immersione in acqua bollente o mediante l'applicazione di una fiamma ossidrica. Il cibo preparato in un modo che violi lo \"Shabbat\" non pu\u00f2 essere mangiato, anche se in alcuni casi \u00e8 consentito dopo che lo Shabbat sia finito.\nLeggi di Pesach.\nPesach (Pasqua) ha regole alimentari speciali, la pi\u00f9 importante delle quali \u00e8 la proibizione di consumare qualsiasi sostanza lievitata in seguito al contatto tra farinacei e acqua, nota anche come \"chametz\". Tale proibizione proviene da . Anche gli utensili usati per preparare o servire il \"chametz\" sono proibiti durante Pesach a meno che non siano stati purificati ritualmente (\"kasherizzati\"). Per Pesach si deve procedere alla \"kasherizzazione\" (attraverso bollitura o arroventatura) delle stoviglie. Solitamente per\u00f2 per comodit\u00e0 e per maggior rigore si usano servizi di stoviglie appositamente dedicati a Pesach.\nGli askenaziti si astengono durante Pesach anche dal consumo di kitniot (legumi) e del riso (Shulchan Aruch, Orach Chaim, hilchot Pesach, Ramo). Molti sefarditi solitamente non mangiano riso, anche se l'uso pi\u00f9 diffuso tra i sefarditi \u00e8 di mangiare sia riso che legumi. I sefarditi provenienti dal Marocco seguono solitamente le restrizioni askenazite durante Pesach. Tra gli italiani l'uso maggioritario odierno corrisponde all'uso sefardita, ma vi sono alcune famiglie che si astengono dal riso e mangiano legumi (soltanto freschi ed ancora chiusi). Inoltre, alcune comunit\u00e0 ebraiche, soprattutto tra i chassidim, praticano restrizioni alimentari durante Pesach che sono aggiuntive alle regole di \"kashrut\", come per esempio il non mangiare shruia (matzah che sia entrata a contatto con liquidi). Alcune comunit\u00e0 proibiscono anche l'aglio e molti chassidim si astengono dal consumo di frattaglie.\nProdotti della Terra d'Israele.\nLe regole bibliche controllano anche l'uso dei prodotti agricoli. Per quei prodotti che sono cresciuti in terra d'Israele si deve applicare una versione modificata delle decime bibliche, tra cui \"Terumat HaMaaser\", \"Maaser Rishon\", \"Maaser Sheni\", e \"Maaser Ani\" (il prodotto non in decima si chiama \"tevel\"); la frutta prodotta da un albero nei suoi primi tre anni di piantagione (o che sia stato ripiantato) \u00e8 proibita; i prodotti cresciuti in Terra d'Israele al settimo anno ottengono il \"k'dushat shvi'it\" e, a meno che non siano gestiti attentamente, sono proibiti quale violazione della \"Shmita\" (anno sabbatico). Alcune regole della \"kashrut\" sono oggetto di differenti interpretazioni rabbiniche. Per esempio, molti affermano che la regola contro la consumazione di \"chadash\" (grano nuovo) prima del 16 di Nisan non si applica fuori dalla Terra d'israele.\nVerdure.\nMolti ristoranti vegetariani e produttori di alimenti per vegetariani acquisiscono uno \"hechsher\", che certifica che un'organizzazione rabbinica ha approvato i loro prodotti come kasher. Lo \"hechsher\" usualmente certifica che certe verdure sono state controllate per l'infestazione di insetti e ci si \u00e8 assicurati che il cibo cotto rispetti i requisiti di \"bishul Yisrael\". Ortaggi come spinaci e cavolfiori devono essere controllati per l'infestazione di insetti. La procedura appropriata per ispezionare e pulire varia a seconda delle specie, coltura, e interpretazioni rabbiniche.\nCibi \"parve\".\nAlcuni procedimenti convertono carne o prodotti caseari in \"pareve\" (n\u00e9 carne n\u00e9 latticino). Per esempio, il caglio \u00e8 a volte estratto da rivestimenti dello stomaco, ma \u00e8 accettabile per la fabbricazione di formaggio kasher. Lo stesso vale per la gelatina kasher, prodotto animale, che si ritiene provenga da fonti animali kasher. Altri prodotti gelatinosi da fonti non animali, come l'agar agar e la carragenina sono \"pareve\" per natura. La \"gelatina di pesce\" deriva appunto dal pesce ed \u00e8 quindi (come tutti i prodotti kasher di pesce) \"pareve\". Anche le uova sono considerate \"pareve\" sebbene prodotte da animali.\nLa \"kashrut\" ha procedure con le quali le attrezzature culinarie possono essere pulite e purificate da precedente uso non kasher, ma che potrebbero essere inadeguate per coloro che soffrono di allergie, per vegetariani, o aderenti ad altri statuti religiosi. Ad esempio, attrezzature di produzione lattiero-casearia possono essere pulite in modo sufficiente da ricevere dai rabbini la condizione di \"pareve\" per i prodotti che ne derivino. Tuttavia, coloro che hanno una forte sensibilit\u00e0 allergica ai latticini, potrebbero ancora reagire negativamente al residuo latticino e per questo motivo alcuni prodotti che sono legittimamente \"pareve\" hanno affissi avvertimenti di contenuto \"latte/lattosio\".\nSupervisione e marketing.\n\"Hashgacha\".\nCerti alimenti devono essere preparati interamente o in parte da ebrei. Tra questi si includono il vino, alcuni cibi cotti (\"bishul akum\"), formaggi (\"g'vinat akum\"), e secondo certe autorit\u00e0 anche il burro (\"chem\u02beat akum\"); latticini (ebr. \u05d7\u05dc\u05d1 \u05d9\u05e9\u05e8\u05d0\u05dc \"chalav Yisrael\", \"latte d'Israele\"); e pane (\u05e4\u05ea \u05d9\u05e9\u05e8\u05d0\u05dc \"Pas Yisroel\").\nStandard di etichettazione.\nSebbene la lettura dell'etichetta dei prodotti alimentari metta in grado di identificare indicativamente gli ingredienti non kasher, alcuni paesi permettono ai produttori di omettere l'identificazione di alcuni ingredienti. Tali ingredienti \"nascosti\" possono comprendere lubrificanti e aromatizzanti, tra gli altri additivi; in alcuni casi \u2013 ad esempio l'utilizzo di \"aromi naturali\" \u2013 questi ingredienti hanno pi\u00f9 probabilit\u00e0 di essere derivati da sostanze non kasher. Inoltre, certi prodotti (come il pesce), hanno un alto tasso di etichettatura erronea, che potrebbe risultare in cibi non kasher venduti in confezioni etichettate come kasher.\nI produttori di alimenti e additivi alimentari possono contattare le autorit\u00e0 religiose ebraiche per avere i loro prodotti certificati \"kasher\" : ci\u00f2 richiede una visita agli impianti di produzione da parte di un rabbino o di un comitato di un'organizzazione rabbinica, che ispeziona i metodi di produzione e i contenuti, e se tutto \u00e8 sufficientemente \"kasher\" viene rilasciato un certificato. I produttori a volte identificano i prodotti che hanno ricevuto tale certificazione con l'aggiunta di particolari simboli grafici sull'etichetta. Questi simboli sono conosciuti nell'ebraismo come \"hechsherim\". A causa delle differenze negli standard \"kasherut\" detenute da diverse organizzazioni, gli \"hechsheirim\" di alcune autorit\u00e0 ebraiche a volte potrebbero non essere considerati validi da altre autorit\u00e0 ebraiche. I marchi di certificazione dei vari rabbini e organizzazioni sono troppo numerosi per elencarli tutti, ma uno dei pi\u00f9 comuni usati negli Stati Uniti \u00e8 quello dello \"Union of Orthodox Congregations (Unione delle Congregazioni Ortodosse)\" , che usa una U dentro un cerchio a simbolizzare le iniziali \"Orthodox Union\". La lettera \"K\" viene a volte usata come simbolo di \"kasher\", ma poich\u00e9 molti paesi non permettono di usare lettere alfabetiche come marchio registrato, indica soltanto che l'azienda produttrice afferma di essere kasher. In Italia, un'autorit\u00e0 kasher \u00e8 la \"IKU\" (Italy Kosher Union), una delle tante che offre consulenza kasher per le specifiche esigenze aziendali, con certificazione kasher, analisi degli ingredienti e analisi dello stabilimento interessato.\nMolti dei simboli certificanti sono accompagnati da lettere aggiuntive o parole che indicano la categoria del prodotto, secondo la legge ebraica; la categorizzazione potrebbe essere in conflitto con le normative governative, specialmente nel caso di cibo che la legge ebraica reputa \"lattiera\", ma la normativa corrente no. In molti casi si richiede una supervisione costante perch\u00e9, per vari motivi (come i procedimenti di produzione) quei prodotti che una volta erano kasher potrebbero cessare di esserlo. Ad esempio, un olio lubrificante kasher potrebbe essere sostituito da uno che contiene sego, che molte autorit\u00e0 rabbiniche reputano non kasher. Tali cambiamenti sono spesso coordinati da supervisori rabbinici, o organizzazioni apposite, per assicurarsi che le nuove confezioni non indichino presupposti marchi \"hechsher\" o \"kashrut\". In alcuni casi, tuttavia, scorte esistenti di etichette prestampate con gli \"hechsher\" potrebbero continuare a essere utilizzate su prodotti ormai non pi\u00f9 kasher. Un sistema di comunicazione interno alla comunit\u00e0 ebraica illustra quali prodotti siano attualmente in dubbio e quali invece siano diventati kasher, ma le cui etichette devono ancora riportare i relativi \"hechsher\". Anche alcuni giornali e periodici discutono di prodotti\" Kasherut\".\nIl mercato kasher.\nNel 1911 Procter &amp; Gamble divenne la prima azienda a pubblicizzare uno dei propri prodotti, \"Crisco\", come kasher. Nel corso dei successivi due decenni, aziende come Maxwell House, Manischewitz, Heinz, Barilla, Lazzaroni e Bertolli si sono adeguate e hanno dato pi\u00f9 spazio sugli scaffali al mercato kasher. Nel 1960, l'azienda produttrice di hot dog \"Hebrew National\" ha lanciato la campagna \"we answer to a higher authority (rendiamo conto a un'autorit\u00e0 superiore)\" per attrarre sia ebrei sia non ebrei. Da quel momento in poi, \"kasher\" pare sia diventato un simbolo di qualit\u00e0 e valore. Il mercato kasher si \u00e8 rapidamente espanso consentendo maggiori opportunit\u00e0 per i prodotti kasher. Menachem Lubinsky, fondatore della fiera \"Kosherfest\", stima almeno 14 milioni di consumatori kasher e 40 miliardi di dollari in vendite di prodotti kasher negli Stati Uniti.\nUso normativo.\nLe leggi pubblicitarie standard in molte giurisdizioni proibiscono l'uso del termine \"kasher\" nell'etichettatura di un prodotto, a meno che si possa dimostrare che il prodotto \u00e8 conforme alle leggi alimentari ebraiche; tuttavia, le qualificazioni giuridiche per conformarsi alle regole alimentari ebraiche vengono spesso definite in modo diverso in diverse giurisdizioni. Ad esempio, in alcuni luoghi la legge pu\u00f2 richiedere che un rabbino certifichi la natura \"kasherut\", in altri le regole del \"kasher\" sono completamente definite per legge, e in altri ancora \u00e8 sufficiente che il produttore creda solo che il prodotto sia conforme alle norme alimentari ebraiche. In vari casi, le leggi che limitano l'uso del termine \"kasher\" sono state successivamente dichiarate interferenze religiose illegali.\nSociet\u00e0 e cultura.\nOsservanza.\nCirca un sesto degli ebrei statunitensi rispetta un'alimentazione kasher. L\u00ec e altrove molti ebrei osservano la \"kashrut\" parzialmente, astenendosi dal maiale o crostacei, o non bevendo latte durante un pasto con carne. Alcuni osservano kasher a casa ma mangiano non kasher nei ristoranti. Nel 2012, un'analisi del mercato delle specialit\u00e0 alimentari in Nordamerica ha stimato che solo il 15% dei consumatori kasher era ebreo. Una notevole porzione della popolazione reputa la certificazione kasher quale indice di genuinit\u00e0. Musulmani, hindu e persone con allergie al lattosio spesso considerano la designazione \"kosher-pareve\" un'assicurazione che il cibo non contenga ingredienti derivati da animali, tra cui il latte e affini. Tuttavia, poich\u00e9 alimenti \"kosher-pareve\" possono contenere miele, uova o pesce, i vegetariani stretti non si basano su tale certificazione.\nTerminologia.\n\"Kosher\" () in ebraico antico significa \"essere vantaggioso\", \"appropriato\", \"adatto\", o \"riuscire\" secondo vocabolari dall'ebraico in diverse lingue. L'ebraico moderno in generale riporta \"kashrut\" ma a volte ha il significato di \"appropriato\". Per esempio, il Talmud babilonese (\"Bavli\") usa \"kosher\" nel senso di \"virtuoso\", quando si riferisce a Dario I come \"re kosher\"; Dario, re persiano, concesse assistenza nella costruzione del Secondo Tempio. In lingua inglese, \"kosher\" spesso significa \"legittimo\", \"accettabile\", \"permissible\", \"genuino\", o \"autentico\", e sta acquisendo lo stesso significato anche in lingua italiana.\nLa parola \"kasher/kosher\" fa inoltre parte di nomi comuni. A volte viene usata come abbreviazione di \"kascerizzazione\", a indicare la procedura per rendere qualcosa \"kasher\"; ad esempio, \"sale kasher\" \u00e8 un tipo di sale con cristalli di forma irregolare, che lo rende particolarmente adatto alla preparazione di carne secondo le regole della \"kasherut\", poich\u00e9 la maggiore superficie dei cristalli assorbe pi\u00f9 sangue efficacemente. Altre volte \u00e8 usato come sinonimo di \"tradizione ebraica\": ad esempio, un \"aneto kasher\" sottaceto \u00e8 semplicemente un sottaceto in salamoia fatto nel modo tradizionale ebraico newyorkese, utilizzando una generosa aggiunta di aglio alla salamoia, e non \u00e8 necessariamente conforme alle tradizionali leggi alimentari ebraiche."}
{"id": "214699", "revid": "767487", "url": "https://it.wikipedia.org/wiki?curid=214699", "title": "Slot A", "text": "Lo Slot A viene considerato impropriamente un socket, in quanto era dedicato ad ospitare i processori AMD Athlon Classic di prima generazione. In realt\u00e0 con questo termine ci si riferisce alle specifiche elettriche e meccaniche del connettore utilizzato per collegare i core di tali CPU alle Motherboard. Il suo design partiva da quello classico dei normali socket utilizzati anche per i K6 ma in questo caso il processore veniva montato su un \"Single Edge Connector Cartridge\" (SECC), simile nell'aspetto ad una scheda PCI. Lo Slot A permise anche frequenze di bus pi\u00f9 alte rispetto a quelle precedentemente usate con il Socket 7 o il Super Socket 7 e utilizzava un protocollo di BUS EV6 realizzato dalla Compaq per il processore Alpha. Lo Slot A era la risposta allo Slot 1 della Intel che aveva pensato ad una soluzione a slot per i Pentium II, ma si trattava di uno Slot 1 \"girato\" di 180\u00b0 ed elettricamente incompatibile con le motherboard sviluppate per AMD.\nVenne sostituito dal longevo Socket 462 (conosciuto anche come Socket A) per le successive generazioni di Athlon."}
{"id": "214702", "revid": "2225", "url": "https://it.wikipedia.org/wiki?curid=214702", "title": "Filippo Marinetti", "text": ""}
{"id": "214703", "revid": "287204", "url": "https://it.wikipedia.org/wiki?curid=214703", "title": "Socket 462", "text": "Il Socket 462, conosciuto anche come Socket A, \u00e8 il socket introdotto da AMD con le CPU Athlon Classic di seconda generazione, e poi utilizzato fino ai processori Athlon XP, oltre che per gli Athlon MP per i server, e gli ultimi Duron e Sempron. And\u00f2 a soppiantare lo Slot A utilizzato per i primi Athlon ed \u00e8 stato sostituito a met\u00e0 2005 dai Socket 940 e Socket 754 per gli Athlon 64 di ultima generazione. \u00c8 stato un socket molto longevo, durato dal 2000 fino al 2005 e ha ospitato processori da 600\u00a0MHz (Duron) fino a 2,33\u00a0GHz (Athlon XP 3200+) supportando bus di 100\u00a0MHz, 133\u00a0MHz, 166\u00a0MHz e 200\u00a0MHz.\nLa forma del socket 462, le sue dimensioni ed i contatti meccanici sono gli stessi dei corrispettivi del socket 370 (se escludiamo che quest'ultimo mancava di due delle sei alette di agganciamento presenti sull'altro socket). In conseguenza di ci\u00f2, molti dissipatori possono essere utilizzati su entrambi i socket. Tuttavia, non \u00e8 detto che un qualsiasi dissipatore compatibile con uno dei due socket vada bene anche con l'altro: molti dissipatori per socket 370 sono troppo piccoli per soddisfare le necessit\u00e0 di un processore su socket 462, viceversa alcune schede madri con socket 370 non accettano i dissipatori per socket 462 perch\u00e9 troppo grandi."}
{"id": "214704", "revid": "190578", "url": "https://it.wikipedia.org/wiki?curid=214704", "title": "Jos\u00e9 Afonso", "text": "L'infanzia e l'adolescenza.\nNato il 2 agosto del 1929 ad Aveiro, \"nella parte della citt\u00e0 orientata verso il realismo e verso il mare\", in una famiglia di amministratori coloniali dell'impero lusitano, di orientamenti reazionari, pro-salazaristi e addirittura filo-hitleriani, divenne la voce della Resistenza, della rivolta e della rinascita del suo paese.\nQuando il padre, Jos\u00e9 Nepomuceno Afonso, viene trasferito in Angola, nel 1930, come delegato del procuratore della Repubblica, il piccolo Jos\u00e9 rimane a Aveiro per motivi di salute, affidato alle cure della zia Gig\u00e9 e dello zio Xico, un \u201crepubblicano anticlericale e contrario alla dittatura di Sid\u00f3nio Pais. Un uomo integro.\u201d.\nDal 1932 al 1937 Jos\u00e9 Afonso vive con in genitori ed i fratelli in Angola, incantato ed abbagliato dalle immensit\u00e0 africane. Il suo rapporto fisico con la natura \u00e8 la causa del suo profondo legame con il continente africano, che si rifletter\u00e0 in tutta la sua vita. I fragori dei tuoni, i grandi fiumi attraversati su delle zattere e la foresta gli avevano occultato la realt\u00e0 coloniale. Solo anni dopo, esercitando la sua cattedra di insegnamento in Mozambico, avr\u00e0 modo di conoscere l'amara immagine della societ\u00e0 coloniale modellata sullo stile dell'apartheid sudafricano.\nNel 1937 ritorna a Aveiro, dove \u00e8 ricevuto dalle zie materne; nello stesso anno parte per il Mozambico. A Louren\u00e7o Marques (l'odierna Maputo) rivede i genitori e i fratelli, con i quali vivr\u00e0 per l'ultima volta assieme fino al 1938.\nTornato in Portogallo, nel 1938, Jos\u00e9 Afonso viene ospitato dallo zio Filomeno, allora presidente della Camera dei deputati gi\u00e0 in pieno regime salazarista, a Belmonte. L'anno dopo i genitori sono gi\u00e0 a Timor, dove verranno catturati e deportati dagli occupanti giapponesi, fino al 1945. Per tre anni Jos\u00e9 Afonso rimane senza alcuna notizia dei genitori.\nLa formazione politica.\nA Belmonte, \"Zeca\" Afonso termina l'istruzione primaria e vive nell'ambiente pi\u00f9 profondo del salazarismo clericale e fascista, di cui lo zio \u00e8 fervente ammiratore e sostenitore. \"Fu l'anno pi\u00f9 brutto e disgraziato della mia vita\", ebbe ad ammettere in confidenza. Filofranchista e filonazista, lo zio di Jos\u00e9 Afonso lo costringe a indossare la divisa della Mocidade Portuguesa, l'organizzazione giovanile salazarista fondata sul modello della Giovent\u00f9 Fascista italiana e della Hitlerjugend tedesca. Ma con il suo arrivo a Coimbra nel 1940, ospitato da una zia molto religiosa, le sue pulsioni pi\u00f9 intime si sovrappongono alle influenze familiari.\nJos\u00e9 Afonso comincia a cantare verso la fine del quinto anno del Liceo Dom Jo\u00e3o III, e la sua voce non resta indifferente e comincia a risuonare per la citt\u00e0 vecchia. I tradizionalisti cominciano a chiamarlo \"Il ragazzino che canta bene\".\nA Coimbra passa per le \u201cRep\u00fablicas\u201d, le libere associazioni studentesche, ove conosce l'amicizia e la goliardia accademica. Sedotto dalla citt\u00e0 e dalla sua atmosfera, ha i suoi primi contatti con l'associazionismo cooperativo e ricreativo e gioca a calcio nella squadra dell'Universit\u00e0, la \u201cAcad\u00e9mica\u201d girando con la squadra un po' per tutto il paese.\nNei collettivi conosce dei \u201ctipacci popolari\u201d, tra i quali Fl\u00e1vio Rodrigues, che ammira come grande chitarrista, superiore addirittura a Artur Paredes. Si inizia all'arte della serenata e canta in \u201cfeste e sagre di paese. Un'occasione qualsiasi bastava per invitare degli studenti di Coimbra, che si riempivano la pancia a facevano cantare la gente...\u201d.\nDa studente, fa parte di vari gruppi dell'\u201cOrfe\u00e3o Acad\u00e9mico de Coimbra\u201d e della \u201cTuna Acad\u00e9mica da Universidade de Coimbra\u201d; con i gruppi tiene spettacoli non solo in Portogallo, ma anche in Angola e in Mozambico. Jos\u00e9 Afonso diviene una vera stella del fado di Coimbra, tradizionale e lirico; ma \u00e8 anche l'epoca in cui, alla ricerca delle canzoni della pi\u00f9 autentica tradizione popolare, Jos\u00e9 Afonso entra in contatto con gli ambienti sociali pi\u00f9 miserevoli (il Portogallo era di gran lunga il paese pi\u00f9 povero dell'intera Europa occidentale), specialmente nella citt\u00e0 di Porto. \u00c8 proprio dal poverissimo quartiere di Barredo che trae l'ispirazione per la ballata \"Menino do Bairro Negro\".\nI primi dischi.\nNel 1958 Jos\u00e9 Afonso scrive il suo primo disco, \u201cBaladas de Coimbra\u201d, proprio nel momento in cui accompagna e sostiene il movimento che si \u00e8 raccolto attorno alla candidatura alla presidenza di Humberto Delgado. Si tratta di elezioni in cui il regime, per dimostrare una sua \u201capertura democratica\u201d, ha permesso che si presentasse un candidato chiaramente di opposizione; ciononostante, si tratta di un'apertura di pura facciata. Vengono commessi ogni sorta di brogli elettorali e di intimidazioni violente nei confronti dell'opposizione; passa naturalmente il candidato del regime (Am\u00e9rico Tom\u00e1s, che nel 1974 verr\u00e0 cacciato assieme a Marcelo Caetano dalla \u201cRivoluzione dei Garofani\u201d) e Delgado deve prendere la via dell'esilio per sfuggire alle persecuzioni della PIDE. Pi\u00f9 tardi, Jos\u00e9 Afonso incide \u201cOs Vampiros\u201d che, assieme alla \u201cTrova do Vento que Passa\u201d, scritta da Manuel Alegre e interpretata da Adriano Correia de Oliveira, costituisce una pietra miliare nella canzone di impegno e di resistenza antifascista.\nNel maggio del 1964, Jos\u00e9 Afonso tiene un concerto a Gr\u00e2ndola, una cittadina della regione meridionale dell'Alentejo, dove ha modo di conoscere la locale realt\u00e0 associativa e cooperativa (la \u201cSociedade Musical Fraternidade Oper\u00e1ria Grandolense\u201d \u00e8 stata fondata alla fine degli anni '40 e subisce in ogni momento la mannaia del regime); impressionato fortemente, se ne ricorder\u00e0 anni dopo scrivendovi sopra una canzone. Poco dopo, Jos\u00e9 Afonso parte ad insegnare in Mozambico; professore di liceo, svolge un'intensa attivit\u00e0 politica anticolonialista che gli causa i primi gravi problemi con la PIDE e con l'amministrazione coloniale. Pi\u00f9 tardi torna in Portogallo, dove viene inviato a insegnare a Set\u00fabal (non lontano da Gr\u00e2ndola), ma la sua attivit\u00e0 di oppositore totale al regime si intensifica e viene espulso dall'insegnamento. Per sopravvivere si vede costretto a dare lezioni private e incide pi\u00f9 tardi il suo primo album, \"Baladas e Can\u00e7\u00f5es\".\nTra il 1967 e il 1970, Jos\u00e9 Afonso svolge un'attivit\u00e0 politica e musicale enorme e diventa un simbolo della resistenza antifascista. Viene numerose volte arrestato dalla PIDE, tiene contatti con la resistenza in esilio, con il PCP (il Partido Comunista Portugu\u00eas di \u00c1lvaro Cunhal) e con la sinistra radicale. Nel 1969 partecipa al primo incontro della \u201cChanson Portugaise de Combat\u201d a Parigi e si impegna moltissimo nell'elezione dei deputati all'Assemblea Nazionale della CDE a Set\u00fabal, incidendo anche l'album Cantares do Andarilho\", per il quale ottiene il primo premio della \u201cCasa de Imprensa\u201d (l'associazione dei giornalisti portoghesi) per il miglior disco dell'anno, e il premio per la migliore interpretazione. Bersaglio di continue censure, il suo nome viene totalmente bandito dalla carta stampata e dalla televisione; alcuni giornali, per poterlo ancora nominare, devono ricorrere a...scrivere il suo nome al rovescio, e compare quindi spesso un misterioso \u201cEsoj Osnofa\u201d.\nCantigas do Maio e Gr\u00e2ndola vila morena.\nCon gli arrangiamenti di Jos\u00e9 M\u00e1rio Branco, nel 1971, pubblica quello che \u00e8 forse il suo disco pi\u00f9 conosciuto ed importante, \"Cantigas do Maio\". \u00c8 l'album che contiene \"Gr\u00e2ndola vila morena\" , la canzone-simbolo della rivoluzione antifascista di tre anni dopo. \"Gr\u00e2ndola vila morena\" era stata composta in omaggio alla \"Sociedade Musical Fraternidade Oper\u00e1ria Grandolense\", una delle prime cooperative e associazioni operaie severamente represse dal regime.\nFu infatti proprio la trasmissione di questa canzone di Jos\u00e9 Afonso (fino ad allora assolutamente proibita) dalle onde di \"Limite\", il programma musicale quotidiano notturno di \"R\u00e1dio Renascen\u00e7a\", un'emittente cattolica, che diede il segnale d'inizio, alla mezzanotte del 25 aprile 1974, alla \"Revolu\u00e7\u00e3o dos cravos\", la Rivoluzione dei garofani (cos\u00ec chiamata dai fiori che una venditrice ambulante si mise a offrire ai militari di sinistra la mattina del sollevamento, in Pra\u00e7a do Com\u00earcio) che mise fine alla dittatura fascista portoghese, che durava da cinquant'anni.\nDopo la rivoluzione, Jos\u00e9 Afonso dichiarer\u00e0: \u201cNon sapevo assolutamente della decisione del Comitato delle Forze Armate di utilizzare la mia canzone come segnale per la rivolta, e non mi resi conto immediatamente della portata della cosa. Me ne resi conto solo quando, nei giorni immediatamente susseguenti agli avvenimenti, cominciai a sentirla cantare da non so quante persone per le strade. Fu una sensazione bellissima e strana al tempo stesso.\u201d\nIntanto, \u201co Zeca\u201d partecipa a vari festival dove viene coraggiosamente invitato. Viene pubblicato un libro, \u201cJos\u00e9 Afonso\u201d, coordinato da Viale Moutinho, che viene sequestrato due giorni dopo la sua apparizione. Incide l'album \"Eu vou ser como a toupeira\", e, nel 1973, canta al III Congresso dell'Opposizione Democratica e incide \"Venham mais cinco\".\nDopo la Rivoluzione.\nDopo la \u201cRivoluzione dei Garofani partecipa a numerosi \"cantos livres\" e incide l'album \"Coro dos Tribunais\", dove si avvale della collaborazione, tra gli altri, di Fausto, Adriano Correia de Oliveira, Vitorino e Jos\u00e9 Niza. Nel 1975 canta in un gran numero di spettacoli di vario genere (anche di danza) e incide un altro album fondamentale, \"Com as minhas tamanquinhas\".\nNel 1976 appoggia la candidatura alla presidenza di Otelo Saraiva de Carvalho; nel 1981 tiene uno spettacolo al Th\u00e9\u00e2tre De La Ville de Paris, compone la musica per lo spettacolo teatrale \"Fern\u00e3o Mendes\" per la compagnia della \"Barraca\" e incide \"Enquanto h\u00e1 for\u00e7a\" e \"Fura fura\".\nNel 1985 Jos\u00e9 Afonso si ammala gravemente e tiene il suo ultimo spettacolo al Coliseu di Lisbona. Si moltiplicano i riconoscimenti e gli omaggi, e viene decorato con l'Ordem da Liberdade. Non cessa comunque la sua attivit\u00e0 politica e appoggia la candidata di sinistra alla presidenza della repubblica, Maria de Lourdes Pintasilgo (che non viene eletta). Incide anche il suo ultimo disco, Galinhas do Mato.\nJos\u00e9 Afonso muore il 23 febbraio 1987 all'ospedale di Set\u00fabal vittima della sclerosi laterale amiotrofica."}
{"id": "214707", "revid": "1798848", "url": "https://it.wikipedia.org/wiki?curid=214707", "title": "Ivan Lendl", "text": "Soprannominato \"Terminator\", per la continuit\u00e0 del suo altissimo rendimento, viene considerato uno dei pi\u00f9 forti tennisti della storia.\nVincitore di otto titoli del Grande Slam e quattro volte campione del mondo ITF, ha dominato la classifica ATP nella seconda met\u00e0 degli anni ottanta e a fine carriera risulter\u00e0 il giocatore rimasto al primo posto del ranking per il maggior numero di settimane (270), battendo il precedente record di Jimmy Connors (primato poi superato da Pete Sampras, Roger Federer e Novak \u0110okovi\u0107). Il suo palmar\u00e8s \u00e8 di 94 tornei vinti, a cui vanno aggiunti 50 tornei di singolare fuori dal circuito ATP, 6 titoli di doppio e un totale di premi in denaro di 21.262.417 dollari (record dell'epoca). \nLa sua lunga carriera \u00e8 nota per la rivalit\u00e0 prima con Jimmy Connors e John McEnroe poi con Mats Wilander, Stefan Edberg e Boris Becker. Punto dolente della sua carriera \u00e8 non essere mai riuscito a vincere il torneo di Wimbledon, dove disput\u00f2 due finali e cinque semifinali in otto anni (1983-1990). \nNel 2001, \u00e8 stato inserito nella International Tennis Hall of Fame.\nBiografia.\nCresciuto a Ostrava, in Cecoslovacchia da genitori tennisti (sua madre Olga fu anche n. 2 nel ranking nazionale), fu iniziato al tennis molto giovane.\nNel 1981 si \u00e8 trasferito negli USA, inizialmente prese residenza presso Wojciech Fibak ma nel 1984 compr\u00f2 una propria abitazione a Greenwich (Connecticut). Nel 1987 chiese ed ottenne una green card e nel 1992 divenne a tutti gli effetti cittadino degli Stati Uniti d'America.\nIl 16 settembre 1989 si \u00e8 sposato con Samantha Frankel. La coppia ha avuto cinque figlie: Marika (1990), le gemelle Isabelle e Caroline (1991), Daniela (1993) e Nikola (1998).\nCarriera.\n1978-1979: primi anni.\nInizia a giocare nelle categorie juniores nazionali e passa ben presto ai tornei internazionali, nel 1976 vinse il Torneo Avvenire e l'Orange Bowl e divenne anche il leader mondiale della classifica di categoria. Nel 1978 la sua eccezionale carriera giovanile culmina con le vittorie all'Open di Francia 1978 e al Torneo di Wimbledon 1978 juniores. Grazie a questi risultati Lendl debutta nel mondo dei professionisti (gi\u00e0 a Parigi gli fu concesso di entrare anche nel tabellone principale ma fu eliminato al primo turno dall'argentino Jos\u00e9 Luis Clerc).\nFin dal primo anno nel circuito riesce a conseguire risultati di rilievo arrivando in semifinale in due occasioni: la prima volta in settembre all'Aix-en-Provence Open venendo sconfitto ancora da Clerc e il mese successivo al Torneo God\u00f2 perdendo contro Bal\u00e1zs Tar\u00f3czy. Chiude l'anno al 74\u00ba posto della classifica mondiale.\nNel 1979 raggiunge la sua prima finale da professionista al torneo di Bruxelles perdendo ancora per mano di Tar\u00f3czy, arriva anche in semifinale nel Canada Open ma viene nettamente sconfitto dal dominatore del circuito Bj\u00f6rn Borg. All'Open di Francia disputa un buon torneo superando anche l'anziano campione Arthur Ashe nel terzo turno prima di arrendersi nell'incontro successivo con Vitas Gerulaitis. Viceversa a Wimbledon esce al primo turno e all'US Open al secondo. A fine anno \u00e8 il numero 20 del mondo.\n1980-1982: prime vittorie.\nIl 1980 \u00e8 l'anno in cui Ivan raggiunge i primi grandi risultati. In marzo approda alla sua seconda finale da professionista, tuttavia a negargli la gioia della vittoria stavolta sar\u00e0 Victor Amaya. Il mese dopo riesce ad ottenere il primo successo ad Houston contro Eddie Dibbs. Negli slam di Parigi e Londra perde al terzo turno. In agosto riesce a vincere a Montr\u00e9al superando Borg in finale (per ritiro dello svedese). Nell'ultimo Slam di stagione raggiunge per la prima volta i quarti di finale, ad eliminarlo sar\u00e0 John McEnroe. Nel finale di stagione inizia a mietere successi in sequenza vincendo diversi tornei ravvicinati; il primo a Barcellona (contro Vilas), poi a Basilea in cui riesce per la prima ed unica volta in carriera a sconfiggere lo svedese Borg, Tokyo, Hong Kong ed infine Taipei. Si qualifica per la prima volta al Master di fine anno (disputato nel gennaio dell'anno seguente). In questa occasione avviene uno degli episodi pi\u00f9 controversi della carriera di Lendl, che lo porter\u00e0 a subire diverse critiche tra cui quella diretta del collega e rivale Jimmy Connors che arriv\u00f2 ad insultarlo pesantemente perfino in campo. Infatti Ivan dopo aver superato agevolmente Vilas e Solomon affront\u00f2 Connors giocando volontariamente al di sotto delle proprie capacit\u00e0 e secondo alcuni (tra cui lo stesso Connors) perse di proposito per evitare di affrontare in semifinale il temuto campione svedese Borg, considerato il pi\u00f9 forte giocatore del mondo. Infatti Lendl ebbe facilmente ragione del pi\u00f9 morbido Gene Mayer mentre Borg fu costretto a giocare una combattuta partita contro l'americano. La strategia di Ivan tuttavia fu inutile in quanto Borg sconfisse Connors in semifinale e poi in finale liquid\u00f2 nettamente anche Lendl per 6-4, 6-2, 6-2. A fine anno \u00e8 al sesto posto del ranking mondiale, per la prima volta in top-10.\nIl 1981 \u00e8 l'anno della definitiva consacrazione, in quell'anno infatti riesce a raggiungere per la prima volta la finale di un torneo dei grande slam, a Parigi. Durante il torneo sconfigge John McEnroe nei quarti e Jos\u00e9 Luis Clerc in semifinale prima di arrendersi a Bj\u00f6rn Borg, a cui comunque sar\u00e0 in grado di strappare gli unici due set nel torneo. In precedenza aveva conseguito importanti risultati fin dall'inizio della stagione; finalista a Richomnd (contro Noah) e a La Quinta (Connors) e poi vincitore a Stoccarda e Las Vegas. Un mese dopo Parigi invece delude a Londra in cui pur essendo testa di serie numero quattro del tabellone perde subito contro lo sconosciuto Charlie Fancutt. Anche all'US Open esce anzitempo contro Vitas Gerulaitis al quarto turno, al termine del torneo Borg si ritira lasciando campo libero al rivale McEnroe, al giovane Lendl e al redivivo Connors. Dopo New York riesce a riprendere quota vincendo in sequenza a Madrid, Barcellona, Basilea e Vienna. Prima della fine della stagione riesce ad imporsi anche a Buenos Aires e nel gennaio dell'anno seguente vince Masters di fine anno superando McEnroe e Gerulaitis. A fine anno \u00e8 il numero due della classifica mondiale, ha raggiunto 15 finali su 21 tornei disputati vincendone 10.\nIl 1982 inizia alla grande con vittorie a Delray Beach, Genova, Monaco, Strasburgo, Francoforte, Houston e al WCT Finals 1982. Durante questa parte di stagione Lendl infila una striscia di 44 vittorie consecutive (solo due in meno del record di Guillermo Vilas). In maggio vince anche a Forest Hills ma al Roland Garros, pur essendo uno dei giocatori pi\u00f9 attesi e testa di serie numero due, viene eliminato a sorpresa dal debuttante Mats Wilander che poi si aggiudicher\u00e0 il titolo. Dopo Parigi non partecipa a Wimbledon e in luglio vince a Washingtone North Conway presentandosi all'US Open tra i grandi favoriti. Riesce a raggiungere per la prima volta la finale superando Wilander, Warwick e McEnroe ma all'ultimo atto Connors gli nega la vittoria del primo slam in carriera. Prima della fine della stagione si aggiudica il torneo di Cincinnati e soprattutto il secondo Master di fine anno consecutivo superando Yannick Noah, Jimmy Connors e John McEnroe senza perdere nessun set in tutto il torneo. A fine anno ha vinto 15 tornei ed \u00e8 al terzo posto del ranking mondiale dietro McEnroe e Connors.\n1983-1991: gli anni migliori.\nNel 1983 si deve attendere marzo per vederlo trionfare in un torneo (a Milano), in precedenza era stato sconfitto in finale due volte da McEnroe e Curren. Grazie a questi piazzamenti il 28 febbraio 1983 diventa il sesto giocatore della storia a raggiungere la vetta del ranking mondiale (il primo, e fino al 1998 l'unico, a riuscirci senza aver vinto nessun titolo del Grande Slam), strappandola a Connors e mantenendola per undici settimane prima di ricederla all'americano. Prima di partecipare al primo slam stagionale riesce a vincere anche ad Houston ed a Hilton Head, inoltre arriva in finale al WCT Finals 1983, battuto da John McEnroe. A Parigi, confermando la tradizione, non riesce ad imporsi nonostante il suo gioco da fondo sia avvantaggiato dalla superficie di gioco. Stavolta \u00e8 l'idolo di casa Yannick Noah a bloccarlo nei quarti di finale. In preparazione a Wimbledon arriva in semifinale al Queen's Club Championships, superato da Connors e anche nel torneo londinese raggiunge il medesimo risultato (eliminato da McEnroe). Dopo Londra vince a Montr\u00e9al e arriva per la seconda volta consecutiva in finale all'US Open, ancora sconfitto per mano di Connors. Nel finale di stagione riconquista la vetta del ranking e vince a San Francisco e a Tokyo e prende parte, dopo due anni di assenza, all'Australian Open. Partito come testa di serie numero 1 (per la prima volta in uno slam) Lendl disputa un ottimo torneo e riesce ad imporsi sui quotati Pat Cash, Tom\u00e1\u0161 \u0160m\u00edd e Tim Mayotte ma in finale si arrende a Mats Wilander, per il cecoslovacco \u00e8 la quarta sconfitta in quattro finali del grande slam. Al Master di fine anno perde in finale contro McEnroe e scende al secondo posto della classifica mondiale.\nIl 1984 \u00e8 l'anno di John McEnroe. L'americano sembra imbattibile e per tutta la prima parte della stagione si aggiudica praticamente tutti i tornei a cui partecipa. Lendl ne paga le conseguenze perdendo quattro volte in altrettante partite nei primi cinque mesi di stagione e accontentandosi solo delle briciole. I due si affrontano nella finale del Roland Garros ed \u00e8 qui che Lendl (che in semifinale aveva eliminato Wilander) si prende la pi\u00f9 clamorosa delle rivincite. Sotto di due set, Ivan riusc\u00ec a compiere una vera e propria impresa, rimontando e aggiudicandosi cos\u00ec l'incontro (3-6 2-6 6-4 7-5 7-5). McEnroe, letteralmente infuriato per la sconfitta (a suo stesso dire la peggiore e pi\u00f9 bruciante della sua intera carriera), lasci\u00f2 il palco della premiazione senza proferire alcun commento e ricevendo cos\u00ec gli assordanti fischi del pubblico. Con la vittoria di Parigi il cecoslovacco conquistava finalmente il suo primo titolo nel grande slam. Dopo Parigi McEnroe torn\u00f2 a dettare legge per tutto il resto della stagione vincendo a Wimbledon contro Connors (che aveva eliminato Lendl in semifinale) e soprattutto all'US Open, dove pot\u00e9 prendersi la rivincita battendo 6-3 6-4 6-1 il cecoslovacco in finale. Anche al Master di fine anno Lendl fu sconfitto dall'americano in finale. I due si alternano anche in vetta al ranking mondiale per la prima parte di stagione, da agosto in poi McEnroe detiene stabilmente lo scettro nella classifica.\nNel 1985 vince il WCT Finals 1985 superando Edberg, Connors e Mayotte e alcuni tornei minori nella prima parte di stagione ma non riesce a confermarsi nel primo slam a Parigi. In quel torneo supera Connors in semifinale ma viene sconfitto da Wilander nell'atto conclusivo. A Wimbledon conferma la scarsa adattabilit\u00e0 del suo gioco sulle superfici veloci non andando oltre il quarto turno, eliminato da Henri Leconte. La rivincita arriva a New York dove disputa un torneo eccezionale superando Yannick Noah, Jimmy Connors e l'odiato John McEnroe nella quarta finale consecutiva della competizione, aggiudicandosi il suo primo titolo a New York e secondo nel grande Slam. Con questa vittoria riprende dopo un anno la vetta del ranking mondiale, consolidando il primato nei mesi successivi vincendo a Stoccarda, Tokyo, Sydney e Wembley. Nell'ultimo Slam stagionale viene battuto in semifinale da Stefan Edberg. Chiude l'anno con undici tornei vinti e al numero uno del ranking mondiale, coronata con la conquista anche del Master battendo Boris Becker nella finale (la sesta consecutiva in questa competizione).\nNel 1986 sembra imbattibile, vince a Philadelphia, Boca Raton, Milano e Fort Myers prima di essere battuto in finale da Becker a Chicago. In preparazione all'Open di Francia vince anche gli Internazionali d'Italia e a Parigi vince nettamente il primo slam della stagione battendo nettamente in tre set Mikael Pernfors nella finale. Dopo Parigi si concentra sullo slam londinese, da lui reputato il torneo pi\u00f9 prestigioso in cui a causa del suo gioco da fondo non ha mai brillato. A Wimbledon disputa un grande torneo ma viene fermato in finale dal campione in carica Becker, specialista dei campi in erba, vanificando il sogno del cecoslovacco di poter vincere il titolo. Dopo Londra vince a Stratton Mountain e soprattutto all'US Open eliminando lungo il percorso Leconte ed Edberg ed avendo ragione del connazionale Miloslav Me\u010d\u00ed\u0159 in tre set nella finale. Dopo aver vinto l'ultimo slam stagione (quell'anno l'Australian Open non si terr\u00e0 perch\u00e9 verr\u00e0 spostato nel calendario a gennaio del 1987) il suo rendimento subisce una leggera flessione, non riuscendo pi\u00f9 a vincere tornei fino a dicembre, quando conquista il suo quarto Master (secondo consecutivo) vincendo tutte le partite del suo gruppo contro Yannick Noah, Stefan Edberg ed Andr\u00e9s G\u00f3mez. Poi in semifinale piega Wilander e in finale si prenda la rivincita contro Becker che a giugno gli aveva impedito di conquistare Wimbledon. Chiude l'anno al numero uno del ranking mondiale, posizione mai ceduta nel corso di tutta la stagione.\nLa stagione 1987 inizia con l'Australian Open (ricollocato a gennaio nel tentativo, riuscito, di fargli riguadagnare la popolarit\u00e0 persa negli ultimi 15 anni). Lendl approda in semifinale ma viene sconfitto da Pat Cash. La prima parte di stagione \u00e8 abbastanza deludente e vede come massimo risultato la finale a Miami, in cui dopo aver superato l'anziano Connors viene battuto da Me\u010d\u00ed\u0159. Prima dello slam di Parigi si aggiudica il torneo sulla terra battuta di Amburgo presentandosi a Parigi da grande favorito; qui non delude le attese aggiudicandosi il torneo superando Mats Wilander nell'ultimo atto. A quel punto la sua attenzione \u00e8 rivolta all'agognato Wimbledon; qui non delude le attese superando Johan Kriek, Henri Leconte e lo specialista Stefan Edberg ma perde a sorpresa in finale contro l'altro specialista del verde Pat Cash, anche quest'anno la delusione \u00e8 grande nel veder sfumare all'ultimo atto il torneo che pi\u00f9 di ogni altro vorrebbe vincere. Dopo alcune vittorie in tornei minori difende con successo il suo titolo all'US Open (seconda vittoria e quinta finale consecutiva) battendo tutti i suoi rivali e non perdendo nessun set lungo tutto il percorso: McEnroe nei quarti, Connors in semifinale e Wilander in finale. Nel finale di stagione raggiunge la settima finale consecutiva al Master e la vince contro Wilander. Come l'anno precedente \u00e8 rimasto in vetta alla classifica mondiale per tutto l'anno.\nAll'Australian Open 1988 si ripete il copione dell'anno precedente che vede Lendl eliminato in semifinale dall'australiano Pat Cash. Nei mesi seguenti in preparazione al Roland Garros vince a Monte Carlo e poi a Roma presentandosi da grande favorito nello slam parigino, in cui ha vinto le ultime due edizioni. La sua avventura \u00e8 estremamente deludente poich\u00e9 viene eliminato nei quarti di finale dallo svedese Jonas Svensson in soli tre set. Dopo Parigi come di consueto cura meticolosamente la preparazione per conquistare il torneo di Wimbledon, tuttavia la sua rincorsa al titolo si interrompe in semifinale per mano di Boris Becker, che gi\u00e0 due anni prima lo aveva sconfitto nella sua prima finale londinese. All'US Open raggiunge la finale contro Mats Wilander, vincitore di due dei tre slam disputati in stagione, in una combattutissima finale di quasi cinque ore, i due si giocano, oltre il titolo, anche il primato del ranking ed \u00e8 Mats a prevalere togliendo a Lendl dopo 157 settimane consecutive lo scettro del tennis mondiale (solo 3 settimane in meno del record di Connors). Nel finale di stagione Ivan raggiunge la sua nona ed ultima finale consecutiva, venendo sconfitto da Boris Becker. Termina l'anno al numero due della classifica mondiale, nel complesso la stagione \u00e8 stata al di sotto delle aspettative poich\u00e9 si aggiudica solo tre tornei, tra cui nessuno del grande slam per la prima volta dal 1984.\nDopo una stagione deludente Lendl \u00e8 in cerca di riscatto e lo trova immediatamente gi\u00e0 in Australia vincendo il primo slam stagionale (per la prima volta in carriera), superando McEnroe, Muster e Me\u010d\u00ed\u0159. Grazie a questo risultato il 30 gennaio 1989 riconquista per l'ultima volta la vetta della classifica mondiale, mantenendola per 80 settimane. In marzo si aggiudica due tornei a Scottsdale e Miami ma il suo sguardo \u00e8 gi\u00e0 puntato su Wimbledon, unico torneo mancante del suo palmares. Nel Roland Garros subisce una cocente eliminazione a sorpresa nel quarto turno per mano della sorpresa del torneo Michael Chang. Quella partita \u00e8 passata alla storia poich\u00e9 Chang, colto dai crampi gi\u00e0 alla fine del terzo set, riusc\u00ec a portare a casa la vittoria al quinto, dopo un'epica battaglia (4 ore e 38 minuti). Particolarmente celebre rimase l'ottavo gioco del quinto set quando, sul 4-3 per Chang, 15/30 per Lendl, il giovane americano si invent\u00f2 di battere la palla dal basso deridendo il cecoslovacco. In giugno al Queen's (tradizionale prologo di Wimbledon) riusc\u00ec ad imporsi (grazie anche all'assenza di alcuni giocatori di primo piano dei campi d'erba) e questo fece ben sperare per Wimbledon, tuttavia il torneo non and\u00f2 come previsto e pur giocando ottimamente si arrese per la terza volta a Becker in semifinale, come l'anno precedente. All'US Open Ivan raggiunge la sua ottava finale consecutiva (eliminando Jim Courier, Tim Mayotte e Andre Agassi) ma \u00e8 ancora Becker a sconfiggerlo. Prima della fine della stagione vince a Bordeaux, Sidney e Stoccolma ma nel Master di fine anno per la prima volta in carriera non approda in finale, verr\u00e0 infatti eliminato al penultimo atto da Stefan Edberg. Chiude l'anno al primo posto della classifica mondiale con 10 tornei vinti.\nIl 1990 inizia con una brutta eliminazione nei quarti di finale a Sidney per mano di Yannick Noah. Pochi giorni dopo Lendl riesce comunque a difendere il suo titolo nell'Australian Open conquistando il suo ottavo e ultimo titolo nel grande slam. Vince in sequenza a Milano e a Toronto ma a Stoccarda viene fermato in finale da Becker. Quell'anno Lendl prende una decisione destinata a passare alla storia: con l'intento di aggiudicarsi finalmente Wimbledon rinuncia a partecipare all'Open di Francia, in cui sarebbe stato tra i favoriti (per quanto nelle ultime due edizioni aveva dimostrato un calo di rendimento sulla terra rossa), per poter consolidare il suo stile di gioco sull'erba con maggiori incursioni a rete. La strategia sembra dare i suoi frutti quando Lendl riesce a vincere il Queen's Club Championships imponendosi su McEnroe in semifinale e Becker in finale. Nonostante l'impegno ai limiti dell'ossessione i suoi sforzi vengono vanificati in semifinale per mano di Edberg. Dopo l'ennesima delusione londinese Lendl non riesce pi\u00f9 ad essere incisivo e il 12 agosto 1990 \u00e8 l'ultimo giorno di Ivan in vetta della classifica mondiale, dopo 270 settimane complessive (nuovo record). All'US Open dopo otto finali consecutive esce nei quarti per mano del diciannovenne futuro vincitore Pete Sampras. In ottobre vince a Tokyo e nell'ATP Tour World Championships di fine anno (nuovo nome del Masters) raggiunge la semifinale (battuto da Edberg). Nella nuova competizione Grand Slam Cup perde a sorpresa nei quarti di finale contro l'americano David Wheaton. A fine anno si \u00e8 aggiudicato cinque tornei ed \u00e8 sceso al terzo posto della classifica mondiale.\nIl 1991 \u00e8 l'ultimo anno giocato da Lendl ad alti livelli. Inizia bene raggiungendo la finale nel primo slam di stagione ma verr\u00e0 sconfitto da Becker. In febbraio vince due tornei consecutivi a Filadelfia e Memphis, poi non partecipa all'Open di Francia, sempre con l'intento di aggiudicarsi Wimbledon, tuttavia a Londra la sua prestazione \u00e8 estremamente deludente e non va oltre il terzo turno, eliminato da David Wheaton. Dopo aver vinto a Long Island superando Edberg in finale a New York approda per l'ultima volta in una semifinale del grande slam, sconfitto proprio da Edberg, nel torneo aveva superato Goran Ivani\u0161evi\u0107 e Michael Stich. A fine anno arriva in semifinale sia nell'ATP Tour World Championships che nella Grand Slam Cup, eliminato rispettivamente da Sampras e da Chang. Nel corso della stagione si \u00e8 aggiudicato 3 tornei e chiude al quinto posto del ranking mondiale.\n1992-1994: fine carriera.\nIl 1992 \u00e8 l'anno del rapido declino. Dopo una buona prova in Australia in cui arriva fino ai quarti di finale, perdendo una gara molto combattuta contro Stefan Edberg, non riesce pi\u00f9 ad ottenere risultati di rilievo perdendo sempre prima delle semifinali. Negli Slam di Parigi e Londra subisce eliminazioni al secondo e quarto turno. La prima finale dell'anno \u00e8 in luglio a Toronto, sconfitto da Andre Agassi. Il mese successivo raggiunge due finali in breve tempo. Prima a Cincinnati, ma viene battuto da Pete Sampras; poi a Long Island, battuto da Petr Korda. All'US Open ottiene l'ultimo risultato di rilievo nel Grande Slam raggiungendo i quarti di finale. Durante il torneo supera l'antico rivale Connors e poi Boris Becker (rimarr\u00e0 per il tennista ceco l'unica vittoria ottenuta su Becker in una prova dello slam), ma si arrende a Stefan Edberg. In ottobre a Tokyo vince l'unico torneo della stagione battendo in finale Henrik Holm. Si qualifica per l'ultima volta in carriera al Master di fine anno ma non partecipa per problemi fisici (assente per la prima volta dal 1979). A fine stagione \u00e8 ottavo nella classifica mondiale e durante l'anno \u00e8 riuscito a ottenere la millesima vittoria da professionista, risultato ottenuto solo da Connors in precedenza.\nIl 1993 \u00e8 un anno privo di soddisfazioni, riesce a vincere gli ultimi due tornei della sua carriera (Monaco e Tokyo) e a raggiungere altre due finali (Filadelfia e Nizza) ma le sue prestazioni nel Grande Slam sono decisamente deludenti. Riesce a superare il primo turno solo a Wimbledon contro Brian Devening, verr\u00e0 tuttavia eliminato subito dopo da Arnaud Boetsch, chiudendo cos\u00ec la sua ultima apparizione nel torneo londinese. Chiude la stagione al 19\u00ba posto della classifica mondiale; fuori dalla top-10 per la prima volta dal 1979.\nIl 1994 si apre in modo molto positivo poich\u00e9 Lendl raggiunge quasi a sorpresa la finale nel New South Wales Open di Sidney, perdendo per\u00f2 contro Sampras, si tratta dell'ultima finale della carriera di Lendl. Pochi giorni dopo sar\u00e0 nuovamente Sampras ad eliminarlo nel quarto turno dell'Australian Open. Dopo mesi di prestazioni deludenti in cui ha raggiunto come massimo risultato la semifinale ad Hong Kong (eliminato da Patrick Rafter) partecipa al Roland Garros, uscendo subito per mano di Arnaud Boetsch. Nei mesi successivi gioca poco a causa di problemi fisici, principalmente alla schiena e non si presenta a Wimbledon. In settembre tenta l'avventura nell'US Open; al primo turno sconfigge in tre set Neil Borwick ma poi si ritira contro Bernd Karbacher mentre era sotto di due set per problemi alla schiena, che gi\u00e0 da tempo lo affliggevano.\nDopo New York non disputa pi\u00f9 nessuna partita ufficiale tuttavia lo stesso Lendl prende la decisione di ritirarsi solo dopo tre mesi dandone l'annuncio il 21 dicembre 1994. Al momento del ritiro era al 54\u00ba posto del ranking mondiale.\nCaratteristiche tecniche.\nIvan Lendl evidenzi\u00f2 subito una grande propensione al gioco aggressivo da fondocampo.\nTony Trabert e Arthur Ashe in particolare notarono che il giovane tennista era in grado di colpire il dritto con inedita potenza. Pi\u00f9 penetrante di quello carico di \"top spin\" inaugurato da Bjorn Borg, pi\u00f9 solido del dritto piatto di Jimmy Connors, il colpo di Ivan ibridava lo stile classico degli attaccanti con quello moderno dei regolaristi, producendo un palleggio pressante anche da posizioni molto arretrate sul campo. Ampia e convessa la preparazione (faccia della racchetta chiusa, quasi parallela al suolo), schiaffo virtuale con la testa della racchetta sotto il livello del polso poco prima dell'impatto, classici il trasferimento di carico e la chiusura in alto e in avanti, sopra la spalla sinistra. Emblematica l'impugnatura, a met\u00e0 tra quella pi\u00f9 tradizionale usata ancora dalle tenniste (Evert, Navr\u00e1tilov\u00e1, Mandl\u00edkov\u00e1) e quella di Borg. Lendl ebbe a definirla per questo una \"semiwestern\", ma trattavasi pi\u00f9 propriamente di una \"eastern\", con la nocca del dito indice e l'eminenza ulnare del palmo perfettamente centrati sul piano verticale del manico a sezione ottagonale della racchetta. L'\"insideout\" di dritto, giocato da sinistra verso destra sul rovescio dell'avversario, e il lungo linea in corsa, furono da sempre le sue soluzioni vincenti per antonomasia. Pi\u00f9 tradizionale nel gesto e nell'impugnatura (oggi si definirebbe una \"continental\") il rovescio a una mano, col quale Lendl alternava il \"drive\" (originariamente piatto) al \"chip\", uno \"slice\" bloccato particolarmente adatto nella risposta al servizio a neutralizzare la vol\u00e9e dell'avversario e agevolare il successivo passante. Presto impar\u00f2 a liftare con un gesto pi\u00f9 schiaffeggiato (la racchetta impugnata lievemente pi\u00f9 in alto sul manico per una maggiore flessibilit\u00e0), accentuando la sbracciata e la violenza del colpo in accelerazioni e passanti, specie in lungo linea.\nIl servizio si distingueva per un lancio di palla molto alto, complementare al gesto ampio e diligente. Piatta e violenta la prima, pi\u00f9 lavorata la seconda. Dotato d'un fisico longilineo e imponente, Lendl ne ottimizz\u00f2 le potenzialit\u00e0 con allenamenti intensi e meticolosi, supplendo a un difetto di rapidit\u00e0 negli spostamenti con una perfetta coordinazione nella falcata, eccezionalmente lunga, e sfruttando le sue leve in drammatici allunghi. Pi\u00f9 impacciato sotto rete, sostenuto da riflessi non superlativi e da una tecnica scolastica. Questo e l'irregolarit\u00e0 della superficie che rendeva meno confortevoli i suoi colpi a rimbalzo, contribu\u00ec a negargli l'agognata vittoria nel torneo londinese di Wimbledon, insieme forse a un carattere nervoso gi\u00e0 denunciato e poi superato in altre prove dello Slam."}
{"id": "214709", "revid": "339392", "url": "https://it.wikipedia.org/wiki?curid=214709", "title": "Simon e Garfunkel", "text": ""}
{"id": "214710", "revid": "63760", "url": "https://it.wikipedia.org/wiki?curid=214710", "title": "Acciaccatura", "text": ""}
{"id": "214711", "revid": "7336", "url": "https://it.wikipedia.org/wiki?curid=214711", "title": "Appoggiatura", "text": ""}
{"id": "214712", "revid": "181699", "url": "https://it.wikipedia.org/wiki?curid=214712", "title": "Gruppetto", "text": ""}
{"id": "214716", "revid": "767487", "url": "https://it.wikipedia.org/wiki?curid=214716", "title": "Socket 563", "text": "Il Socket 563 \u00e8 il socket utilizzato esclusivamente in ambito mobile per le CPU AMD Athlon XP-M a basso consumo (16 W e 25 W). Per il proprio funzionamento richiedeva una componentistica sulla motherboard apposita in quanto era elettricamente incompatibile rispetto ai suoi predecessori."}
{"id": "214718", "revid": "1442080", "url": "https://it.wikipedia.org/wiki?curid=214718", "title": "Socket AM2", "text": "Il Socket AM2, conosciuto anche semplicemente come Socket M2, \u00e8 il socket utilizzato per le CPU AMD Opteron, Athlon 64 X2 a partire dal secondo trimestre 2006. Ha sostituito sia il Socket 939 che il Socket 940 e come quest'ultimo \u00e8 formato da 940 pin (ma con disposizione diversa) e consente di ospitare CPU con controller integrato per la RAM DDR2. Il Socket AM2 ha una conformazione pressoch\u00e9 identica a quella dei precedenti Socket 939 e 940 adottati da AMD; l'unica differenza \u00e8 data dalla larghezza complessiva leggermente superiore, riscontrata per\u00f2 anche in alcune schede madri per processori Opteron. \u00c8 possibile che questa differenza sia dovuta al produttore del Socket e non al design richiesto da AMD; in ogni caso, \u00e8 un elemento di secondaria importanza che non dovrebbe avere influenze dirette in termini di funzionamento delle CPU.\nCon l'introduzione del nuovo Socket AM2, AMD ha standardizzato l'intera linea di CPU per ci\u00f2 che concerne tutti i segmenti di mercato, dall'entry-level all'high-end, passando per la fascia media. \nA partire dal quarto trimestre 2007 \u00e8 stato introdotto il socket AM2+, specificamente sviluppato per i processori Phenom. Inoltre a partire dal primo trimestre del 2009 entrambi sono stati sostituiti dal socket AM3.\nProcessori utilizzati.\nI primi processori realizzati per questo socket sono stati gli Opteron serie 100 seguiti dagli Athlon 64 basati sui core Windsor, Orleans e Manila (tutti costruiti a 90 nm) e dai Sempron. \nDi seguito un elenco di processori desktop che hanno utilizzato il socket AM2, tutti dual core:\nCPU Sempron:"}
{"id": "214719", "revid": "2730", "url": "https://it.wikipedia.org/wiki?curid=214719", "title": "The Jimi Hendrix Experience", "text": "The Jimi Hendrix Experience \u00e8 stato il primo gruppo che faceva capo al chitarrista Jimi Hendrix; comprendeva il bassista Noel Redding e il batterista Mitch Mitchell.\nStoria del gruppo.\nIl gruppo si form\u00f2 a Londra nel 1966, quando il bassista degli Animals, Chas Chandler, not\u00f2 Hendrix negli Stati Uniti e lo convinse a seguirlo nella nazione britannica affiancandogli Redding e Mitchell. Il gruppo pubblic\u00f2 nel dicembre 1966 il primo 45 Giri \"Hey Joe - Stone Free\" che ebbe un notevole successo. La consacrazione del suo talento fu raggiunta subito con il primo album intitolato \"Are You Experienced\", ancora oggi considerato una pietra miliare del rock.\nCos\u00ec Hendrix decise di tornare ad esibirsi in America dopo aver raccolto i frutti del primo Lp: la prima apparizione ufficiale dell'Experience fu nell'occasione del grande evento del festival musicale di Monterey nel giugno del '67. Jimi Hendrix, conosciuto e \"temuto\" dai grandi chitarristi dell'epoca, si contese dietro le quinte l'entrata in scena con gli Who; si narra di una lite furibonda che sicuramente si risolse con l'entrata di questi ultimi; la loro apparizione fu fiammeggiante ma nessuno avrebbe potuto immaginare che subito dopo, un esordiente Jimi Hendrix, dopo aver sbalordito tutti con la sua strabiliante qualit\u00e0 di chitarrista, avrebbe realmente sacrificato la sua chitarra in un mistico incendio che mitizz\u00f2 la sua personalit\u00e0 al suo primo \"battesimo\".\nLe successive produzioni discografiche consolidarono la fama di innovatore del rock che Hendrix ormai aveva ottenuto: vengono cos\u00ec alla luce \"\" e \"Electric Ladyland\", due capolavori che segnano definitivamente l'ascesa esponenziale del \"talento di Seattle\".\nAssemblata per esigenze d'urgenza creativa di Jimi Hendrix, l'Experience non lo soddisfece mai artisticamente, poich\u00e9 si sentiva poco ascoltato e non sufficientemente seguito dai pur dotati Redding e Mitchell. La ricerca delle sonorit\u00e0 pi\u00f9 innovative e la sperimentazione musicale che Hendrix tent\u00f2 di introdurre non furono apprezzate totalmente, specialmente dal bassista Noel Redding. La sala prove pullulava di musicisti assoldati da Hendrix affinch\u00e9 contribuissero alla massima resa sonora di ogni singolo pezzo; tale affollamento di componenti musicali e l'esasperata ed estenuante ricerca del sound giusto portarono pertanto all'abbandono di Noel Redding della \"Jimi Hendrix Experience\" che, dopo particolarissimi e suggestivi esperimenti assemblativi (come il gruppo voluto da Hendrix nel grande concerto del festival di Woodstock), fu definitivamente sciolta.\nHendrix fu, a detta di molti, strumentalizzato dai suoi produttori in un periodo di grandi tensioni razziali che dilaniavano l'America. Perci\u00f2, spinto dai suoi discografici e dalle pressioni provenienti dalle \"fazioni nere\", Jimi Hendrix former\u00e0 la Band of Gypsys, costituita da soli musicisti neri: Jimi Hendrix (chitarra), Billy Cox (basso) e Buddy Miles (batteria); il risultato fu quello di un grande ensemble musicale."}
{"id": "214720", "revid": "1745361", "url": "https://it.wikipedia.org/wiki?curid=214720", "title": "Avatar", "text": ""}
{"id": "214724", "revid": "599013", "url": "https://it.wikipedia.org/wiki?curid=214724", "title": "Gopher", "text": "Gopher pu\u00f2 avere diversi significati."}
{"id": "214725", "revid": "599013", "url": "https://it.wikipedia.org/wiki?curid=214725", "title": "Yesshows", "text": "Yesshows \u00e8 il dodicesimo album (e il secondo album dal vivo) del gruppo \"progressive\" inglese Yes.\nIl disco.\nPubblicato poco dopo l'uscita di \"Drama\", \"Yesshows\" contiene materiale registrato in due concerti di alcuni anni prima: uno nel tour del 1976 (che faceva seguito alla pubblicazione di sole opere soliste dei membri del gruppo) e uno nel tour di \"Tormato\" del 1978. In entrambe queste date, la formazione sul palco era diversa da quella ufficiale al momento dell'uscita dell'album. La realizzazione di \"Yesshows\" ebbe la supervisione del bassista Chris Squire.\nCome il precedente album dal vivo \"Yessongs\" (1973), \"Yesshows\" inizia con una registrazione dell\"'uccello di fuoco\" di Igor' F\u00ebdorovi\u010d Stravinskij. In questa versione, i membri del gruppo accompagnano la registrazione con i propri strumenti.\nNelle registrazioni del 1976 (\"The Gates of Delirium\" e \"Ritual\") Patrick Moraz suona le tastiere; nel resto dell'album, questo ruolo \u00e8 coperto dal tastierista storico del gruppo, Rick Wakeman.\nSull'edizione originale (doppio disco in vinile), il brano \"Ritual\" era spezzato in due parti, fra il lato C e il lato D. Nell'edizione su CD, le due parti sono state ricongiunte, sebbene entrambe siano indicizzate come tracce.\nL'introduzione al brano \"Ritual\", con i ringraziamenti cantati di Anderson alla \"crew\", \u00e8 uno dei rarissimi esempi di \"jamming\" nella discografia degli Yes.\n\"Yesshows\" fu un discreto successo commerciale, raggiungendo la posizione #22 nelle classifiche inglesi e #43 in quelle americane."}
{"id": "214727", "revid": "122689294", "url": "https://it.wikipedia.org/wiki?curid=214727", "title": "Giovanni Pianori", "text": "Biografia.\nNato a Ritortolo, una piccola frazione del comune di Brisighella, figlio di un impiegato comunale, si trasfer\u00ec a Faenza per svolgere il mestiere di calzolaio. Nel 1848 partecip\u00f2 con entusiasmo alla Prima guerra di indipendenza. Nel 1849 partecip\u00f2 a Roma alla difesa della Repubblica Romana, sconfitta dalle truppe francesi inviate da Luigi Napoleone. Rientrato a Faenza, fu arrestato il 23 agosto e associato alle carceri di Ravenna. Un paio di settimane prima Anita Garibaldi era morta a Mandriole di Ravenna (gli Austriaci e i \"papalini\" davano la caccia a Garibaldi e a tutti coloro che lo avevano seguito dopo la disfatta romana).\nIl 28 gennaio Giovanni Pianori esce dal carcere ma a Faenza il 9 maggio riesce a stento a sfuggire all'arresto per aver dato del \"boia\" ad uno sbirro.\nCominci\u00f2 cos\u00ec il suo esilio a Genova, Livorno, Corsica (Bastia), dove lo raggiunge la moglie, Virginia Padovani, con i figli Angela (nata nel 1847) e Edoardo (nato nel 1852). Giovanni aveva un passaporto a nome Antonio Liverani. A Bastia (dove Giovanni aveva aperto una piccola bottega da calzolaio) Virginia \"passava\" come fosse la sorella. Nella primavera del 1853, il governo di Napoleone III ordin\u00f2 un controllo di tutti gli stranieri (soprattutto italiani) che si trovavano sul suolo francese. Sul passaporto di Virginia c'era scritto che era sposata a Giovanni Pianori. Il brisighellese fu cos\u00ec costretto a rimandare la moglie a Faenza con i due bimbi piccoli e lui stesso s'imbarc\u00f2 per la Francia. Soggiorn\u00f2 per qualche tempo a Marsiglia, quindi raggiunse Chalon-sur-Sa\u00f4ne guadagnandosi da vivere facendo il calzolaio (mestiere nel quale eccelleva).\nDopo alcuni mesi a Chalon-sur-Saone, Pianori raggiunse Parigi.\nL'attentato.\nNel dicembre del 1854 part\u00ec per Londra, probabilmente chiamato da Mazzini che stava organizzando un moto insurrezionale europeo in accordo con patrioti polacchi, ungheresi e francesi; questi ultimi (fra i quali Victor Hugo) erano \"furiosi\" verso Luigi Napoleone che aveva fatto il colpo di stato e si era proclamato imperatore. Dopo aver affossato la Repubblica Romana nel 1849, egli aveva pure affossato la Repubblica francese nel 1851-52.\nRitenendo di dover vendicare l'offesa fatta da Napoleone III all'Italia con l'occupazione di Roma, rientr\u00f2 a Parigi. Appost\u00f2 l'imperatore agli Champs-\u00c9lys\u00e9es, dov'era solito compiere la sua passeggiata serale a cavallo; alle ore 17 del 28 aprile 1855 gli spar\u00f2 contro due colpi - andati a vuoto - con una pistola a doppia canna comprata a Londra.\nSubito bloccato a terra, una guardia del corpo di Napoleone III lo colp\u00ec con un pugnale, ferendolo. L'Imperatore ordin\u00f2: \"Ne le tuez pas! (\"non uccidetelo!\").\nProcesso e condanna a morte.\nPortato al posto di Polizia, il Prefetto Petri chiese insistentemente a Pianori (che aveva dichiarato le sue vere generalit\u00e0 e la sua provenienza: Faenza) i nomi dei complici. Di fronte al silenzio del romagnolo, il Prefetto lo port\u00f2 davanti al plotone di esecuzione sperando di piegare la sua resistenza. Inutilmente.\nIl 7 maggio 1855 Pianori fu processato sbrigativamente dalla Corte di Assise della Senna che non gli concesse l'interprete nonostante fosse chiarissimo che l'imputato non conosceva bene la lingua e non era in grado di capire il dibattimento e le domande che gli venivano rivolte. Nella successiva perquisizione del suo appartamento parigino furono rinvenute altre due pistole.\nInoltre la Corte incorse in un errore giudiziario clamoroso; fidandosi della Segreteria di Stato del Vaticano (che glieli aveva inviati), essa prese per buoni dei precedenti penali gravissimi (incendiario, rivoluzionario, omicida, evaso dalle galere pontificie...), precedenti che riguardavano una persona diversa rispetto a quella che stava processando.\nL\u2019incredibile errore - lo scambio di persona - ebbe la pi\u00f9 tragica delle conseguenze perch\u00e9 contribu\u00ec in maniera determinante alla sbrigativa condanna a morte dell\u2019imputato.\nPianori fino all'ultimo neg\u00f2 d'avere complici nonostante fosse chiaro per tutti che dietro lui c'era Mazzini.\nIl Brisighellino al processo motiv\u00f2 cos\u00ec il suo gesto: \nCondannato a morte (la pena dei parricidi), Pianori venne ghigliottinato il 14 maggio 1855 sulla Piazza della Roquette.\nEgli affront\u00f2 il patibolo con incredibile coraggio e grande dignit\u00e0 rifiutando il velo nero che secondo il cerimoniale di morte doveva tenergli nascosto il viso. Il suo ultimo grido fu: \"\u201dViva la Repubblica! Viva l\u2032Italia !\u201d.\"\nConseguenze.\nI documenti dimostrano che l\u2019azione compiuta dal Brisighellino fu voluta, organizzata, diretta da Giuseppe Mazzini il quale rese omaggio al patriota romagnolo con parole che egli non aveva mai scritto per nessuno: per il grande esule genovese, Pianori, infatti, aveva reso un grande \u201cSERVIGIO alla PATRIA\u201d ed era stato capace \u201c\"di osare e di morire\"\u201d [1]. \nGiovanni Pianori aveva fatto la sua parte accettando il compito pericolosissimo assegnatogli: accendere la scintilla che doveva dare inizio ad un moto insurrezionale europeo avente come obiettivo la Libert\u00e0 dell\u2019Italia, della Francia, della Polonia, dell'Ungheria approfittando della Guerra di Crimea che teneva impegnati altrove gli eserciti delle Grandi Potenze.\nAnche se il moto insurrezionale fall\u00ec, le conseguenze dell\u2019attentato cambiarono il corso della storia europea ed italiana: Napoleone III rinunci\u00f2 ad andare in Crimea e si avvicin\u00f2 a Vittorio Emanuele II il cui Primo Ministro, Cavour, tesseva gi\u00e0 la sua tela per unificare l\u2019Italia cacciando l\u2019Austria dalla Penisola."}
{"id": "214728", "revid": "767487", "url": "https://it.wikipedia.org/wiki?curid=214728", "title": "Jon &amp; Vangelis", "text": "Jon &amp; Vangelis \u00e8 il duo musicale composto da Jon Anderson (cantante storico degli Yes) e il compositore di musica elettronica e \"new age\" Vangelis. Il duo si form\u00f2 verso la fine degli anni settanta e realizz\u00f2 4 album e diversi singoli di successo negli anni ottanta.\nStoria.\nAnderson e Vangelis si incontrarono nella prima met\u00e0 degli anni settanta. In quel periodo, Anderson si imbatt\u00e9 nell'album di Vangelis \"L'Apocalypse des Animaux\" (1973); entusiasmato da quest'opera, decise di conoscere personalmente Vangelis e lo and\u00f2 a trovare nella sua casa di Parigi. Nel 1974, quando Rick Wakeman lasci\u00f2 gli Yes, i due erano gi\u00e0 buoni amici e, su invito di Anderson, Vangelis giunse a considerare l'ipotesi di sostituire Wakeman nel gruppo. Alla fine, per\u00f2, non se ne fece nulla, e gli Yes presero Patrick Moraz. Nel frattempo, Anderson inizi\u00f2 a collaborare saltuariamente col compositore greco, cantando per la prima volta sulla musica di Vangelis nell'album \"Heaven and Hell\" del 1975.\nNel 1976, Vangelis prest\u00f2 ad Anderson il proprio studio discografico situato a Londra (Nemo Studios), per registrare il primo album solista del cantante, \"Olias of Sunhillow\". In seguito alla pubblicazione di \"Olias\", diverse persone si complimentarono con Vangelis per il suo lavoro su quell'album; cosa che lo stup\u00ec, perch\u00e9 non aveva suonato neppure una nota (episodio riportato in questa intervista).\nNella seconda met\u00e0 degli anni '70, Anderson continu\u00f2 ad apparire con sempre maggiore frequenza sugli album di Vangelis: come arpista in \"Op\u00e9ra Sauvage\" (1979) e alla voce in \"See You Later\" (1980). Al volgere del decennio, gli Yes erano ormai sciolti (e Anderson li aveva abbandonati ancora prima dello scioglimento), e prese definitivamente vita il progetto \"Jon &amp; Vangelis\". I due realizzarono tre album fra il 1980 e il 1983 (\"Short Stories\", \"The Friends of Mr. Cairo\" e \"Private Collection\"). I primi due includevano anche due brani che furono singoli di grande successo, \"I Hear You Now\" e \"I'll Find My Way Home\". Il \"modus operandi\" del duo \u00e8 stato pi\u00f9 volte descritto da entrambi: in sostanza, Vangelis componeva musica strumentale, e Anderson ci cantava sopra liberamente, inventando sul momento anche le parole. Queste improvvisazioni venivano registrate e via via raffinate fino a diventare vere e proprie canzoni. Quel periodo fu uno dei pi\u00f9 produttivi della carriera di Vangelis, e tutti e tre gli album dimostrano un alto livello di sperimentazione. Brani come \"Horizons\" (da \"Private Collection\") sono spesso considerati come vere pietre miliari del \"progressive\".\nDopo \"Private Collection\", il duo si ferm\u00f2 per qualche anno (una raccolta fu pubblicata nel 1984). Nel frattempo gli Yes si erano ricostituiti, riaffermandosi anche sulla scena musicale con l'enorme successo di \"90125\" (1983). L'album successivo del duo fu \"Page of Life\" fu pubblicato nel 1991, periodo in cui Anderson si era nuovamente allontanato dagli Yes per dare vita al progetto Anderson Bruford Wakeman Howe. Vangelis contribu\u00ec a questo progetto con il brano \"Let's Pretend\", che compare sull'album omonimo \"Anderson Bruford Wakeman Howe\".\nDopo \"Page of Life\", Anderson e Vangelis non hanno pi\u00f9 realizzato album come duo, pur continuando a collaborare occasionalmente ai relativi progetti; \u00e8 di Vangelis, per esempio, la musica della \"title-track\" dell'album di Anderson \"Change We Must\" (1994)."}
{"id": "214729", "revid": "110157", "url": "https://it.wikipedia.org/wiki?curid=214729", "title": "Clearstream", "text": "Clearstream Banking S.A. (CB), facente parte del gruppo Cedel - Deutsche B\u00f6rse Group, \u00e8 una delle principali societ\u00e0 di compensazione insieme ad Euroclear. Ha sede in Lussemburgo.\n\u00c8 stata creata nel 2000 dalla fusione di Cedel e Deutsche B\u00f6rse Clearing, societ\u00e0 facente parte del Deutsche B\u00f6rse Group che possiede la Frankfurt Stock Exchange. La fusione \u00e8 stata completata nel 2002. La cooperativa bancaria ha 1700 dipendenti in sette paesi, tra cui gli USA, l'Inghilterra e la Germania.\nClearstream, nel 2000, trattava 50 trilioni di euro all'anno, una cifra paragonabile a quanto trattato annualmente da Euroclear e 450 volte maggiore del bilancio statale del Belgio. Nelle sue casse, nel 2000, aveva depositi per 9.000 miliardi di euro.\nLa societ\u00e0 offre servizi di custodia e compensazione (clearing) a circa 2500 clienti internazionali, usando entrambe le sedi in Lussemburgo e Germania, che consentono la detenzione e il trasferimento di titoli. Clearstream gestisce il suo International Central Securities Depository (ICSD) dal Lussemburgo. \u00c8 anche un partner congiunto nel Luxembourgish Central Securities Depository (CSD), LuxCSD, insieme alla Banca centrale del Lussemburgo. In Germania, Clearstream gestisce il CSD tedesco, Clearstream Banking AG. La societ\u00e0 ha collegamenti con oltre 50 mercati nazionali in tutto il mondo, oltre a emissioni e custodie di Eurobonds.\nIl numero delle transazioni giornaliere, secondo una statistica interna, supera le 250.000.\nPossono avere un conto di compensazione banche ed intermediari finanziari abilitati; un accesso \u00e8 tuttavia consentito anche a societ\u00e0 corporate di gruppi multinazionali, ma a discrezione di Clearstream.\nClearstream e Euroclear detengono il monopolio quasi completo degli scambi di obbligazioni a livello internazionale. I principali azionisti delle due societ\u00e0 hanno fondato nel 1973 la Swift, societ\u00e0 per lo scambio di denaro nelle differenti divise nazionali.\nI principali azionisti delle tre societ\u00e0 sono banche e societ\u00e0 finanziarie private. A partire dagli anni ottanta, il regolamento di Clearstream ammette l'apertura di conti correnti riservati, non pubblicati nelle liste che regolarmente sono distribuite agli aderenti al sistema."}
{"id": "214732", "revid": "28592", "url": "https://it.wikipedia.org/wiki?curid=214732", "title": "Kalashnikov", "text": ""}
{"id": "214733", "revid": "484362", "url": "https://it.wikipedia.org/wiki?curid=214733", "title": "Tagliatella (disambigua)", "text": ""}
{"id": "214734", "revid": "1005847", "url": "https://it.wikipedia.org/wiki?curid=214734", "title": "Josefstadt", "text": "Josefstadt () \u00e8 l'ottavo distretto di Vienna, in Austria ed \u00e8 anche il pi\u00f9 piccolo per superficie.\n\u00c8 sede di un carcere che gi\u00e0 dalla met\u00e0 del XIX ospit\u00f2 patrioti italiani condannati dopo i processi di Mantova. "}
{"id": "214735", "revid": "1573940", "url": "https://it.wikipedia.org/wiki?curid=214735", "title": "Josefstadt (Vienna)", "text": ""}
{"id": "214737", "revid": "289247", "url": "https://it.wikipedia.org/wiki?curid=214737", "title": "Brigata Folgore", "text": ""}
{"id": "214739", "revid": "466539", "url": "https://it.wikipedia.org/wiki?curid=214739", "title": "Tagliatelle", "text": "Le tagliatelle sono una pasta all'uovo tipica dell'Emilia e diffusa nella cucina tradizionale del Centro e Nord Italia. Il loro nome deriva dal verbo \"tagliare\", dato che tradizionalmente si ottengono stendendo la pasta in sfoglia sottile e tagliandola, dopo averla arrotolata.\nStoria.\nLe origini delle tagliatelle sono antichissime e difficilmente documentabili, in quanto la loro storia si intreccia con quella di altri formati di pasta, diffusi gi\u00e0 dall'epoca romana quali le \"lagane\" menzionate da Orazio.\nIl termine si ritrova gi\u00e0 nel Cinquecento, in un trattato del provveditore ducale alla corte estense di Ferrara Cristoforo di Messisbugo, pubblicato postumo nel 1549 col titolo \"Banchetti compositioni di vivande, et apparecchio generale\". Nell'opera \u00e8 riportata la ricetta di un formato di pasta chiamato \"lasagnuolle overo tagliatelle tirate\", suggerendo un'origine comune con le lasagne. La ricetta riportata da Cristoforo di Messisburgo rispecchia in buona parte quella attuale.\nLe tagliatelle vengono inoltre riportate nel 1593 fra i principali formati di pasta dall'ecclesiastico romagnolo Tommaso Garzoni. A quel tempo era in uso anche il termine al maschile \"tagliatelli\", come testimoniato da ricettari dell'epoca come l\"Opera\" di Bartolomeo Scappi.\nNel 1891 Pellegrino Artusi scriveva: \nSecondo una leggenda inventata dall'illustratore e umorista bolognese Augusto Majani nel 1931, le tagliatelle sarebbero state inventate nel 1487 dal bolognese mastro Zefirano, cuoco personale di Giovanni II Bentivoglio. L'occasione sarebbe stata il matrimonio di suo figlio Annibale II Bentivoglio con Lucrezia, figlia naturale di Ercole I d'Este, duca di Ferrara.\nDurante il ventennio fascista lo scrittore Filippo Tommaso Marinetti, come atto paradossale di provocazione, propose l'abolizione delle tagliatelle e dei maccheroni perch\u00e9 considerati cibi \"antivirili\" e \"antiguerrieri\".\nIl 16 aprile 1972 Francesco Majani e Alcino Cesari, in nome dell'Accademia italiana della cucina, depositarono presso la Camera di Commercio Industria Artigianato e Agricoltura di Bologna la ricetta e la misura della vera tagliatella di Bologna. Un campione di tagliatella in oro \u00e8 esposto in bacheca presso la Camera di Commercio. Le misure della tagliatella cotta stabilite corrispondono a 8 millimetri di larghezza (pari alla 12\u00a0270\u00aa parte della Torre degli Asinelli) equivalenti a circa 7\u00a0mm da cruda. Lo spessore non \u00e8 stato codificato con precisione, comunque deve essere tra i 6 e gli 8 decimi di millimetro.\nPreparazione.\nGli ingredienti per l\u2019impasto base sono farina di grano tenero e uova fresche a temperatura ambiente, seguendo la regola tradizionale di mettere un uovo ogni 100\u00a0g di farina.\nLa farina viene disposta a fontana sulla spianatoia, al centro del quale viene fatto un incavo col pugno. Le uova vengono rotte all'interno dell'incavo e la farina impastata portandone verso il centro poca alla volta, fino a che tutto sia ben amalgamato e si sia ottenuto un panetto liscio ed elastico ma abbastanza secco.\nL'impasto viene lasciato riposare, coperto con uno straccio, per non meno di mezz'ora, affinch\u00e9 la farina possa agglutinare. L'impasto viene poi abilmente steso con un matterello fino a tirare una sfoglia sottile circa 1\u00a0mm o meno.\nA questo punto, la sfoglia viene lasciare asciugare per qualche minuto. Una volta asciutta, la si arrotola delicatamente su s\u00e9 stessa e la si taglia a fettine larghe 6-8 millimetri.\nInfine, le tagliatelle cos\u00ec prodotte vengono stese su un piano infarinato e arrotolate a \"nido\", lasciandole asciugare per qualche ora prima della cottura.\nCondimenti nelle varie regioni italiane.\nIn Emilia, e specialmente a Bologna, la ricetta classica vuole che le tagliatelle siano condite con il rag\u00f9 bolognese, preparato con polpa di manzo, macinata e cucinata in un soffritto di burro, pancetta, aromi, tirata a cottura con brodo, vino e concentrato di pomodoro, e generosamente coperte di Parmigiano Reggiano.\nIn Romagna vengono spesso preparate verdi con aggiunta di spinaci nell'impasto, oppure miste nella forma cosiddetta \"paglia e fieno\". Sono utilizzati differenti condimenti come rag\u00f9, piselli, strigoli, prosciutto crudo. Sono spolverizzate di Parmigiano Reggiano oppure di locale formaggio di fossa.\nNell'Appennino tosco-emiliano e tosco-romagnolo, cos\u00ec come nelle aree montane della Toscana \u00e8 comune condire le tagliatelle con funghi di bosco, tartufi e rag\u00f9 di cinghiale.\nNelle Marche le tagliatelle si condiscono con vari tipi di rag\u00f9, tra cui molto diffuso \u00e8 quello preparato con carne di papera. Lungo la costa si preparano anche con sugo di pesce o di molluschi, mentre nelle zone appenniniche sono diffusi condimenti a base di cacciagione. A Macerata le tagliatelle sono il piatto del giorno del santo patrono San Giuliano l'Ospitaliere.\nIn Umbria diffuso \u00e8 il condimento con i funghi porcini, con il rag\u00f9 di cinghiale e anche d'anatra. Inoltre vera e propria specialit\u00e0 regionale sono le tagliatelle al tartufo.\nIn Veneto vengono chiamate \"lasagne\", sebbene tale termine altrove indichi un diverso formato di pasta. In provincia di Belluno e diverse altre parti del Veneto sono usate per la preparazione della \"pasta e fasoi\", variante locale della pasta e fagioli.\nUna variante sono le tagliatelle verdi, nel cui impasto entra la bietola, lo spinacio, o l'ortica.\nLe tagliatelle nella cultura di massa.\nLo scrittore Olindo Guerrini (in arte Lorenzo Stecchetti) ha dedicato una poesia alle tagliatelle:\nLe tagliatelle figurano nel titolo e nel testo della canzone in dialetto bolognese \"Dal Tajadel\" di Andrea Mingardi (1975).\nGrande successo ha ottenuto \"Le tagliatelle di nonna Pina\", brano scritto e composto da Gian Marco Gualandi e vincitore del 46\u00ba Zecchino d'Oro.\nProdotti gastronomici simili.\nNel Lazio, in particolare a Roma e citt\u00e0 metropolitana, esiste un tipo di pasta simile, chiamato \"fettuccine\", di formato pi\u00f9 stretto rispetto alle tagliatelle; vengono condite solitamente con rag\u00f9 di selvaggina (cinghiale, lepre), abbacchio (agnello) o manzo o con un sugo di pomodori freschi.\nIn Ungheria esiste un tipo di pasta molto simile alle tagliatelle emiliane chiamate \"Egyszer\u0171 Gy\u00fart T\u00e9szta\".\nNella regione sudorientale della Cina, ovvero nel Chaoshan, e nei paesi del sudest asiatico dove si trovano comunit\u00e0 cinesi, \u00e8 diffuso un tipo di pasta simile alle tagliatelle chiamata \"Mee pok\"."}
{"id": "214740", "revid": "123943964", "url": "https://it.wikipedia.org/wiki?curid=214740", "title": "Stereolitografia", "text": "La stereolitografia \u00e8 una tecnica che permette di realizzare singoli oggetti tridimensionali a partire direttamente da dati digitali elaborati da un software CAD/CAM impiegando particolari resine fotosensibili solidificate tramite una sorgente UV.\nPu\u00f2 essere impiegata anche per produrre velocemente pezzi di ricambio, facendosi inviare il file attraverso internet.\nL'utilizzo per la produzione in serie \u00e8 ipotizzabile laddove altre tecniche di produzione si rivelino difficili e costose (per esempio con macchine a controllo numerico) ed in genere per produzioni numericamente molto limitate dove il costo fisso delle attrezzature (gusci, stampi ecc) incida eccessivamente.\nGli oggetti prodotti sono costituiti interamente da resine speciali e ci\u00f2 limita la possibilit\u00e0 di fabbricazione di oggetti metallici o di altri materiali.\nStoria.\nLo studio della modellazione di oggetti a partire da resine liquide risale agli anni ottanta, ma il primo brevetto \u00e8 stato depositato nel 1986 dall'americano Hull. Il termine \"stereolithography\" fu coniato nel 1986 da Charles (Chuck) W. Hull, che brevett\u00f2 il suo metodo per creare oggetti solidi da strati successivi solidificati di resina sensibile alla luce ultravioletta. Il brevetto di Hull descrive un fascio di luce ultravioletta concentrata focalizzata su una superficie di una vasca piena di fotopolimero liquido.\nNel 1986, Hull fonda l'azienda 3D Systems, con sede a Rock Hill.\nLa prima macchina per stereolitografia laser \u00e8 stata messa in commercio nel 1987 dalla azienda 3D Systems con il nome di SLA1. In seguito diverse altre aziende sono entrate nel settore e le tecnologie si sono continuamente evolute.\nLe macchine sono molto costose, con range che vanno dalle migliaia per modelli desktop, alle centinaia di migliaia di euro per i modelli industriali e la definizione nella riproduzione \u00e8 di circa 0,1\u00a0mm sugli assi orizzontali e leggermente maggiore nell'asse verticale.\nDiverse tecnologie sono state sviluppate. Alcuni sistemi pi\u00f9 precisi ma costosi sono indicati per realizzare prototipi destinati a prove complesse di funzionamento, altri pi\u00f9 economici sono adatti per realizzare modelli approssimativi per una prima verifica concettuale.\nStereolitografia laser.\nUna vasca contiene una speciale resina liquida in grado di polimerizzare se esposta alla luce (fotopolimerizzazione).\nAppena al di sotto del livello del fluido \u00e8 presente una piastra forata. Un raggio laser viene proiettato da un sistema di specchi in modo da scandire la superficie del liquido e nel contempo modulato in modo da ricostruire una immagine raster della prima sezione dell'oggetto da costruire.\nTerminata la prima scansione la piastra si abbassa leggermente e una successiva scansione laser genera una seconda sezione. Il processo si ripete fino a completare l'oggetto.\nSe nell'oggetto sono presenti parti non vincolate alla base e che potrebbero cadere mentre vengono create, \u00e8 necessario prevedere delle colonne di sostegno provvisorie che verranno poi rimosse manualmente.\nAl termine della creazione l'oggetto viene estratto dalla resina liquida e posto in un forno a luce ultravioletta per completare la polimerizzazione.\nSuccessivamente \u00e8 possibile rifinire ed anche verniciare la superficie.\nStereolitografia DLP.\nTecnologia che impiega proiettori DLP (Digital Light Processing) come sorgente luminosa che, avendo una risoluzione costante (es: 1080P), permette di avere una risoluzione di stampa inversamente proporzionale all'area di stampa (quindi per stampare con una massima risoluzione XY sar\u00e0 necessario avvicinare molto il proiettore alla resina proiettando su un'area molto piccola). Il principale vantaggio \u00e8 che con questa tecnologia viene impresso un intero strato per volta, quindi il tempo di stampa dipende solo dall'altezza in Z (quindi il numero di strati) permettendo di stampare pi\u00f9 parti nello stesso tempo. \nStereolitografia LCD.\nUn metodo che sfrutta la tecnologia stereolitografica \u00e8 l'impiego di schermi LCD retroilluminati da una sorgente ultravioletta. Tali macchine hanno il vantaggio di essere molto pi\u00f9 semplici e compatte e molto pi\u00f9 economiche (si trovano macchine di questo tipo con prezzi che partono da poche centinaia di euro).\nPossiedono lo stesso vantaggio della tecnologia DLP di stampare contemporaneamente un intero strato e quindi stampare pi\u00f9 parti contemporaneamente.\nLo svantaggio di questa tipologia di stampa \u00e8 la veloce degradazione dei display dovuta ai raggi UV al quale i display sono sottoposti.\nEsistono alcune tipologie di resine definite daylight in grado di polimerizzare con luce nello spettro del visibile (fino ai 450nm) e che quindi impiegano la retroilluminazione standard dei display prolungando la loro vita utile. Lo svantaggio \u00e8 che le resine devono essere trattate con maggior cautela in quanto reagiscono con la luce naturale e spesso le caratteristiche meccaniche risultano inferiori a resine UV standard.\nApproccio Top down vs Approccio Bottom up.\nEsistono due tipologie di macchinari da stereolitografia.\nTop down: Utilizza una vasca piena di resina liquida e la sorgente UV posta sopra la vasca. Ad ogni strato il piano di stampa si abbassa. Vantaggi: Permette di realizzare parti pi\u00f9 grandi e pesanti. Svantaggi: \u00c8 necessario che la vasca sia piena di resina (la profondit\u00e0 massima definisce l'altezza massima dell'oggetto stampabile) visto l'alto costo delle resine una vasca pu\u00f2 contenere migliaia di euro di materiali.\nBottom up: Utilizza un contenitore con il fondo trasparente pieno di resina liquida, la sorgente UV \u00e8 posta sotto la vasca. Ad ogni strato il piano di stampa si alza. Vantaggi: \u00c8 necessaria una quantit\u00e0 minima di resina. Svantaggi: La forza di adesione tra lo strato solidificato e il fondo della vasca (proporzionale alla superficie dello strato solidificato) permette di realizzare parti di dimensioni ridotte. Per ridurre l'adesione si impiegano fluoropolimeri (FEP) o siliconi antiaderenti.\nPost processi.\nUna volta terminato il processo di stampa sono necessari alcuni passaggi per ottenere un manufatto finito.\nApplicazioni.\nLa stereolitografia pu\u00f2 essere impiegata in molti campi:\nPrototipazione\nLa sua principale applicazione \u00e8 la prototipazione rapida, che permette di avere oggetti fisici da testare prima della produzione industriale.\nMedicale\nUn'importante applicazione si ha nell'imaging medico dove, a partire da immagini tomografiche o RMN \u00e8 possibile realizzare in tempi brevi modelli di protesi, parti di ossa, tumori, vasi e altre parti anatomiche su cui il chirurgo pu\u00f2 preparare l'intervento.\nLa stereolitografia \u00e8 stata utilizzata per stampare tamponi per analisi e altri componenti medicali durante la Pandemia di COVID-19 del 2019-2021.\nGioielleria\nUna delle principali applicazioni legate alla stereolitografia \u00e8 la creazione di modelli per effettuare una fusione con la tecnica della cera persa, utilizzando specifiche resine fondibili, che hanno la caratteristica di non rilasciare residui durante il processo di evaporazione del modello.\nDentale\nGrazie alla stereolitografia \u00e8 possibile stampare modelli di denti, ottenuti mediante scansione 3D, o stampi per termoformatura per creare allineatori dentali."}
{"id": "214743", "revid": "124123", "url": "https://it.wikipedia.org/wiki?curid=214743", "title": "Onorato Carlandi", "text": "Biografia.\nEra figlio di Francesco e di Camilla Castellani e quindi nipote di Fortunato Pio Castellani. La famiglia l'aveva destinato alla carriera di avvocato, ma egli invece s'iscrisse all'Accademia di belle arti di Roma.\nA 18 anni and\u00f2 volontario tra i Cacciatori delle Alpi di Garibaldi. In seguito si trasfer\u00ec a Napoli, per migliorare la sua formazione artistica. Nel 1871 torn\u00f2 a Roma. Qui espose alcuni quadri di ispirazione risorgimentale: \"La barca dei Cairoli\", \"I prigionieri di Mentana\".\nNel 1875, assieme a Ettore Roesler Franz, a Pio Joris e a Cesare Biseo, fond\u00f2 la \"Societ\u00e0 degli Acquerellisti romani\".\nNel 1880 si rec\u00f2 in Inghilterra, dove pot\u00e9 studiare i paesaggisti inglesi. Visse a Londra fino al 1891, quando torn\u00f2 a Roma e partecip\u00f2 alla associazione \"In arte libertas\". Allo scioglimento di questa fond\u00f2, assieme ad altri il gruppo dei \"XXV della campagna romana\", di cui divenne l'artista pi\u00f9 rappresentativo. Il suo soprannome era il \"Capoccetta\", titolo che in precedenza era stato di Enrico Coleman. Strinse amicizia con il pittore toscano Cesare Bertolla, con il quale visitava le paludi di Maccarese, dove le paludi riflettevano la luminosit\u00e0 del cielo.\nNel 1899 partecip\u00f2 alla III Esposizione internazionale d'arte di Venezia.\nIl 18 aprile 1908 fu iniziato in Massoneria in Italia nella Loggia \"Rienzi\" di Roma.\nSue opere sono conservate a Roma alla Galleria nazionale d'arte moderna e contemporanea, alla Galleria comunale d'arte moderna, alla Galleria dell'Accademia nazionale di San Luca e al Museo di Roma e a Torino alla Galleria civica d'arte moderna e contemporanea."}
{"id": "214749", "revid": "2138421", "url": "https://it.wikipedia.org/wiki?curid=214749", "title": "Basilica di Santa Maria in Aracoeli", "text": "La basilica di Santa Maria in Aracoeli \u00e8 una delle chiese di Roma e sorge sul colle del Campidoglio.\nLa chiesa, il cui nome originario era Santa Maria in Capitolio, faceva parte del complesso di edifici del monastero che si era insediato sul colle capitolino mentre il resto delle costruzioni romane antiche andavano in rovina.\nDenominazione.\nSull'attuale nome, attestato dal 1323 (doveva essere entrato da tempo nell'uso popolare), vi sono varie ipotesi. Quella prevalente lo fa risalire alla leggenda, riportata nei \"Mirabilia Urbis Romae\", secondo cui la chiesa sarebbe sorta l\u00e0 dove Augusto avrebbe avuto la visione di una donna con un bambino in braccio e avrebbe udito una voce che diceva \u00abQuesta \u00e8 l'ara del figlio di Dio\u00bb. La sibilla fu interpellata e spieg\u00f2 che si trattava di Maria, madre di Ges\u00f9, come si dice nei \"Mirabilia\":\nStoria.\nLa chiesa fu costruita sulle rovine del Tempio di Giunone Moneta, che sorgeva sull\"Arx\", una delle due alture del Colle Capitolino. L'identificazione del sito non \u00e8 per\u00f2 certa; secondo altri studi la chiesa sorgerebbe infatti dove si trovava l'antichissimo Auguraculum, luogo dal quale gli Auguri prendevano gli auspici osservando il volo degli uccelli.\nLa prima costruzione risale al VI secolo. Come in molti altri casi, attorno alla prima chiesa si addensarono costruzioni che nella parte superiore si svilupparono in un monastero, mentre sulle pendici del colle nasceva un mercato e poi un piccolo quartiere. Resti di queste costruzioni (la chiesetta di \"San Biagio del Mercato\" e la sottostante \"Insula Romana\") tornarono alla luce negli anni trenta del XX secolo.\nIn un documento del XII secolo che conferisce all'abate (benedettino) di \"Santa maria in Capitolio\" la propriet\u00e0 sul \"montem Capitolii\" sono descritti i tre accessi al colle all'epoca (li si pu\u00f2 immaginare come poco pi\u00f9 che viottoli scoscesi):\nIl colle Capitolino era riemerso alla vita pubblica nel 1143, quando il popolo romano ribellatosi al papa Innocenzo II aveva designato come proprio capo Giorgio dei Pierleoni, designandolo \"Patricius\", e aveva scelto quell'antico luogo come sede di raduno (si colloca attorno al 1195 la costruzione del primo palazzo Senatorio).\nNei decenni della contesa tra guelfi e ghibellini la piazza, bench\u00e9 approssimativa e scoscesa, divenne il luogo fisico dell'esperienza comunale della citt\u00e0, e con essa la sua chiesa. Fu in questo clima che Innocenzo IV concesse nel 1250 la propriet\u00e0 del sito (chiesa e monastero) ai francescani, ordine dei tempi nuovi.\nQuesti ristrutturarono la chiesa, conferendole l'attuale aspetto romano-gotico, ed essa, oltre ad essere luogo di culto, divenne centro della vita politica di Roma, tanto che vi si tennero assemblee popolari del libero comune. La sintonizzazione della chiesa rinnovata con i nuovi tempi dell'Urbe si manifest\u00f2 concretamente anche nella modifica del suo orientamento (dapprima verso il Palazzo Senatorio e il Foro, ora verso San Pietro e il Campo Marzio), e nella costruzione della nuova imponente scalinata, commissionata proprio dal libero comune nel 1348, come voto alla Vergine affinch\u00e9 ponesse fine alla peste che imperversava in tutta Europa, e realizzata con marmi di spoglio ricavati da ci\u00f2 che rimaneva della scalinata del Tempio di Serapide al Quirinale; la scala fu poi inaugurata da Cola di Rienzo.\nPi\u00f9 della basilica papale di San Pietro e della cattedrale di San Giovanni, dedicate a celebrare il fasto e la potenza dei papi, l'Aracoeli \u00e8 stata la chiesa del popolo romano e delle sue istituzioni civiche, in particolare il vicino Senato.Qui nel 1341 fu laureato poeta Francesco Petrarca; qui si svolse, nel 1571, il trionfo del romano Marcantonio Colonna, vice comandante della Lega Cattolica contro i Turchi su commando di Don Juan d'Austria, per festeggiare la vittoria nella battaglia di Lepanto (per l'occasione fu costruito il soffitto che possiamo ammirare tutt'oggi). Qui si svolge, ogni fine d'anno, il \"Te Deum\" di ringraziamento del popolo romano. Nell'Aracoeli, inoltre, veniva celebrato solennemente il precetto natalizio delle Guardie di Palazzo del Papa, la Milizia urbana e la Guardia civica scelta prima, la Guardia palatina d'onore poi.\nDurante l'occupazione di Roma, nel 1797, i Francesi s'impossessarono del colle, cacciando i frati francescani e riducendo la chiesa a stalla: gran parte delle decorazioni cosmatesche che la impreziosivano andarono distrutte. I restauri cominciarono gi\u00e0 nel 1799, il tempietto di S. Elena fu ricostruito nel 1833 e il nuovo organo del coro donato dal principe Carlo Torlonia fu inaugurato nel 1848.\nCon l'Unit\u00e0 d'Italia la propriet\u00e0 del convento pass\u00f2 allo Stato, che vi insedi\u00f2 caserma e comando dei Vigili urbani.\nDurante i lavori di costruzione del Vittoriano, iniziato nel 1882 e inaugurato nel 1911, furono distrutti in alcuni anni, a varie riprese, gli edifici che insistevano tra il versante sud del colle capitolino e l'imbocco di via del Corso, tra cui gli edifici conventuali collegati alla chiesa (oltre alla cosiddetta Torre di Paolo III) e le preesistenze romane e medioevali del sito.\nDescrizione.\nL'interno ha tre navate con archi a tutto sesto, un transetto poco sporgente, ed \u00e8 dotato di tre cappelle absidali terminali. La sua architettura, risalente al rifacimento dei frati francescani iniziato nel 1250 circa e rivestita in gran parte con decorazioni barocche, \u00e8 quella tipica del gotico romano, con una rivisitazione in chiave duecentesca degli schemi e stilemi classici. Il soffitto ligneo a cassettoni \u00e8 del XVI secolo, il pavimento cosmatesco, conservato salvo gli inserti di lastre tombali, del XIII secolo.\nSono molti i tesori presenti nella chiesa. In controfacciata, alla sinistra del portale principale, \u00e8 esposto il \"monumento funebre del Cardinale Ludovico d'Albret\", bella opera di Andrea Bregno del 1465. Ancora a sinistra \u00e8 stato appoggiata alla parete la \"lastra tombale dedicata a Giovanni Crivelli\", arcidiacono di Aquileia, originariamente posta sul pavimento, scolpita da Donatello nel 1433.\nPi\u00f9 avanti, addossato alla quarta colonna di sinistra, \u00e8 presente un altare con la \"Madonna col Bambino e dedicante\" detta popolarmente \"Madonna del Rifugio\" (scuola viterbese del XV secolo); di fronte, simmetricamente, un altro altare a san Giacomo della Marca (molto meno frequentato). Pi\u00f9 avanti, dietro le ultime colonne destra e sinistra della navata principale, sono conservati due bellissimi pergami cosmateschi risalenti all'inizio del XIII secolo e attribuiti ai Cosmati Lorenzo di Cosma e al figlio Jacopo.\nCappelle.\nSeguendo la pianta qui a fianco, questo \u00e8 lo schema delle cappelle:\nI resti mortali dell'ultima Regina di Bosnia, Caterina di Bosnia (1425-1478), diventata beata Caterina di Bosnia, sono stati sepolti presso la Basilica di Santa Maria in Aracoeli e affidata alle cure dell'Ordine dei Frati Minori Francescani. L'epitaffio del suo sepolcro \u00e8 stato tolto dal pavimento ed \u00e8 sistemato alla sinistra dell'altare principale, sulla colonna accanto al pulpito. L'iscrizione originale in lingua bosniaca, fu sostituita con un'altra, in lingua latina.\nIl Bambinello dell'Aracoeli.\nLa chiesa era ed \u00e8 famosa per il \"Santo Bambino\", scultura in legno del bambin Ges\u00f9 intagliata nel XV secolo con il legno d'olivo del Giardino dei Getsemani e ricoperta di preziosi ex voto. Secondo la credenza popolare era dotata di poteri miracolosi e i fedeli vi si recavano per chiedere la grazia per un male o una disgrazia. La statua, trafugata a febbraio del 1994, non \u00e8 stata pi\u00f9 ritrovata. Al suo posto c'\u00e8 ora una copia, alla quale non mancano nuovi \"ex voto\".\nSepolture celebri.\nAll'interno della Basilica sono sepolti un Papa, Onorio IV, e diversi cardinali, tra cui:\nQui venne sepolto anche il vescovo Ippolito Capilupi (1511-1580).\nIl 9 Luglio 2021, in questa basilica, si sono svolti i funerali di Raffaella Carr\u00e0.\nOrgani a canne.\nIl primo organo a canne della Basilica di cui si ha notizia certa \u00e8 un piccolo organo portativo costruito nel 1583 da Dario de Mezzana. Nel 1585, per volere di papa Sisto V, fu costruito un doppio organo situato in prossimit\u00e0 del transetto sulla parete destra della navata centrale e costituito dall\"organo grande\" e da un \"positivo tergale\". Mentre la costruzione del primo fu affidata al colligiano Domenico Benvenuti, alla morte del quale subentr\u00f2 il figlio, la seconda fu affidata al fivizzanese Francesco Palmieri. Nel 1595 Luca Blasi cre\u00f2 un meccanismo di unione dei due manuali e lo strumento fu pi\u00f9 volte modificato nel corso del secolo successivo, prima da Giuseppe Catarinozzi, poi da Giacomo Alari. Nel 1692 l'organo fu rimosso da Alari e probabilmente collocato sulla parete fondale del transetto di sinistra.\nNel 1850, in occasione del Giubileo, i fratelli Martinelli di Fratta di Perugia vennero incaricati di costruire un nuovo organo, inaugurato il 22 febbraio 1848 e collocato dietro l'altar maggiore. Lo strumento venne poi ampliato da Enrico Priori nel 1863 che vi aggiunse una terza tastiera e trasform\u00f2 le ottave scavezze in cromatiche estese. L'organo venne inoltre restaurato per il Giubileo del 1900. Lo strumento venne rimosso nel 1926 e al suo posto fu installato un nuovo organo, commissionato alla ditta Tamburini di Crema, che poi lo ampli\u00f2 nel 1954.\nAttualmente nella basilica si trovano due organi a canne:\nNella cultura di massa.\nUna leggenda dice che per vincere al Lotto occorre salire in ginocchio i 124 gradini della scalinata d'accesso alla basilica invocando i Re Magi e recitando il \"De profundis\" per le anime del Purgatorio.\nLungo la navata centrale c'\u00e8 un piccolo pulpito metallico, sul quale \u00e8 usanza far salire i bambini di Roma a recitare la poesia di Natale, prima di recitarla a casa durante il cenone.\nUna fase dell'ultima missione del videogioco \"\" si svolge in questa basilica."}
{"id": "214750", "revid": "767487", "url": "https://it.wikipedia.org/wiki?curid=214750", "title": "The Great Yokai War", "text": " \u00e8 un film del 2005, diretto da Takashi Miike. Il film \u00e8 uscito in Giappone il 6 agosto 2005 ed \u00e8 stato presentato fuori concorso al Festival del cinema di Venezia il 5 settembre 2005.\nIl film utilizza il titolo dell'omonimo film del 1968, distribuito dalla ADV Films.\nL'unico tema comune in entrambi i film, \u00e8 la guerra degli \"y\u014dkai\": il primo film utilizzava la figura di un demone babilonese in viaggio verso il Giappone per punire le popolazioni indigene; nel lungometraggio moderno vengono utilizzate figure di rigetto per punire la popolazione.\nIl film del 1968 utilizz\u00f2 la tecnica visiva nipponica del Tokusatsu, mentre nel film del 2005 \u00e8 stata utilizzata soprattutto la grafica computerizzata, oltre ai pupazzi animatronici e alla tecnica stop-motion.\nTrama.\nUn ragazzo si trasferisce in un paesino dopo il divorzio dei genitori; durante una festa locale, il ragazzo sceglie il Kirin come protettore.\nBen presto si viene a scoprire che il Kirin sta mettendo in atto una feroce guerra contro gli umani e le popolazioni locali.\nPremi e accoglienza.\nIl film venne presentato al Festival del cinema di Venezia il 5 settembre 2005, dove ottenne un mediocre riscontro dalla critica.\nSuccessivamente, la pellicola venne mostrata al Toronto Film Festival il 15 settembre 2005, dove il film venne giudicato \"una pellicola bizzarra, in cui gli uomini si scontrano contro il sovrannaturale\".\nIl film fu oggetto di varie anteprime nazionali in molti paesi, quali gli Stati Uniti, la Germania e la Francia.\nAllo Yokohama Film Festival svoltosi nel 2006, il film si aggiudic\u00f2 la categoria \"Miglior fotografia\". Nello stesso anno, Ry\u016bnosuke Kamiki ottenne una nomination come \"Miglior attore\" per il suo ruolo nel film."}
{"id": "214751", "revid": "339392", "url": "https://it.wikipedia.org/wiki?curid=214751", "title": "Al Quaida", "text": ""}
{"id": "214752", "revid": "4", "url": "https://it.wikipedia.org/wiki?curid=214752", "title": "Sciita", "text": ""}
{"id": "214753", "revid": "4", "url": "https://it.wikipedia.org/wiki?curid=214753", "title": "Sunnita", "text": ""}
{"id": "214759", "revid": "1002967", "url": "https://it.wikipedia.org/wiki?curid=214759", "title": "Francesco Bussone", "text": "Fu conte di Carmagnola, Chiari e Roccafranca e signore di Badia Pavese, Borgo Priolo, Candia Lomellina, Casalpusterlengo, Casei Gerola, Castelnuovo Scrivia, Castenedolo, Godiasco, Langosco, Sale, Sanguinetto, Silvano Pietra, Somaglia, Val di Nizza e Vespolate.\nBiografia.\nAl servizio del Ducato di Milano.\nFu un condottiero al soldo di Facino Cane, conte di Biandrate e mercenario piemontese, a seguito della cui morte segu\u00ec le sorti della vedova Beatrice di Tenda, risposatasi con Filippo Maria Visconti: unendosi al Visconti ebbe parte notevole nella riconquista di molte citt\u00e0 sfuggite al ducato di Milano alla morte di Gian Galeazzo Visconti. Il conte di Briandate ne rivel\u00f2 subito l'intelligenza e il coraggio, per quanto con gelosia. Bussone vinse i lucchesi, pacific\u00f2 gli aretini, tenne a freno i senesi e ridusse all'obbedienza il duca di Urbino. Fu suo il merito di aver dato dignit\u00e0 militare alle soldatesche di ventura.\nQuando Milano era in rivolta per l'uccisione di Giovanni Maria Visconti il Carmagnola accorse e fu un ottimo consigliere di Filippo Maria, incerto e pavido, liberandolo dai parenti che ne ambivano la signoria e vincendo Estorre Visconti a Monza nel 1413. In seguito a questa vittoria ottenne il palazzo di via Broletto.\nNel 1415 combatt\u00e9 con Cabrino Fondulo, Pandolfo Malatesta, Giovanni Vignati e il marchese di Pescara. L'anno dopo prese a Lotario Rusca il castello di Lecco. A Trezzo sull'Adda, dopo accanita resistenza, fece prigioniero Bartolomeo Colleoni, e con la conquista di Crema liber\u00f2 tutti gli antichi domini lombardi.\nDato il suo carattere disciplinato e ambizioso, non ebbe problemi ad eseguire ogni ordine portatogli dal Visconti. Riconquist\u00f2 Piacenza dopo un terribile assedio, e per farsi aprire le porte della citt\u00e0 impicc\u00f2 il figlio e il fratello di Filippo Arcelli (14 giugno 1418) e rap\u00ec il figlio del signore di Lodi per imprigionare il padre.\nNel 1419 gli fu affidata l'impresa contro Genova, che ebbe buon fine, per la pace seguita tra la Superba e Milano; in seguito combatt\u00e9 contro il Fondulo, alleato del Malatesta, prese Cremona, Castelnuovo Bocca d'Adda, Castelleone, Bergamo, Orzinuovi, Palazzolo e Pontoglio.\nL'8 settembre 1420 sconfiggeva di nuovo l'esercito del Malatesta presso Brescia e un mese dopo entrava trionfalmente a Milano a consegnare la citt\u00e0 a Filippo Maria, al quale poteva subito dopo consegnare Brescia, ridotta a capitolare per fame e per sete e sottoposta alla ferocia del duca. Magnifica fu l'impresa contro gli svizzeri ribelli, culminata con la battaglia aspra e inconsueta di Bellinzona e con l'occupazione di Altdorf. Il Carmagnola fu uno dei pochi condottieri che riusc\u00ec sconfiggere, a Bellinzona nel 1422, il famoso \"quadrato svizzero\", utilizzando una tattica particolare: non scagli\u00f2, come di consueto in passato, un'inutile carica di cavalleria contro l'inattaccabile formazione svizzera chiusa ad istrice, ma una volta a ridosso della stessa fece smontare i cavalieri per l'attacco finale: questi, diventati fanti corazzati inattaccabili, fecero strage dei fanti svizzeri.\nFilippo Maria lo ricompens\u00f2 con titoli e onori dandogli in sposa Antonia Visconti ed alimentando in lui ambizioni di successione che incoraggiarono un atteggiamento spavaldo intollerabile per il lunatico e paranoico Filippo Maria. Infatti il Duca gli tolse ben presto il comando militare e gli diede il governatorato di Genova (1422-1424), da poco riconquistata e considerata poco affidabile.\nAl servizio della Repubblica di Venezia.\nInvece di attendere un cambio di atteggiamento da parte del volubile Filippo Maria, il Carmagnola, dopo essersi fatto sovvenzionare dal suo concittadino Oddino Granetto, nel marzo 1425 pass\u00f2 al servizio della Repubblica di Venezia, gi\u00e0 decisa a rompere l'alleanza con Filippo Maria, preferendo appoggiare la Repubblica di Firenze, minacciata dal duca. Fu nominato Capitano Generale della Lega fra Firenze e Venezia e si insedi\u00f2 a Treviso.\nNella stessa citt\u00e0 erano esiliati Valentina Visconti (figlia naturale di Bernab\u00f2 Visconti e sorella di Estorre) e suo marito Giovanni Aliprandi: ad essi Filippo Maria invi\u00f2 diversi messi per ordire un complotto volto ad uccidere per avvelenamento il Carmagnola. Questi, venuto a conoscenza dell'intrigo, fece imprigionare e poi decapitare l'Aliprandi (1426).\nNel dicembre del 1425 la guerra tra Milano e Venezia era scoppiata e il Carmagnola si distinse nelle vicende alterne, sia per le sue doti di condottiero che per quelle di diplomatico: nella seconda fase della guerra partecip\u00f2 alla battaglia di Maclodio (12 ottobre 1427), nella quale i veneziani, alleati di Firenze, riportarono una strepitosa vittoria. Il Carmagnola, per la prima volta us\u00f2 in guerra i carri balestra.\nVenezia, dapprima sospettosa di lui per aver concordato un troppo generoso scambio di prigionieri, gli rese gli onori meritati.\nLa morte.\nDopo il breve trattato di pace del 18 aprile 1428, periodo in cui acquist\u00f2 l'abitazione a Brescia, la ripresa delle ostilit\u00e0 nel 1431 segn\u00f2 l'inizio delle sventure del Carmagnola. Tent\u00f2 invano di portare aiuto alla flotta veneta sul Po, fallendo per le circostanze a lui sfavorevoli, e la disfatta che ne deriv\u00f2 mise in sospetto il Senato veneziano, a cui si aggiunse la ritirata del Cavalcab\u00f2 da Cremona senza averla occupata, a causa del mancato soccorso del Carmagnola. Gli Ungari dell'imperatore Sigismondo devastarono il Friuli e il Carmagnola non riusc\u00ec \u2013 o forse non volle \u2013 far nulla.\nIl Senato veneziano lo aveva da poco riconfermato Comandante supremo delle truppe veneziane, ma da qualche tempo qualcosa risuonava falso nel suo comportamento e dentro al Senato molti pensavano che il duca di Milano Filippo Maria Visconti gli avesse offerto qualche signoria in compenso al tradimento della Repubblica di Venezia. La vigilanza ordinata dal Consiglio dei Dieci sulla sua corrispondenza forn\u00ec, a quanto pare, le prove dei suoi accordi segreti col Visconti, dal quale egli avrebbe avuto l'offerta della signoria di Brescia.\nL'incartamento relativo al processo, col quale il Consiglio dei Dieci condannava a morte il Carmagnola dopo averlo fatto arrestare a Venezia, \u00e8 andato perduto in un incendio che coinvolse Palazzo Ducale; tuttavia, le prove addotte dovevano essere veramente schiaccianti, se la sentenza fu approvata con una maggioranza notevole.\nTutto ci\u00f2 che si sa delle circostanze dell'arresto del conte fa capire, dal resto, come la sua coscienza non fosse per nulla tranquilla. Arrivato a Palazzo Ducale la sera dell'8 aprile del 1432 ed accolto con tutti gli onori, gli fu detto che l'ora era troppo tarda per poter incontrare il doge Francesco Foscari e che la riunione prevista sarebbe stata rinviata all'indomani. Il Carmagnola fece allora l'atto di tornarsene alla riva dove era ormeggiata la sua gondola, ma uno dei gentiluomini che gli aveva fatto scorta lo preg\u00f2 di dirigersi verso un'altra arcata del palazzo. Il conte disse quindi: \u00abQuesta non \u00e8 la mia strada\u00bb, e gli fu risposto: \u00abOh, s\u00ec, s\u00ec, \u00e8 questa la retta via\u00bb. Quando il Carmagnola vide aprirsi la porta d'accesso alla prigione detta orba, pi\u00f9 o meno corrispondente all'attuale entrata dei cosiddetti \"pozzi\", egli disse soltanto, impallidendo: \u00abSono perduto\u00bb. La sera del 5 maggio del 1432, presenti la moglie e le figlie del condannato, il Carmagnola fu decapitato per ordine del Senato tra le due colonne di San Todaro e San Marco.\nLa convinzione della sua colpevolezza fu avvalorata anche dal brutale trattamento che Filippo Maria Visconti inflisse al patrizio veneziano Giorgio Corner, suo prigioniero, sottoposto a incessanti interrogatori e feroci torture per sette anni, per scoprire da lui che cosa esattamente la signoria sapesse dei suoi maneggi con il Carmagnola.\nNonostante queste prove, il Carmagnola ebbe sontuosi funerali: fu subito privatamente sepolto all'interno della chiesa dei Frari; in seguito, la moglie Antonia Visconti ottenne dalla Repubblica di Venezia di trasportare il corpo del marito a Milano dove esso fu sepolto nella chiesa di San Francesco Grande all'interno della cappella della famiglia di lei. La tomba venne distrutta durante la demolizione posteriore al 1798 e le ceneri del conte e della moglie disperse.\nIl comando supremo dell'esercito veneziano venne assunto da Gianfrancesco Gonzaga, signore di Mantova e alleato della Serenissima.\nDiscendenza.\nFrancesco spos\u00f2 Antonia Visconti, figlia di Pietro, signore di Jerago, da cui ebbe quattro figlie:\nNella letteratura.\nAlla sua figura si ispir\u00f2 Alessandro Manzoni per la sua prima tragedia, \"Il Conte di Carmagnola\" (1820): al pari degli storici suoi contemporanei, non ebbe dubbi sull'innocenza del condottiero."}
{"id": "214763", "revid": "1652635", "url": "https://it.wikipedia.org/wiki?curid=214763", "title": "Diego Abatantuono", "text": "Tre volte vincitore del Nastro d'argento come attore protagonista e non protagonista e premiato nel 2021 con il David di Donatello alla carriera, ha iniziato la sua carriera nel Gruppo Repellente, ideato da Enzo Jannacci e Beppe Viola, assieme ad attori quali Massimo Boldi, Giorgio Faletti, Giorgio Porcaro, Mauro Di Francesco ed Ernst Thole.\nBiografia.\nNasce a Milano, in via Carlo Dolci, il 20 maggio 1955 da padre pugliese e madre lombarda. Il padre, Matteo, era un calzolaio originario di Vieste (FG), mentre la madre, Rosa, era una costumista originaria di Como, impiegata presso il Derby Club, uno tra i pi\u00f9 celebri locali notturni milanesi attivi tra gli anni sessanta e settanta. Diego nasce nel quartiere di viale Aretusa, nella periferia occidentale di Milano, ma cresce nel quartiere popolare delle \"Case Minime\", vicino al Lorenteggio, dove abitavano i nonni paterni. Amico d'infanzia del quartiere \u00e8 stato l'attore Ugo Conti.\nNel 1984 sposa Rita Rabassini, dalla quale nel 1985 ha avuto una figlia, Marta. Dopo la fine del matrimonio, nel 1987, ha avuto due figli, Matteo (1995) e Marco (1997), dalla compagna Giulia Begnotti.\nIl Derby Club.\nGli zii di Diego, Gianni e Angela Bongiovanni, sono i proprietari del celebre Derby Club di Milano. Nel locale la madre Rosa fa la guardarobiera e perci\u00f2 fin da piccolo Abatantuono cresce nell'ambiente del cabaret, assistendo alle prove degli artisti del locale.\nDurante l'adolescenza incomincia a frequentare il locale di sera e a svolgere la mansione di tecnico delle luci, mentre durante il giorno frequenta l'Istituto Tecnico Industriale. Come tecnico delle luci viene adottato da I Gatti di Vicolo Miracoli, che lo portano con loro in giro per le serate.\nQui si impone con un personaggio comico inventato da Giorgio Porcaro: l'immigrato meridionale a Milano. Con loro due e Massimo Boldi, Mauro Di Francesco, Giorgio Faletti, Ernst Thole, e altri, Enzo Jannacci e Beppe Viola formano il Gruppo Repellente, con il quale mettono in piedi lo spettacolo \"La tappezzeria\", in seguito al quale il gruppo partecipa al programma televisivo trasmesso dalla sede milanese di Raidue \"Saltimbanchi si muore\".\nIl cinema.\nIl primo approccio con il cinema avviene grazie ai Gatti di Vicolo Miracoli che lo portano con loro a fare un provino. Qui viene notato dal regista Romolo Guerrieri che gli offre una parte nel film \"Liberi armati pericolosi\". Dopo una serie di partecipazioni a film commedie quali \"Saxofone\", \"Prestami tua moglie\", \"Fantozzi contro tutti\" e \"Il pap'occhio\", la prima vera parte da protagonista la ottiene su insistenza di Monica Vitti al suo fianco ne \"Il tango della gelosia\" (1981) di Steno, decretando cos\u00ec il successo del personaggio del \"terrunciello\" che lo porter\u00e0 a firmare il contratto per \"I fichissimi\" ed \"Eccezzziunale... veramente\" del figlio Carlo Vanzina (con cui aveva gi\u00e0 lavorato assieme ai Gatti di Vicolo Miracoli in \"Arrivano i gatti\" e \"Una vacanza bestiale\"), che lo consacra definitivamente in tale ruolo e per il quale registra anche la colonna sonora, cantando la canzone omonima. Con Vanzina lavorer\u00e0 ancora in \"Viuuulentemente mia\", \"Il ras del quartiere\", \"Eccezzziunale... veramente - Capitolo secondo... me\", \"2061 - Un anno eccezionale\" e \"Buona giornata\".\nAbbandonato il personaggio che gli aveva dato il successo, per un po' di tempo si dedica a spettacoli teatrali, ma sar\u00e0 Pupi Avati a condurlo nella svolta, avendone intuito le potenzialit\u00e0 di attore anche drammatico. Avati lo inserir\u00e0 nel dittico \"Regalo di Natale\" (1986) e \"La rivincita di Natale\" (2004), nonch\u00e9 in \"Il testimone dello sposo\" (1997), \"La cena per farli conoscere\" (2007) e \"Gli amici del bar Margherita\" (2009).\nDopo aver interpretato ancora un ruolo drammatico in \"Un ragazzo di Calabria\" (1987) di Luigi Comencini, Abatantuono ha fondato una propria casa di produzione, la Colorado Film, grazie alla quale si \u00e8 riaffermato come uno dei personaggi pi\u00f9 interessanti del nuovo cinema italiano, con \"I cammelli\" (1988) di Giuseppe Bertolucci e il ciclo di film di Gabriele Salvatores, che lo consacrano definitivamente come attore di talento: \"Marrakech Express\" (1989), \"Turn\u00e9\" (1990), \"Mediterraneo\" (1991), premiato con l'Oscar per il migliore film straniero (1992), \"Puerto Escondido\" (1992), \"Nirvana\" (1996), \"Amn\u00e8sia\" (2002), \"Io non ho paura\" (2003), \"Happy Family\" (2010) e \"Tutto il mio folle amore\" (2019).\nTornando alla comicit\u00e0 pura interpreta film diretti da Francesco Patierno (\"Cose dell'altro mondo\", 2011; \"La gente che sta bene\", 2014), da Fausto Brizzi (\"Indovina chi viene a Natale?\", 2013; \"La mia banda suona il pop\", 2020) e da Alessandro Genovesi (\"Il peggior Natale della mia vita\", 2012; \"Soap opera\", 2014; \"Puoi baciare lo sposo\", 2018; \"10 giorni con Babbo Natale\", 2020).\nTra le altre interpretazioni ricordiamo \"Il toro\" (1994) di Carlo Mazzacurati, \"Matrimoni\" (1998) di Cristina Comencini, \"Concorrenza sleale\" (2000) di Ettore Scola, \"L'abbuffata\" (2007) di Mimmo Calopresti, \"Ti stimo fratello\" (2012) di Paolo Uzzi e Giovanni Vernia e \"Mister Felicit\u00e0\" di Alessandro Siani (2017).\nAltre attivit\u00e0.\nNel 1992 collabora con Elio e le Storie Tese partecipando all'album \"Italyan, Rum Casusu \u00c7ikti\" nelle tracce \"Supergiovane\" (in cui interpreta un \"matusa\") e \"La vendetta del fantasma formaggino\" (in cui interpreta il Dio della Barzelletta).\nNel 2003 Abatantuono ha ideato il programma comico \"Colorado Caf\u00e8\" in onda su Italia 1 e ne ha condotto le prime due edizioni (dapprima insieme all'amico Ugo Conti, poi assieme ad Andrea Appi e Rossella Brescia), andate in onda in seconda serata. Le edizioni in seconda serata del programma ottengono grande successo, quindi dal 2005 il programma va in onda in prima serata, in cui riscuote ulteriore successo, tanto da spingere la rete a realizzarne negli anni successivi diverse altre edizioni. Nel 2006 Abatantuono torna nel cast del programma come comico, in uno sketch in cui gestisce un bar insieme a Marco Milano e intrattiene conversazioni strambe insieme ai vari comici della trasmissione che lo frequentano (in particolare Nino Frassica, allora conduttore del programma insieme a Rossella Brescia, cliente abituale con cui si dilettava nel fare le parole crociate). L'anno dopo Abatantuono lascia il programma, salvo poi tornarvi in alcune puntate come ospite. Abatantuono torna come conduttore nel 2014 insieme a Chiara Francini, in un'edizione celebrativa dei dieci anni di successo della trasmissione, in cui spesso sono ospitati personaggi storici che hanno partecipato alla trasmissione (tra cui Rossella Brescia, Ugo Conti e Andrea Appi).\nTra il 2005 e il 2007 \u00e8 stato inoltre protagonista della fiction \"Il giudice Mastrangelo\", trasmessa da Canale 5.\nNel giugno 2013 inaugura a Milano il locale \"The Meatball Family\", ristorante con cui Abatantuono e soci reinventano la tradizionale polpetta.\nNel 2016 e nel 2017 \u00e8 a capo della giuria del programma televisivo \"Eccezionale veramente\" in onda su LA7.\nPartecipa poi a \"Balalaika - Dalla Russia col pallone\" in occasione dei Mondiali 2018.\nNel 2020 conduce insieme a Diana Del Bufalo il programma di Italia 1 \"Enjoy - Ridere fa bene\"."}
{"id": "214767", "revid": "254059", "url": "https://it.wikipedia.org/wiki?curid=214767", "title": "Tebaldo Ordelaffi", "text": "Biografia.\nFiglio di Giorgio Ordelaffi, tenne la signoria dal 1423 fino alla morte, inizialmente, per volere del padre, sotto la tutela di Filippo Maria Visconti (come racconta Niccol\u00f2 Machiavelli nella sua \"Storia di Firenze\").\nProprio la morte del padre Giorgio, quando Tebaldo Ordelaffi era ancora piccolo, offr\u00ec a Filippo Maria Visconti l'occasione di tentare la conquista della Romagna, nello stesso 1423. Scoppi\u00f2 allora una guerra con Firenze, fermamente decisa a contrastarne le ambizioni. Venezia, dopo alcuni rovesci dei fiorentini e persuasa dal Conte di Carmagnola, decise di intervenire (1425) a loro favore. La guerra si spostava in Lombardia, mentre Filippo Maria Visconti cedeva al Papa Forl\u00ec e Imola.\nNel 1424, Tebaldo partecip\u00f2 all'assedio del castello di Fiumana. L'anno seguente mor\u00ec di peste (luglio 1425)."}
{"id": "214770", "revid": "124123", "url": "https://it.wikipedia.org/wiki?curid=214770", "title": "Antonio Ordelaffi", "text": "Biografia.\nFiglio naturale di Francesco III Ordelaffi ossia Cecco III, spos\u00f2 Caterina Rangoni di Spilamberto, che aveva in precedenza incontrato e per la cui mano si era impegnato con la famiglia di lei, inviando dai Rangoni, nel 1434, come suo procuratore per le nozze, Guelfo di Dovadola, conte di Dovadola e Tredozio.\nTenne la signoria tra il 1433 e il 1436 e ancora tra il 1438 e il 1448.\nContro Antonio Caffarelli, vescovo titolare di Forl\u00ec, ma sempre assente dalla Diocesi, appoggi\u00f2 la nomina di un nuovo Vescovo (voluta dalla popolazione, ma non approvata dal Papa) nella persona di Guglielmo Bevilacqua O.F.M., che tenne la carica dal 27 dicembre 1433 al 1437, quando il contestato Caffarelli fu sostituito da Luigi Pirano.\nDopo la morte di Antonio, la sua vedova, a causa della giovane et\u00e0 dei figli, chiam\u00f2 il fratello Ugo Rangoni ad aiutarla nella reggenza della citt\u00e0, dal 1449 al 1454.\nInfine, insofferenti della tutela dello zio, i giovani Francesco IV Ordelaffi e Pino III Ordelaffi lo costrinsero a lasciare Forl\u00ec.\nDiscendenza.\nAntonio ebbe dalla moglie Caterina quattro figli:\nEbbe anche un figlio naturale, Sinibaldo, religioso."}
{"id": "214772", "revid": "729019", "url": "https://it.wikipedia.org/wiki?curid=214772", "title": "Francesco IV Ordelaffi", "text": "Biografia.\nDetto Cecco III, fu figlio di Antonio Ordelaffi e di Caterina Rangoni, fratello di Pino III Ordelaffi. Spos\u00f2 Elisabetta Manfredi (morta nel 1469), figlia di Astorre II Manfredi signore di Imola e Faenza, e tenne la signoria dal 1448 fino alla morte.\nNei primi anni, dal 1449 al 1454, a causa della sua giovane et\u00e0, la madre si fece aiutare nella reggenza della citt\u00e0 dal fratello Ugo Rangoni, dopo averlo chiamato a Forl\u00ec dai suoi feudi in Emilia. Infine, insofferenti della tutela dello zio, i giovani Francesco e Pino lo costrinsero a lasciare Forl\u00ec. Agli inizi del 1466 sub\u00ec una congiura ad opera di Pino III Ordelaffi, appoggiato dai Manfredi, per spodestarlo dalla signoria. Venne subito imprigionato e il 22 aprile dello stesso anno mor\u00ec pugnalato.\nUn suo busto in marmo venne scolpito da Donatello.\nDiscendenza.\nFrancesco ed Elisabetta ebbero sei figli:\nEbbe un figlio naturale, Ludovico, uomo d'armi, ultimo membro della famiglia."}
{"id": "214774", "revid": "287204", "url": "https://it.wikipedia.org/wiki?curid=214774", "title": "Doreen Tovey", "text": "Della sua vita si sa molto poco: da quanto racconta lei stessa nei suoi libri si desume che abitasse in un antico cottage nella campagna inglese nei pressi di Bristol, con accanto sempre due siamesi. \u00c8 stata sposata con Charles ed \u00e8 rimasta vedova.\nEra presidente del \"Siamese Cat Club\" (\"Club del gatto siamese\") e lo \u00e8 stata del \"Club del gatto dell'Inghilterra occidentale\".\nI suoi libri (una ventina) hanno venduto pi\u00f9 di 100.000 copie e sono stati tradotti in otto lingue."}
{"id": "214775", "revid": "6923", "url": "https://it.wikipedia.org/wiki?curid=214775", "title": "Alta Badia", "text": "Alta Badia \u00e8 il nome con cui si indica la porzione a monte della Val Badia, separata dal resto di questa all'altezza della gola del \"Punt de Fer\". In quest'area si estendono i comuni altoatesini di cultura ladina di Corvara in Badia, Badia. Tali comuni formano inoltre il comprensorio turistico omonimo che include anche il comune di La Valle. \nDescrizione.\nLa valle confina con le altre valli dolomitiche da cui \u00e8 separata dai passi dolomitici Gardena (che segna il confine con la valle omonima), Campolongo (che collega ad Arabba ed alla Valle del Cordevole), di Valparola e Falzarego (che portano a Cortina d'Ampezzo e alla valle del Boite).\nPopolazione.\nLa popolazione autoctona di questa valle \u00e8 di madrelingua ladina (ca. 85-90% della popolazione). L'Alta Badia \u00e8 ufficialmente trilingue, e tutte le denominazioni sono riportate in italiano, ladino e tedesco.\nCentri abitati.\nI paesi situati nella zona dell'Alta Badia sono: Corvara, Colfosco, La Villa, San Cassiano e Badia: l'abitato pi\u00f9 grande \u00e8 formato dalle frazioni di Pedraces, sede del comune di Badia, e di San Leonardo (che formano un agglomerato unico chiamato spesso impropriamente Badia). Lo stesso comune include inoltre le localit\u00e0 di San Cassiano e di La Villa. Corvara, pur avendo solamente circa 700 abitanti, \u00e8 sede del comune di Corvara in Badia, che comprende anche Colfosco, ed \u00e8 anche il paese pi\u00f9 importante della valle dal punto di vista turistico.\nIl paese di La Valle invece \u00e8 situato nella parte bassa della Val Badia. Fa parte tuttavia dell'Alta Badia prendendone parte nel consorzio turistico. Ne rappresenta in qualche modo una eccezione, essendo l'unico comune a non avere nel proprio territorio nessun tipo di impianto a fune per il turismo invernale.\nTurismo.\nLe attivit\u00e0 principali dell'Alta Badia sono tutte correlate al turismo che \u00e8 la fonte di sostentamento principale per i badioti. Il turismo, sia estivo che invernale, ha fatto nascere molteplici servizi ricettivi (alberghi, ristoranti, negozi, impianti di risalita, rifugi). Il primo sviluppo delle attivit\u00e0 turistiche in Alta Badia \u00e8 legato a figure di alpinisti, pionieri dello sci e imprenditori come Franz, Cesco ed Erich Kostner.\nEstivo.\nDurante l'estate l'attivit\u00e0 turistica \u00e8 legata sulle escursioni all'aria aperta e all'alpinismo. Molti impianti di risalita rimangono aperti anche durante il periodo estivo in modo da favorire la salita a monte e numerosi rifugi propongono agli escursionisti piatti tipici. I percorsi alpinistici variano dalle pi\u00f9 semplici passeggiate a valle, alle difficili traversate e alle impegnative vie ferrate, tra cui le pi\u00f9 note sono la ferrata Tridentina, la ferrata del Piz da Lec, la ferrata del Vallon, la ferrata del Piccolo Cir e la ferrata Cesare Piazzetta. I gruppi montuosi su cui ci si pu\u00f2 avventurare sono: il gruppo del Sella, il gruppo del Puez compreso nel parco naturale Puez-Odle, il Gruppo del Sasso della Croce, La Varella e Conturines compresi nel parco naturale Fanes - Sennes e Braies. Molto apprezzati sono anche i numerosi alpeggi che offrono escursioni piacevoli senza dislivelli eccessivi come il Pralongi\u00e0, Armentara e Rit.\nSci.\nNella stagione invernale si concentra il maggior afflusso di visitatori. La valle \u00e8 compresa nel carosello della Sellaronda, ossia un percorso sciistico che ruota attorno al gruppo del Sella, e in quello della Grande Guerra, che ripercorre i luoghi in cui \u00e8 stata combattuta la prima guerra mondiale. I 53 impianti di risalita all'avanguardia e i 130 km di piste da sci la rendono uno dei comprensori sciistici pi\u00f9 grandi in Italia. L'Alta Badia ospita inoltre una gara della Coppa del mondo di sci maschile sulla pista Gran Risa (a La Villa).\nIl comprensorio \u00e8 formato da un insieme di aree sciistiche:\nSci ai piedi l'Alta Badia \u00e8 collegata anche con i comprensori sciistici della Sellaronda; direttamente al Passo Gardena con la Val Gardena e al Passo di Campolongo con Arabba-Porta Vescovo e, indirettamente, tramite questi anche con la Val di Fassa. Inoltre dalla stagione invernale 2008-09 \u00e8 collegata al comprensorio del Plan de Corones, grazie all'apertura della nuova pista \"Piculin\" che dal Piz de Plaies scende a Piccolino e rende il tragitto tra i due comprensori (Paraciora-Piculin) realizzabile con un trasferimento via bus della durata di 20 minuti.\nImpianti di risalita.\nL'Alta Badia ha 53 impianti di risalita.\nPiste.\nLe piste dell'Alta Badia raggiungono complessivi i 130 km percorribili. La loro preparazione notturna richiede lo schieramento di una flotta di oltre 90 Gatti delle nevi. Le piste sono suddivise in 74 km di piste facili (contrassegnate in blu), 47 km di piste di media difficolt\u00e0 (rosse) e 9 km di piste di difficolt\u00e0 elevata (nere)."}
{"id": "214821", "revid": "1833487", "url": "https://it.wikipedia.org/wiki?curid=214821", "title": "Tagliatella (liquore)", "text": "La Tagliatella (\"tajadea\" in veneto) \u00e8 un liquore tipico della zona di Bassano del Grappa, in provincia di Vicenza nel Veneto. L'originale viene prodotta dalla Distilleria Nardini di Bassano, che ha registrato il marchio \"Tagliatella\". Da alcuni decenni, un liquore simile \u00e8 prodotto anche da Poli Distillerie di Schiavon (VI), che usa la denominazione veneta \"Taiad\u00e8a\", e da qualche altro liquorificio del bassanese.\nIl suo curioso nome nasce dal fatto che \u00e8 ottenuta dal \"taglio\" della grappa di vinaccia con un infuso alcolico di corteccia di china (\"Cinchona calisaya\"), succo di marasca, buccia di arancia, chiodi di garofano e zucchero.\nLa tagliatella \u00e8 nata quasi per caso, mescolando i fondi degli sgocciolatoi delle giare della Grapperia Nardini che contenevano diversi tipi di liquore; inizialmente era dunque un modo di riutilizzare dei residui che non sarebbero stati commercializzabili, e veniva consumata dai carrettieri addetti al trasporto della grappa. Visto il gradimento, inizi\u00f2 ad essere prodotta e la ricetta fu affinata migliorandone la qualit\u00e0.\nHa un colore marrone; il contenuto d'alcool \u00e8 di 35%.\nApprezzata per il gusto particolare, che \u00e8 insieme dolce e amaro, \u00e8 bevuta sia come aperitivo che come digestivo."}
{"id": "214825", "revid": "767487", "url": "https://it.wikipedia.org/wiki?curid=214825", "title": "Roger Pontare", "text": "Biografia.\nGiovanissimo ha fatto parte del gruppo \"St. Pauls\" e poi del gruppo rock sinfonico, \"Nebulosa\". Poco dopo, trasferitosi a Stoccolma ha lavorato in vari club ed \u00e8 stato batterista in vari gruppi.\nLa sua grande opportunit\u00e0 arriv\u00f2 quando interpret\u00f2 \"Giuda\" nel musical \"Jesus Christ Superstar\". Pi\u00f9 tardi vincendo il Melodifestivalen 1994 assieme a Marie Bergman rappresent\u00f2 il suo paese all'Eurovision Song Contest che si tenen a Dublino. La loro canzone \"Stj\u00e4rnorna\" (\"Le stelle\") ottenne il tredicesimo posto.\nNel 1999 torn\u00f2 al Melodifestivalen con \"Som Av Is\" (\"Come di ghiaccio\"), arrivando quinto. Nel 2000 fu pi\u00f9 fortunato, vinse di nuovo e rappresent\u00f2 la Svezia, vestito da vichingo, all'Eurovision Song Contest che si tenne proprio a Stoccolma con \"When Spirits Are Calling My Name\". Questa canzone \u00e8 la versione inglese di \"N\u00e4r Vindarna Viskar Mitt Namn\" e si \u00e8 classificata al settimo posto.\nHa inciso gli album \"I Vargens Sp\u00e5r\" e \"Den Stora Friheten\"."}
{"id": "214830", "revid": "115751", "url": "https://it.wikipedia.org/wiki?curid=214830", "title": "Alleghe H.C.", "text": ""}
{"id": "214831", "revid": "339392", "url": "https://it.wikipedia.org/wiki?curid=214831", "title": "Asiago Hockey A.S.", "text": ""}
{"id": "214832", "revid": "712828", "url": "https://it.wikipedia.org/wiki?curid=214832", "title": "Frank e Alice Paciock", "text": ""}
{"id": "214833", "revid": "16758", "url": "https://it.wikipedia.org/wiki?curid=214833", "title": "S.G. Cortina", "text": ""}
{"id": "214836", "revid": "547034", "url": "https://it.wikipedia.org/wiki?curid=214836", "title": "Videogioco gestionale", "text": "Con il termine videogioco manageriale o gestionale viene identificata quella categoria di videogiochi che simulano azioni della vita quotidiana e richiedono al giocatore il controllo completo su una certa attivit\u00e0. Il termine \"manageriale\" \u00e8 utilizzato solitamente nei giochi di sport, e il termine \"gestionale\" in tutti gli altri casi. Fra i primi esempi di questo genere \u00e8 possibile citare \"Hamurabi\" e \"Santa Paravia and Fiumaccio\": nel primo, scritto in linguaggio BASIC e completamente testuale, si vestono i panni del re babilonese, mentre il secondo, pi\u00f9 evoluto e dotato di grafica, \u00e8 ambientato nel Rinascimento italiano.\nTipologia.\nLa categoria abbraccia diversi tipi di giochi, da quelli legati agli sport a quelli che simulano la vita in generale.\nGeneri confusi con i gestionali.\nCi sono altri tipi di videogiochi che spesso vengono considerati in questo genere senza esserlo: il videogioco di ruolo che ha come tema la vita quotidiana o il videogioco di divinit\u00e0 (\"God game\"), in cui durante il gioco ci si occupa di uno o pochi personaggi (che sono piuttosto \"indipendenti\"), organizzandone le attivit\u00e0 e dandogli vari compiti da fare (mandandolo al lavoro, organizzando party, ecc).\nIn questi videogiochi \u00e8 interessante il modo in cui si controlla il gioco (il \"gameplay\"), che \u00e8 quasi sempre indiretto, dove si possono causare eventi speciali come scatenare alcune calamit\u00e0 naturali (tornado, eruzioni, inondazioni...).\nInvece negli strategici si ha un controllo diretto, sia nel caso di macrogestione che di microgestione, di numerose unit\u00e0 uguali (con una propria azione o due) come negli RTS, oppure si valutano dati per dirigere il gioco e per scegliere le strutture da costruire o le risorse da utilizzare (spesso con schermate) come nei manageriali.\nDifficolt\u00e0.\nGiochi di questo genere possono essere particolarmente complicati da gestire per un videogiocatore alle prime armi, ma se portati avanti possono regalare molta soddisfazione e divertimento. L'aspetto pi\u00f9 difficile \u00e8 che il giocatore non \u00e8 chiamato alla pura e semplice azione, ma deve applicarsi particolarmente per avere un buon tornaconto alla fine della partita. Dovr\u00e0 quindi improvvisare strategie e tenere conto di pi\u00f9 fattori per la riuscita delle missioni."}
{"id": "214837", "revid": "339392", "url": "https://it.wikipedia.org/wiki?curid=214837", "title": "S.H.C. Fassa", "text": ""}
{"id": "214838", "revid": "339392", "url": "https://it.wikipedia.org/wiki?curid=214838", "title": "H.C. Merano", "text": ""}
{"id": "214839", "revid": "320578", "url": "https://it.wikipedia.org/wiki?curid=214839", "title": "Za'tarc (Stargate)", "text": ""}
{"id": "214840", "revid": "77358", "url": "https://it.wikipedia.org/wiki?curid=214840", "title": "H.C. Gherd\u00ebina - Val Gardena", "text": ""}
{"id": "214841", "revid": "16758", "url": "https://it.wikipedia.org/wiki?curid=214841", "title": "H.C.J. Milano Vipers", "text": ""}
{"id": "214842", "revid": "16758", "url": "https://it.wikipedia.org/wiki?curid=214842", "title": "WSV Vipiteno Broncos", "text": ""}
{"id": "214846", "revid": "124938094", "url": "https://it.wikipedia.org/wiki?curid=214846", "title": "Heinz Guderian", "text": "Tra i pi\u00f9 abili generali della seconda guerra mondiale, \u00e8 considerato il padre e l'ufficiale pi\u00f9 importante delle truppe corazzate tedesche, che contribu\u00ec a organizzare durante gli anni trenta e guid\u00f2 poi sul campo con grande efficacia nel periodo iniziale della guerra, conseguendo una serie di clamorosi successi.\nBiografia.\nGli inizi.\nNato nel 1888 in una famiglia discendente da proprietari terrieri prussiani, fu uno dei generali della Wehrmacht che meglio interpret\u00f2 i principi della guerra lampo (\"Blitzkrieg\"). Nel 1907, subito dopo essere uscito dalla scuola militare di Gross Lichterfelde, venne assegnato ad un reparto di fanteria (il X. battaglione J\u00e4ger) che lasci\u00f2 nel 1911 per frequentare un lungo corso di radiotelegrafia per poi entrare a far parte della 5\u00aa Divisione di cavalleria in qualit\u00e0 di ufficiale segnalatore. Nel 1914 viene ammesso alla prestigiosa accademia militare di guerra di Potsdam.\nLo scoppio della Grande Guerra lo costrinse ad abbandonare la frequentazione dell'accademia e a rientrare alla propria divisione, distinguendosi sulla Marna e venendo successivamente trasferito, a causa dei contrasti sorti con i suoi superiori, dapprima alla 4\u00aa Divisione di cavalleria quindi, il 28 febbraio 1918, dopo aver completato il corso di radiotelegrafista interrotto quattro anni prima, al corpo di Stato maggiore, dove rimase fino al termine del conflitto. Trasferito nel 1919 al distretto orientale, venne distaccato alla divisione del generale R\u00fcdiger von der Goltz, di stanza nel Baltico.\nNuovamente trasferito a causa di episodi di insubordinazione, questa volta con il comandante generale della Reichswehr, generale Hans von Seeckt, rimase nell'ombra fino al 1922 quando si vide affidare l'incarico di studiare la possibilit\u00e0 di creare una forza meccanizzata nell'esercito tedesco.\nLa nascita delle Panzertruppen.\nPromosso \"Oberst\" nel 1933, l'anno successivo (dal 1\u00ba luglio 1934) venne trasferito, in qualit\u00e0 di capo di stato maggiore, presso il comando appena costituito delle truppe motorizzate (\"kommando der Kraftfahrtruppen\"), guidato dal generale Oswald Lutz, che stava sviluppando le nuove tecniche belliche con impiego di mezzi corazzati e motorizzati; mentre nel 1935 ricevette il comando della nuova 2. Panzer-Division a W\u00fcrzburg. Il 1\u00ba agosto 1936 venne promosso \"Generalmajor\" e il 14 febbraio 1938 \"Generalleutnant\", pochi giorni prima di essere trasferito presso il comando del XVI Corpo d'armata, con cui prese parte all\"Anschluss\".\nIl 20 novembre 1938 venne promosso \"General der Panzertruppen\", ricevendo inoltre l'incarico di comandante dei reparti corazzati tedeschi; nello stesso anno pubblic\u00f2 un libro dal titolo \"Achtung Panzer\", in cui sostenne con notevole persuasivit\u00e0 che i mezzi corazzati dovevano diventare il principale strumento offensivo a cui le altre armi avrebbero dovuto essere subordinate in caso di attacco concentrato.\nLa guerra lampo.\nAl comando del XIX Armeekorps, costituito dalla 3. Panzer-Division e dalla 2. e 20. Infanterie-Division (Mot), prese parte all'attacco alla Polonia, dove diede una prima dimostrazione delle sue tattiche di avanzata in profondit\u00e0 con l'impiego concentrato e in massa dei panzer. Dopo essere penetrato nel corridoio di Danzica e aver travolto facilmente le forze polacche (nell'occasione si ebbero alcuni impari scontri tra panzer e unit\u00e0 di cavalleria polacca), Guderian concluse con un successo totale la campagna occupando Brest-Litovsk e effettuando il collegamento con i reparti meccanizzati dell'Armata Rossa provenienti da est.\nAl termine della campagna di Polonia venne decorato con la Croce di Cavaliere della Croce di Ferro. Trasferito sul Fronte Occidentale, guid\u00f2 sempre il XIX Armeekorps (costituito dalla 1., la 2. e la 10. Panzer-Division), effettuando il 13 maggio 1940 lo sfondamento decisivo sulla Mosa a Sedan e avanzando rapidamente, dopo aver sbaragliato le forze francesi, fino a raggiungere la Manica (20 maggio) e tagliare fuori gli eserciti Alleati in Belgio. Questo clamoroso successo, decisivo per l'esito finale della campagna di Francia, conferm\u00f2 definitivamente le qualit\u00e0 di condottiero e di comandante di forze corazzate di Guderian, e la efficacia offensiva delle Panzer-Divisionen e delle nuove tattiche della Guerra lampo.\nNella seconda parte della campagna (Fall Rot) Guderian, inizialmente dipendente dal \"Panzergruppe von Kleist\", pass\u00f2, anche per contrasti con il generale Kleist, al comando di un proprio reparto autonomo, il Panzergruppe Guderian (costituito da quattro Panzer-Division e due divisioni di fanteria motorizzata) che condusse, dal 9 giugno, con grande abilit\u00e0 oltre l'Aisne, fino in Alsazia ed al confine svizzero, dopo aver tagliato fuori grandi forze francesi e aver isolato la (ormai) inutile Linea Maginot.\nOperazione Barbarossa.\nNominato \"Generaloberst\" (19 luglio 1940), Guderian, dopo questa serie di strepitose vittorie, aveva ormai ottenuto grande prestigio in patria e all'estero e profondo apprezzamento da parte dello stesso Hitler. In vista dell'imminente invasione dell'Unione Sovietica, al generale quindi venne assegnato il raggruppamento corazzato principale, dotato dal numero pi\u00f9 elevato di carri armati (quasi panzer), schierato nel settore centrale del fronte orientale e destinato a marciare in teoria lungo la via diretta Minsk-Smolensk-Mosca.\nA partire dal 22 giugno 1941 il generale Guderian, alla guida del \"Panzergruppe 2\" (cinque Panzer-Divisionen, tre divisioni motorizzate, una divisione di cavalleria), prese parte con un ruolo fondamentale alla operazione Barbarossa all'interno del Gruppo d'armate Centro di von Bock, ottenendo fulminanti successi sul campo: con rapidissime manovre dei suoi mezzi corazzati, fin dal 28 giugno si congiunse con le divisioni corazzate del generale Hermann Hoth (provenienti da nord) chiudendo la prima gigantesca sacca di Minsk-Bia\u0142ystok. Mentre continuava la battaglia per distruggere le forze sovietiche accerchiate, Guderian continu\u00f2 la sua avanzata verso la Beresina, e, dopo aver respinto violenti contrattacchi delle riserve meccanizzate nemiche a Sjenno, le Panzer-Divisionen proseguirono audacemente a est del fiume, nonostante alcuni contrasti tra il generale e il prudente feldmaresciallo von Kluge.\nIl 14 luglio 1941, gli elementi di punta delle forze del generale Guderian entrarono a Smolensk e poco dopo chiusero una nuova sacca, sempre in collegamento con il \"Panzergruppe 3\" del generale Hoth. In questa fase la resistenza nemica divenne pi\u00f9 organizzata e pi\u00f9 efficace e l'avanzata delle forze tedesche nel settore centrale del fronte, comprese le divisioni corazzate di Guderian, venne fortemente rallentata. Dopo scontri sanguinosi a El'nja e a Jarcevo, le Panzer-Division di Hoth e Guderian furono costrette a una battuta d'arresto. Per i notevoli successi raggiunti nella prima fase della nuova e difficile campagna, il 17 luglio, Guderian venne decorato con le Foglie di quercia per la Croce di Cavaliere della Croce di ferro.\nIn agosto, dopo accesi contrasti tra Hitler ed alcuni generali dell'Alto comando, le divisioni corazzate di Guderian furono inaspettatamente dirottate verso sud allo scopo di facilitare la conquista di Kiev da parte del Gruppo d'armate Sud e di accerchiare le grandi forze sovietiche schierate nella regione. Guderian, pur in disaccordo con i piani del F\u00fchrer (che aveva inutilmente cercato di convincere ad abbandonare il nuovo piano, durante un colloquio al Quartier generale) e desideroso di continuare la marcia su Mosca, esegu\u00ec brillantemente il nuovo compito e, dopo una difficile marcia verso sud, le sue Panzer-Divisionen si congiunsero con le forze corazzate del \"Panzergruppe 1\" del generale von Kleist e chiusero in una gigantesca sacca ad est di Kiev quasi un milione di soldati dell'Armata Rossa (14 settembre). Si tratt\u00f2 della pi\u00f9 grande battaglia di annientamento della storia e di un grande successo per la Wehrmacht, ottenuto per\u00f2 a costo di un'ulteriore perdita di tempo, di forti perdite per le truppe, e di una notevole usura dei mezzi meccanici delle truppe corazzate.\nDisfatta a Mosca.\nAlla vigilia della ripresa dell'offensiva contro Mosca, il \"Panzergruppe 2\" di Guderian disponeva solo del 50% dei panzer con cui aveva iniziato la campagna. Nonostante queste carenze, l'inizio dell'auspicata offensiva finale per la conquista di Mosca (\"Operazione Tifone\"), ebbe inizio il 30 settembre 1941 con un travolgente successo delle Panzer-Divisionen del generale Guderian; partendo dalle posizioni conquistate a sud del Gruppo d'armate Centro, i panzer avanzarono rapidissimi verso Or\u00ebl, conquistando di sorpresa la citt\u00e0, chiudendo la nuova sacca di Brjansk, e proseguendo in direzione di Tula per cercare di aggirare la capitale.\nDopo questo primo successo, iniziarono le difficolt\u00e0 legate al rafforzamento della resistenza sovietica (battaglia di M\u010densk, dove i T-34 nemici dimostrarono la loro superiorit\u00e0 tecnica sui panzer tedeschi), alle difficolt\u00e0 del terreno e del clima (inizio del periodo del fango e comparsa della prima neve), alle carenze organizzative dell'Esercito tedesco. Nel mese di novembre Guderian tent\u00f2 ancora di conquistare Tula e proseguire verso Mosca da sud, ma tutti gli sforzi furono inutili; con l'arrivo dell'inverno russo e la improvvisa controffensiva sovietica del 5 dicembre, la situazione delle truppe tedesche divenne molto difficile.\nGuderian dovette passare sulla difensiva e improvvisare una rapida ritirata nella neve, abbandonando molto materiale, per cercare scampo su linee difensive pi\u00f9 arretrate. Entrato in contrasto con Hitler, a causa di questa ritirata non autorizzata e contraria alle direttive del F\u00fchrer favorevoli a una difesa ad oltranza sulle posizione raggiunte, ed anche con il nuovo comandante del Gruppo d'armate Centro, feldmaresciallo von Kluge (con cui aveva gi\u00e0 duramente polemizzato in precedenza), Guderian venne bruscamente destituito il 26 dicembre 1941 dal suo comando del \"Panzergrueppe 2\" (ridenominato 2. Panzerarmee) e collocato a riposo, nonostante i grandi servigi resi al Terzo Reich dal punto di vista teorico-organizzativo e con le sue vittoriose campagne di guerra alla testa dei panzer.\nIspettore delle Panzertruppen e Capo di Stato maggiore dell'Esercito.\nPer oltre un anno, Guderian visse in ritiro prima a Berlino e poi a Badenweiler, dove pass\u00f2 un periodo di cure; in questa fase il generale accus\u00f2 seri problemi di salute ed ebbe nel mese di novembre 1942 una grave crisi cardiaca dalla quale tuttavia si riprese prontamente. Il feldmaresciallo Rommel, esausto e in procinto di ritornare in Germania per un periodo di riposo, nel settembre 1942 propose a Hitler di nominare proprio Guderian al suo posto come comandante della \"Panzerarmee Afrika\", ma il dittatore prefer\u00ec non accogliere la richiesta della \"Volpe del deserto\".\nNel febbraio 1943 (dopo la catastrofe di Stalingrado) venne invece inaspettatamente richiamato da Hitler e designato \"Inspekteur der Panzertruppen\" (Ispettore generale delle truppe corazzate) e diede un grande impulso in collaborazione col ministro degli armamenti Albert Speer alla produzione di carri armati e alla riorganizzazione delle truppe corazzate. Mentre sul piano organizzativo e tecnico i risultati raggiunti da Guderian nel suo nuovo incarico furono indubbiamente notevoli, sul piano dell'impiego delle forze corazzate e pi\u00f9 in generale della strategia globale della guerra il generale entr\u00f2 nuovamente in contrasto con Hitler.\nContrariamente ai suoi suggerimenti volti a ricostituire con metodo le Panzer-Division e riportarle a piena forza prima di pianificare e sferrare nuove offensive, il F\u00fchrer, assillato da molteplici impegni operativi sui teatri bellici e da reali esigenze politico-strategiche, ritenne necessario l'impiego costante e prolungato delle forze corazzate, indispensabili del resto per puntellare il precario fronte tedesco all'est. Guderian si oppose anche alla progettata \"Operazione Zitadelle\" che, nei fatti, si concluse con un grave fallimento strategico, e provoc\u00f2 sensibili perdite alle preziose riserve corazzate tedesche, impegnate prematuramente contro un fronte difensivo sovietico accuratamente preparato e dotato di grandi riserve meccanizzate pronte ad intervenire.\nPrivo di potere reale dal punto di vista strategico-operativo, Guderian dovette limitarsi a consigliare un impiego pi\u00f9 oculato e concentrato delle Panzer-Divisionen, consigli vanificati inesorabilmente dalla realt\u00e0 del campo di battaglia e dalla necessit\u00e0 di frenare le continue offensive sovietiche su tutto il fronte orientale. Anche riguardo all'impiego delle riserve mobili sull'\"Invasionfront\" Guderian, favorevole alla costituzione di una grande riserva centrale da impiegare in blocco, entr\u00f2 in contrasto con Hitler ed anche con Rommel; in concreto Rommel e Hitler, scettici sulle possibilit\u00e0 di movimento delle Panzer-Divisionen in campo aperto di fronte alla superiorit\u00e0 aerea Alleata, impegnarono le riserve corazzate in modo frammentario, limitandosi a inefficaci contrattacchi tattici.\nHeinz Guderian venne inaspettatamente nominato capo di stato maggiore generale dell'Oberkommando des Heeres (OKH) in sostituzione di Kurt Zeitzler il 21 luglio 1944 dopo l'attentato a Hitler da parte di von Stauffenberg. Non coinvolto nel complotto, e ritenuto da Hitler generale affidabile, capace e non legato alla casta degli ufficiali reazionari e aristocratici della Wehrmacht, Guderian assunse quindi quest'ultimo e importante incarico, dedicandosi prevalentemente a rafforzare il franante fronte orientale per impedire un'invasione della Germania orientale, che era anche la sua regione di origine.\nDopo la riuscita stabilizzazione, grazie anche agli sforzi di Guderian, del fronte est sulla Vistola, in Prussia orientale e sul Baltico nell'estate 1944, Guderian si scontr\u00f2 ancora una volta ripetutamente con Hitler: il generale fu in contrasto con il F\u00fchrer sull'offensiva delle Ardenne (ritenuta un inutile spreco di forze corazzate da trattenere invece all'est), sulla battaglia di Budapest (a cui Hitler, contrariamente a Guderian, dava enorme importanza), sulla condotta della battaglia sulla Vistola, sull'Oder e in Prussia nell'inverno 1944-1945.\nInfine, il 28 marzo 1945, dopo un ultimo violento alterco con Hitler, Heinz Guderian venne destituito e, inviato in licenza (ufficialmente) per motivi di salute, fu sostituito dal generale Hans Krebs che avrebbe diretto l'esercito tedesco nell'ultimo mese di guerra e sarebbe morto suicida durante la Battaglia di Berlino. Consegnatosi agli Alleati il 10 maggio in Tirolo, trascorse in detenzione i tre anni successivi, con la minaccia di essere estradato in Polonia per essere giudicato per crimini di guerra. Rilasciato il 17 giugno 1948, si ritir\u00f2 a vita privata, morendo a Schwangau il 17 maggio 1954.\nValutazione storica.\nPersonaggio dalla forte personalit\u00e0 e dal carattere difficile, Heinz Guderian ebbe spesso rapporti burrascosi con i suoi superiori e con Hitler; quest'ultimo del resto negli ultimi due anni di guerra respinse praticamente ogni sua idea, sia riguardo alla distribuzione delle truppe sui vari fronti, sia sull'inutilit\u00e0 delle manovre offensive volute dal F\u00fchrer. Portato fortemente alla polemica e strenuo difensore delle sue idee teoriche e tattico-strategiche, spesso incorse nella riprovazione e nell'antipatia di altri ufficiali (in particolare il generale Halder e il feldmaresciallo von Kluge). Peraltro venne sempre riconosciuta la sua capacit\u00e0 innovativa, l'energia dispiegata nei suoi incarichi e la sicura preparazione professionale.\nDal punto di vista storiografico, i giudizi su Guderian non sono sempre coincidenti; ritenuto da alcuni la personalit\u00e0 dominante della nuova guerra mobile corazzata, da lui ideata e perfezionata in modo decisivo, e l'ideatore di un nuovo e rivoluzionario tipo di guerra, da altri \u00e8 stato criticato per la sua eccessiva tendenza al personalismo e per la tendenziosit\u00e0 delle sue memorie che sminuiscono il ruolo di altri importanti ufficiali, tedeschi e stranieri, ugualmente importanti per lo sviluppo della guerra corazzata.\nNel complesso, il ruolo di Guderian fu certamente importantissimo, anche per la sua vicinanza e simpatia con Hitler negli anni dell'anteguerra, per la nascita delle Panzer-Division e per lo studio e lo sviluppo delle moderne tecniche di impiego combinato e manovrato dei carri armati, da impegnare in massa, nel punto decisivo del fronte (secondo la sua celebre formula sintetica \"Klotzen, nicht Kleckern\", \"concentrati, non sparpagliati\"). Dal punto di vista operativo fino al 1941 Guderian mise magistralmente in pratica le sue teorie dando delle clamorose dimostrazioni in Polonia, in Francia e in Russia, della sorprendente e formidabile capacit\u00e0 offensiva delle divisioni corazzate tedesche che dilagarono per l'Europa travolgendo facilmente gli antiquati eserciti avversari.\nPer queste ripetute vittorie Guderian divenne famoso e temuto all'estero come il rappresentante principale della Guerra lampo tedesca. Dopo l'inattesa destituzione, nei nuovi incarichi assunti nell'ultima parte della guerra Guderian ebbe poche possibilit\u00e0 di modificare le idee e la pianificazione di Hitler e dovette limitarsi (spesso senza successo) a una snervante opera di persuasione per cercare di limitare la straripante influenza del F\u00fchrer sulla condotta delle operazioni. Peraltro in questi ultimi incarichi, anche Guderian a volte diede mostra di un'eccessiva condiscendenza nei confronti dell'apparato nazista, di una certa limitatezza di vedute (concentrandosi solo sul fronte orientale) e di un erroneo ottimismo.\nConsiderato da alcuni storici un esempio unico di ufficiale teorizzatore di una nuova tecnica militare e realizzatore anche nella pratica della sua stessa teoria, Guderian rimane una delle personalit\u00e0 pi\u00f9 famose e importanti della seconda guerra mondiale e le sue campagne alla testa dei panzer rimangono esempi imprescindibili per uno studio e una comprensione della tecnica della guerra mobile con forze meccanizzate.\nVale la pena di rilevare questa circostanza paradossale: malgrado Guderian abbia, in un certo senso, incarnato la \u201cblitzkrieg\u201d in quanto massimo fautore dell'uso dei mezzi corazzati e sia stato uno dei principali artefici dei successi tedeschi nella 2\u00aa guerra mondiale, allo stesso tempo era ben conscio gi\u00e0 alcuni anni prima dello scoppio della guerra dell'enorme potenziale bellico del nemico sovietico e della superiorit\u00e0 quantitativa delle forze armate sovietiche rispetto a quelle tedesche. Guderian stimava il numero dei corazzati sovietici in non meno di 10.000 unit\u00e0 e aveva una considerazione molto alta, forse eccessiva, dell'aviazione militare sovietica la quale, sebbene dotata di un gran numero di velivoli, non era qualitativamente molto avanzata. Testualmente Guderian affermava che \u201cla Russia possiede l'esercito pi\u00f9 forte del mondo, numericamente e in termini di modernit\u00e0 del suo equipaggiamento\u201d."}
{"id": "214849", "revid": "1527148", "url": "https://it.wikipedia.org/wiki?curid=214849", "title": "Arbitrato", "text": "L'arbitrato (dal latino \"arbitratus\", lett. \"giudizio\") \u00e8 un metodo alternativo di risoluzione delle controversie (cio\u00e8 senza ricorso ad un procedimento giudiziario) note anche come ADR (Alternative dispute resolutions), che consiste nell'affidamento a uno o pi\u00f9 soggetti terzi (gli arbitri) dell'incarico di risolvere una controversia, mediante una decisione (il lodo) che sar\u00e0 vincolante per le parti e suscettibile di essere eseguita, anche in via forzata.\nLineamenti generali.\nStoria.\nLa possibilit\u00e0 delle parti di escludere il giudice investito della cognizione della lite, sottraendogli il potere di decidere sulla controversia, trae origine nell'istituto del diritto romano della ricusazione, il diritto processuale delle due parti di accordarsi e di far valere un motivo impediente per la prosecuzione del giudizio con un giudice specifico. \nIn Italia, caduto in disuso, esiste dai tempi del fascismo il Giur\u00ec d'onore, cui le parti possono deferire irrevocabilmente le liti per i reati di ingiuria e diffamazione, senza obbligo di produrre al giudice una giusta causa oppure un giustificato motivo.\nIn modo simile ai \"grand jury\" dei Paesi anglosassoni, l'arbitrato in Italia \u00e8 stato in passato una fase obbligatoria prima di poter agire in giudizio per varie materie del contendere nel diritto privato (lavoro, condominio, banche, ecc.), con tentativi ripetuti da parte dei legislatori di rendere i lodi arbitrali un atto avente forza di legge fra le parti, che precludeva \"in toto\" oppure in casi specifici molto circostanziati la possibilit\u00e0 successiva di adire il giudice.\nVantaggi e svantaggi.\nCome detto, l'arbitrato \u00e8 un sistema di risoluzione delle controversie alternativo rispetto al ricorso ai giudici statali. Questo sistema alternativo pu\u00f2 essere scelto allo scopo di conseguire uno dei suoi vantaggi sperati:\nNondimeno, il ricorso all'arbitrato pu\u00f2 presentare anche degli svantaggi; ad esempio:\nArbitrabilit\u00e0.\nNella generalit\u00e0 degli ordinamenti, vi sono alcune controversie che, per loro natura, non possono essere deferite agli arbitri, o possono esserlo solo al ricorrere di determinati presupposti. In particolare, possono essere individuate due categorie di queste controversie:\nClausole arbitrali.\nLe clausole arbitrali possono dividersi in due categorie:\nNella generalit\u00e0 degli ordinamenti, una clausola arbitrale \u00e8 ritenuta valida anche in mancanza di particolari formalit\u00e0, purch\u00e9 emerga chiaramente la volont\u00e0 delle parti di deferire la controversia ad arbitri. Ad esempio, per il diritto italiano, sarebbe valida anche una clausola estremamente sintetica, del genere \"Controversie: arbitrato\".\nInoltre, solitamente le clausole arbitrali sono soggette a una speciale disciplina e viene loro riconosciuta autonomia dal contratto che le contiene. Cos\u00ec, ad esempio, ove sorgesse disputa tra le parti in merito alla nullit\u00e0 del contratto, questa nullit\u00e0 non travolgerebbe la clausola compromissoria.\nL'arbitrato nel diritto internazionale e comparato.\nL'arbitrato \u00e8 sovente usato per la risoluzione di controversie civili e commerciali, specialmente nel settore del commercio internazionale. Un esempio concreto \u00e8 l'arbitrato offerto dalla Camera di commercio internazionale (ICC), che lo regola tramite le Arbitration Rules.\nL'arbitrato \u00e8 utilizzato anche come mezzo di soluzione pacifica delle controversie tra Stati. Un esempio significativo in tale ambito \u00e8 l'arbitrato previsto dall'Allegato VII alla Convenzione delle Nazioni Unite sul diritto del mare per le controversie riguardanti la sua interpretazione e applicazione.\nL'arbitrato secondo il diritto italiano.\nDisciplina ed efficacia.\nL'istituto dell'arbitrato \u00e8 previsto dal Codice di Procedura Civile (). \nAi sensi dell'art. 806, co. 1, cod. proc. civ., \"\"Le parti possono far decidere da arbitri le controversie tra di loro insorte che non abbiano per oggetto diritti indisponibili, salvo espresso divieto di legge\". Il secondo comma del medesimo articolo specifica poi che \"Le controversie di cui all'art. 409 cod. proc. civ.\", ossia quelle per le quali trova applicazione il cosiddetto \"rito del lavoro\", \"possono essere decise da arbitri solo se previsto dalla legge o nei contratti o accordi collettivi di lavoro\"\".\nL'accordo con il quale le parti convengono di deferire agli arbitri la decisione della controversia (convenzione di arbitrato) viene denominato compromesso, se concluso a controversia gi\u00e0 insorta (art. 807 cod. proc. civ.) oppure clausola compromissoria, se concluso per risolvere una possibile controversia futura in materia contrattuale (art. 808 cod. proc. civ.). \u00c8 inoltre possibile concludere una convenzione di arbitrato per risolvere possibili controversie future in materia extracontrattuale, purch\u00e9 siano determinati i rapporti da cui possono sorgere (art. 808/\"bis\" cod. proc. civ.).\nLa decisione pronunciata dagli arbitri, denominata lodo, produce gli stessi effetti della sentenza pronunciata dall'autorit\u00e0 giudiziaria (art. 824/\"bis\" cod. proc. civ.), con la sola eccezione dell'efficacia esecutiva. Per eseguire il lodo in Italia \u00e8 infatti necessario che esso venga dichiarato esecutivo dal Tribunale nel cui circondario \u00e8 la sede dell'arbitrato nel cui ambito \u00e8 stato pronunciato (art. 825 cod. proc. civ.).\nEsiste per\u00f2 un altro tipo di arbitrato, denominato irrituale, che si conclude con un lodo che, in deroga a quanto previsto dall'art. 824/\"bis\" cod. proc. civ., ha gli effetti di una determinazione contrattuale e come tale \u00e8 annullabile, al ricorrere dei vizi previsti dalla legge, nell'ambito di un procedimento ordinario di cognizione promosso avanti il giudice statale (art. 808/\"ter\" cod. proc. civ.).\nIl lodo rituale, invece, \u00e8 soggetto ai mezzi di gravame dell'impugnazione per nullit\u00e0, della revocazione e dell'opposizione di terzo.\nProcedimento arbitrale.\nIl procedimento arbitrale nasce dalla domanda di arbitrato, l'atto con cui viene individuato l'oggetto del processo dal punto di vista dell'attore. La proposizione della domanda di arbitrato \u00e8 equiparata alla domanda proposta in sede giurisdizionale; quindi si pu\u00f2 ricordare che:\nUna volta iniziato il processo arbitrale pu\u00f2 succedere che una delle parti proponga un'eccezione relativa all'interpretazione, alla validit\u00e0 e all'efficacia della convenzione di arbitrato.\nEccezione di incompetenza: si fa riferimento al caso in cui durante il processo arbitrale vengano poste al giudice questioni che non rientrano all'interno, che esorbitano dunque dalla previsione della clausola compromissoria e patto compromissorio (si parla di competenza dell'arbitro come dell'esistenza del potere di giudicare nel merito la controversia). Si noti che se la relativa eccezione di incompetenza non \u00e8 fatta valere durante il procedimento, una volta emesso il lodo, questo non \u00e8 pi\u00f9 impugnabile per vizio di incompetenza dell'arbitro; si viene a creare un compromesso tacito. Similmente, l'eccezione di incompetenza per inesistenza, invalidit\u00e0 e inefficacia della convenzione di arbitrato va fatta valere nella prima difesa successiva alla nomina degli arbitri.\nClassificazioni.\nL'arbitrato pu\u00f2 essere classificato secondo vari criteri. Una prima grande classificazione si rinviene avendo riguardo all'efficacia del provvedimento (il lodo) con il quale si conclude il procedimento arbitrale.\nInvero, se il lodo \u00e8 destinato a produrre gli effetti propri della sentenza pronunciata dall'autorit\u00e0 giudiziaria, si parla di arbitrato rituale. Ove invece il lodo abbia efficacia meramente negoziale, l'arbitrato sar\u00e0 irrituale. \nInoltre l'arbitrato viene distinto in arbitrato secondo diritto o arbitrato in equit\u00e0, a seconda che gli arbitri giudichino durante il procedimento secondo le norme sostanziali di un certo ordinamento giuridico o secondo criteri equitativi.\nUn'ulteriore distinzione pu\u00f2 essere fatta tra arbitrato interno ed arbitrato internazionale. L'arbitrato internazionale, pi\u00f9 precisamente detto arbitrato commerciale internazionale, al fine di non confonderlo con l'arbitrato tra stati, riguarda quelle controversie che hanno un particolare carattere di transnazionalit\u00e0; ad esempio tra parti una italiana e l'altra straniera, oppure quando l'oggetto della controversia sottoposta ad arbitrato sia inerente al diritto del commercio internazionale.\nLe camere arbitrali.\nIn Italia le camere arbitrali sono istituite sia dalle camere di commercio, sia da associazioni ed enti privati come ad esempio la Corte arbitrale europea Delegazione italiana, la Camera arbitrale INMEDIAR dell'Istituto nazionale per la mediazione e l'arbitrato, l'AIA (Associazione italiana per l'arbitrato) o l'ANPAR (Associazione nazionale per l'arbitrato e la conciliazione).\nArbitrato nelle controversie di lavoro.\nInizialmente, la conciliazione avveniva dietro istanza volontaria di entrambe le parti, solamente per i licenziamenti, e il rifiuto della proposta poteva produrre effetti ai fini della decisione. Con la legittimazione delle clausole compromissorie e dell'obbligo di devolvere le controversie ad arbitri, e la composizione dei collegi arbitrali nelle direzioni provinciali del lavoro gestite dal ministero competente, si supera il vincolo costituzionale che riserva il compito di applicare le leggi a una magistratura indipendente dall'esecutivo, sostituendola con una nuova struttura controllata dal Governo.\nL'arbitrato \u00e8 disciplinato dagli artt. 806-840 del codice di procedura civile che prevedono: eguale numero degli arbitri di parte; unico requisito di cittadinanza e non-interdizione; voto a maggioranza; obbligo di trascrizione e deposito in cancelleria del tribunale, al pari di una sentenza; lodo impugnabile per nullit\u00e0, salvo che le parti \"nel mandato arbitrale\" abbiano chiesto un giudizio secondo equit\u00e0 (art. 822) o rinunciato all'impugnazione (sono nulli il giudizio secondo equit\u00e0 o la rinuncia se contenuti nella clausola compromissoria, art. 808); per le controversie di cui all'art. 409 c.pc., la clausola \u00e8 nulla se pregiudica la facolt\u00e0 delle parti di adire l'autorit\u00e0 giudiziaria (art. 808, comma 2); l'esecutivit\u00e0 pu\u00f2 essere impugnata (art. 825), o sospesa in pendenza di giudizio dalla Corte d'appello (art. 830).\nCon le modifiche introdotte dalla legge n. 183 del 2010 (cosiddetto \"Collegato Lavoro\"), inoltre, il lavoratore ha la possibilit\u00e0 di decidere, non prima della conclusione del periodo di prova, ove previsto, oppure a partire da 30 giorni dalla data di stipulazione del contratto, se ricorrere all'arbitrato preventivamente e non pi\u00f9 solo all'insorgere di una controversia.\nIn caso di lite nel corso del rapporto di lavoro, pertanto, il prestatore ha la facolt\u00e0 di scegliere se affidare la decisione della controversia ad arbitri, ossia soggetti terzi che non appartengono all'ordine giudiziario, oppure ad un giudice, organo investito del potere giurisdizionale.\nTali modifiche non incidono sul licenziamento, la cui impugnazione rimane, per contro, di competenza del giudice ordinario e dovr\u00e0 essere proposta entro 60 giorni dalla ricezione della comunicazione del recesso da parte dell'azienda (o dalla comunicazione dei motivi se non contestuali) (art. 6 L. 604/1966).\nIl \"Collegato Lavoro\", inoltre, estende anche alle controversie di lavoro nel settore pubblico gli artt. 410, 411, 412, 412 ter e quater del c.p.c., con la contestuale abrogazione degli articoli 65 e 66 del d.lgs. 3 marzo 2001 n. 165.\nLa scelta di affidare la risoluzione della controversia ad un collegio arbitrale non pu\u00f2 essere pattuita e sottoscritta prima della conclusione del periodo di prova, ove previsto, oppure se non siano trascorsi almeno trenta giorni dalla data di stipulazione del contratto di lavoro. Ci\u00f2 avviene con l'inserimento di un'apposita clausola compromissoria o, successivamente dopo l'insorgere della controversie, con la sottoscrizione di un apposito accordo, il compromesso arbitrale."}
{"id": "214850", "revid": "466539", "url": "https://it.wikipedia.org/wiki?curid=214850", "title": "Erich von Manstein", "text": "Proveniente da una famiglia di antiche tradizioni militari, si distinse in compiti di stato maggiore all'inizio della seconda guerra mondiale, prima di assumere il comando sul campo nel corso della lunga campagna sul Fronte orientale.\nUfficiale estremamente preparato tecnicamente, dotato di grandi capacit\u00e0 strategiche, diede prova delle sue qualit\u00e0 sia nella guerra con mezzi corazzati, sia nella guerra d'assedio, sia nella guerra manovrata offensiva e difensiva nelle grandi battaglie del fronte dell'est. Dalla forte personalit\u00e0, non privo di vanit\u00e0 ed egocentrismo, mostr\u00f2 superiori doti di comando e riusc\u00ec in numerose circostanze a ristabilire, grazie alla sua capacit\u00e0 di manovra e alla sua perspicacia operativa, la situazione per l'esercito tedesco. Entr\u00f2 in contrasto in numerose occasioni con Adolf Hitler su questioni strategico-operative e venne infine destituito dal suo comando il 30 marzo 1944.\nPromosso feldmaresciallo il 1 luglio 1942 dopo la grande vittoria a Sebastopoli, \u00e8 stato ritenuto dai suoi colleghi dell'esercito tedesco e da molti critici militari, uno dei pi\u00f9 abili strateghi della seconda guerra mondiale.\nIn anni pi\u00f9 recenti tuttavia von Manstein \u00e8 stato sottoposto a critiche per la sua chiara adesione all'ideologia nazista e per la sua condivisione del comportamento dei tedeschi nei confronti delle etnie slave ritenute inferiori e degli ebrei. Il feldmaresciallo \u00e8 stato criticato anche dal punto di vista delle capacit\u00e0 militari per la sua mancanza di comprensione delle implicazioni della politica nella condotta della guerra e per la sua limitatezza di vedute anche in campo strategico.\nBiografia.\nNato (decimo figlio) nel 1887 con il cognome di von Lewinskij, alla morte dei genitori fu adottato dalla famiglia di suo zio von Manstein, appartenente, come la famiglia d'origine, all'aristocrazia prussiana.\nFu paggio presso la corte imperiale, dopo gli studi compiuti a Strasburgo (allora territorio tedesco), e poco dopo entr\u00f2 nel corpo cadetti, dapprima a Pl\u00f6n e poi a Berlino; il 6 aprile 1906 entr\u00f2 come alfiere (tedesco: \"Fahnenj\u00fcnker\") nel 3\u00ba Reggimento della Guardia a piedi. \"Leutnant\" (sottotenente) nell'ottobre 1907, aiutante di battaglione nel luglio 1911, \"Oberleutnant\" (tenente) nel giugno del 1914\nPrima guerra mondiale e primo dopoguerra.\nNell'agosto del 1914, alla vigilia dello scoppio della prima guerra mondiale fu trasferito al 2\u00ba Reggimento della Guardia a piedi, con il quale prese parte all'invasione del Belgio e alla prima battaglia della Marna.\nGravemente ferito in novembre sul fronte orientale, fu successivamente destinato ad incarichi di stato maggiore, venendo assegnato, il 17 giugno 1915, a quello del Gruppo d'armate Gallwitz, operante in Polonia e Serbia. Il 19 agosto pass\u00f2 con lo stesso incarico a quello della 1\u00aa Armata sul fronte della Somme. Nel 1917 ritorn\u00f2 sul fronte orientale, come addetto alle operazioni della 4\u00aa Divisione di cavalleria in Curlandia, incarico poi ricoperto anche presso la 213\u00aa Divisione d'assalto sul fronte occidentale, presso la quale rimase fino al termine della guerra.\nAl termine del conflitto trascorse due anni, dapprima presso lo stato maggiore generale del \"Grenzschutz Ost\" (Comando territoriale della frontiera orientale), a Breslavia, quindi presso lo stato maggiore del generale von Lossberg a Berlino e Kassel.\nNel 1921 ricevette il primo comando, presso una compagnia del 5\u00ba Reggimento di fanteria, ad Angerm\u00fcnde, in Pomerania, incarico che lasci\u00f2 nel 1923 per entrare negli stati maggiori del I, II, e IV \"Wehrkreis\", prima di passare, nel 1929, nel reparto operazioni del \"Truppenamt\" e poco dopo del rinnovato stato maggiore generale della Reichswehr.\nNell'ottobre 1932, in qualit\u00e0 di \"Oberstleutnant\" (tenente colonnello), ebbe il comando del battaglione J\u00e4ger del 4\u00ba Reggimento di fanteria di stanza a Kolberg, che lasci\u00f2 due anni dopo per assumere dapprima l'incarico di capo di stato maggiore del generale von Witzleben, presso il III \"Wehrkreis\" a Berlino, quindi quello di capo ufficio operazioni presso lo stato maggiore generale.\nSeconda guerra mondiale.\nPromosso \"Generalmajor\" (generale di brigata) il 1\u00ba ottobre 1936, pass\u00f2 dopo pochi giorni alle dipendenze dirette del generale Beck con l'incarico di vice capo di stato maggiore (\"Oberquartiermeister I\") dell'Alto comando dell'Esercito (OKH).\nA seguito dello scandalo Fritsch-Blomberg, nel 1938 von Manstein fu allontanato dai suoi incarichi presso lo Stato maggiore dell'Esercito, per essere assegnato a nuovi incarichi operativi. Gli venne dapprima assegnato il comando della 18\u00aa Divisione di fanteria, poi divenne capo di stato maggiore del generale von Leeb. Il 1\u00ba aprile 1939 venne promosso \"Generalleutnant\" (Tenente Generale) assumendo quindi l'incarico di capo di stato maggiore del Gruppo d'armate 'A', nel settore meridionale dello schieramento tedesco sul fronte polacco, al comando di Gerd von Rundstedt. Mantenne tale incarico per tutta la durata della Campagna di Polonia, per passare, il 23 ottobre 1939, sul fronte occidentale, sempre come capo di stato maggiore di von Rundstedt, assumendo poi il comando del 38\u00ba Corpo di fanteria durante la Campagna di Francia, fra il maggio e il giugno del 1940.\nIl piano finale per l'invasione della Francia (in sostituzione del \"piano giallo\" o \"Fall Gelb\", variante ridotta a obiettivi limitati del vecchio piano Schlieffen della prima guerra mondiale) fu sostanzialmente ideato da lui, mentre era ancora al servizio di von Rundstedt. Il piano, denominato \"Sichelschnitt\" (\"colpo di falce\"), pianificato nel dettaglio dall'OKH del generale Franz Halder e con importanti contributi del generale Heinz Guderian (esperto di truppe corazzate) e dello stesso Adolf Hitler, si sarebbe rivelato fondamentale per la vittoria tedesca del 1940 e avrebbe portato alla clamorosa caduta della Francia in circa un mese.\nRitenuto, negli ambienti dell'Esercito tedesco, il principale astro nascente degli ufficiali di stato maggiore e grande esperto di guerra corazzata, godendo inoltre di una reputazione intellettuale, von Manstein, durante l'Operazione Barbarossa assunse il comando del 56\u00ba Panzerkorps, al comando del quale avanz\u00f2 di 330 chilometri in soli quattro giorni, durante la campagna del Baltico e nelle battaglie di Dvinsk e del lago Il'men', prima di puntare a sud verso la zona di Staraja Russa, Demjansk e Tor\u017eok.\nNel settembre del 1941 assunse il comando dell'XI Armata (facente parte del Gruppo d'armate Sud di von Rundstedt), con cui conquist\u00f2 la Crimea. La conquista di Sebastopoli nel luglio 1942 gli valse il grado di Feldmaresciallo del Reich.\nSempre al comando dell'XI Armata fu trasferito a nord, nel settore di Leningrado, contribuendo, in settembre, all'annientamento della 2\u00aa Armata sovietica. In novembre assunse il comando del Gruppo d'armate Don (in seguito rinominato Gruppo d'armate Sud) operante intorno a Stalingrado. Il feldmaresciallo, nonostante tutti i suoi sforzi non riusc\u00ec a salvare la 6\u00aa Armata. Prov\u00f2 fin dall'inizio a convincere Hitler ad autorizzarlo a rompere l'accerchiamento dell'Armata Rossa, congiungendosi ad Est con la 6\u00aa Armata di Paulus, esortando quest'ultimo a lanciare un attacco ad ovest. La mancanza di intraprendenza dello stesso Paulus e la testardaggine di Hitler, che si ostinava ad ordinare di tenere la \"fortezza Stalingrado\" ad ogni costo, resero vani gli sforzi di Von Manstein, che dovette alla fine ripiegare per evitare un disastro ancor maggiore.\nDopo la resa di Paulus, nel marzo 1943 von Manstein riusc\u00ec ad evitare il collasso del settore meridionale del fronte orientale, scatenando l'attacco tedesco intorno a Char'kov e ottenendo una vittoria tattica, bloccando l'offensiva sovietica invernale, infliggendo dure perdite al nemico e stabilizzando finalmente il fronte. Questa notevole dimostrazione di abilit\u00e0 di manovra e di uso delle truppe corazzate, ristabil\u00ec in parte il prestigio tedesco e per un momento sembr\u00f2 ridare l'iniziativa alla Wehrmacht. Peraltro dal punto di vista strategico la controffensiva non ottenne un risultato decisivo, non riuscendo a schiacciare il saliente di Kursk, in ragione del progressivo peggioramento delle condizioni del terreno (inizio del disgelo primaverile), dell'esaurimento delle forze tedesche e dell'arrivo di potenti riserve sovietiche frettolosamente dirottate da Stalin a sud di Kursk (1.Armata corazzata proveniente da Demjansk e 21. e 64. Armata del vecchio fronte di Stalingrado di Rokossovskij).\nTeorico della guerra di movimento, cadde in disgrazia presso Hitler quando le operazioni militari sul fronte russo lo convinsero a chiedere al F\u00fchrer l'applicazione di quella che von Manstein defin\u00ec una \"difesa fluida\" da opporre alla controffensiva dell'Armata Rossa.\nDal marzo 1944 non prese pi\u00f9 parte al conflitto trascorrendo gli ultimi anni di guerra nella riserva ufficiali.\nSecondo dopoguerra.\nArresosi alle forze britanniche nel maggio del 1945, in ottobre fu imprigionato nel Palazzo di Giustizia di Norimberga assieme ad alti esponenti del regime nazista. Qui scrisse una memoria difensiva di 132 pagine che sosteneva la tesi della fondamentale estraneit\u00e0 della Wehrmacht ai crimini dell'Olocausto e la non aderenza nei limiti dell'obbedienza militare alle richieste di Hitler che confliggevano con i diritti dei prigionieri di guerra e delle popolazioni di territori occupati. Diverse sue affermazioni, quali ad esempio di non conoscere dettagli delle uccisioni dei commissari politici sovietici dovute all'Ordine del commissario del 6 giugno 1941 e di civili ebrei, furono smentite. Ciononostante nel settembre 1946 lo Stato maggiore e l'OKW vennero dichiarate organizzazioni non criminali.\nDopo la sua testimonianza fu trasferito al \"Campo speciale XI\" a Bridgend. Sottoposto a processo per 17 capi d'accusa, fu giudicato colpevole di 9 di essi e condannato a 18 anni di reclusione da un tribunale militare britannico nell'agosto del 1949, scontandone soltanto quattro. Nel 1953 fu rilasciato e, su richiesta del cancelliere Adenauer, a partire dal 1956 prest\u00f2 servizio come consulente nell'organizzazione della Bundeswehr, ritirandosi infine a vita privata.\nCritiche.\nDal punto di vista delle qualit\u00e0 militari, von Manstein fu considerato dallo storico militare inglese Correlli Barnett uno dei massimi strateghi e tattici della seconda guerra mondiale.\nSecondo altri studi commise invece alcuni chiari errori di valutazione: sia a Stalingrado (dove manifest\u00f2 inizialmente un ottimismo eccessivo, support\u00f2 Hitler nella decisione di non ritirare la 6\u00aa Armata e sottovalut\u00f2 le difficolt\u00e0 e la forza del nemico), sia dopo Kharkov (dove sopravvalut\u00f2 l'entit\u00e0 della sua vittoria fino a trasformarla, anche nelle sue memorie, in un successo potenzialmente decisivo rovinato dalle tergiversazioni di Hitler); sia a Kursk (dove, non valutando correttamente l'entit\u00e0 delle riserve sovietiche ancora disponibili, propose di proseguire l'inutile \"Operazione Cittadella\"); sia nell'inverno 1944 (sorpreso dalla gigantesca e imprevista avanzata dei marescialli Ivan Konev e Georgij \u017dukov, dal Dnepr ai Carpazi, nonostante il terreno inondato dal fango del disgelo).\nCome maggiori risultati operativi gli si riconoscono:\nLa sua conduzione della Terza battaglia di Kharkov, che rimane uno dei pi\u00f9 brillanti fatti d'arme della seconda guerra mondiale e un vero modello di vittoria ottenuta con l'audace impiego delle forze corazzate contro un nemico potente, all'offensiva, si caratterizz\u00f2 - secondo alcuni osservatori - per un impiego quasi napoleonico dei reparti corazzati (con il continuo movimento dei Panzerkorps in modo da ottenere sempre la superiorit\u00e0 numerica e di posizione sulle varie colonne nemiche), che gli permise di ottenere una sorprendente vittoria da una situazione apparentemente compromessa.\nNon riusc\u00ec a salvare la 6\u00aa Armata del generale Paulus a Stalingrado; la situazione era probabilmente gi\u00e0 compromessa al suo arrivo e Hitler non favor\u00ec il compito del feldmaresciallo lesinando rinforzi e intralciando la sua libert\u00e0 d'azione, ma certamente von Manstein fece alcuni fondamentali errori di valutazione della situazione e sottovalut\u00f2 le forze e le capacit\u00e0 operative dell'Armata Rossa. \u00c8 stato anche criticato il suo comportamento (in parte ingannevole) con Paulus e i suoi tentativi di scaricare le inevitabili tragiche decisioni sul comandante della 6\u00aa Armata o su Hitler."}
{"id": "214860", "revid": "287204", "url": "https://it.wikipedia.org/wiki?curid=214860", "title": "Legazione", "text": ""}
{"id": "214861", "revid": "65775088", "url": "https://it.wikipedia.org/wiki?curid=214861", "title": "Legazioni", "text": ""}
{"id": "214862", "revid": "339392", "url": "https://it.wikipedia.org/wiki?curid=214862", "title": "Cardinale legato", "text": ""}
{"id": "214864", "revid": "399", "url": "https://it.wikipedia.org/wiki?curid=214864", "title": "Neville Chamberlain", "text": "Biografia.\nNeville Chamberlain era figlio del politico inglese Joseph Chamberlain (1836 \u2013 1914) e della sua seconda moglie, Florence Kenrick. Era fratellastro di sir Austen Chamberlain. Da giovane frequent\u00f2 la Rugby School e successivamente si iscrisse al Mason Science College, futura universit\u00e0 di Birmingham; tuttavia non ebbe molta passione per gli stud\u00ec e tent\u00f2 l'avventura finanziaria. Dal 1890 al 1897 si trasfer\u00ec alle Bahamas per gestire delle piantagioni di agavi in un isolotto deserto a quaranta miglia da Nassau, ma l'impresa si rivel\u00f2 un fallimento ed egli perse 50.000 sterline dell'epoca. Tornato in Inghilterra, dal 1897 lavor\u00f2 a Birmingham ai vertici di numerose imprese manifatturiere. Nel 1911 spos\u00f2 Anne Cole, la sorella di Horace de Vere Cole.\nAnche se gi\u00e0 alle elezioni del 1900 si era impegnato durante la campagna elettorale, sostenendo il Partito Liberale Unionista di suo padre, Chamberlain inizi\u00f2 la sua carriera politica solamente nel 1911, come membro del consiglio comunale di Birmingham, carica che mantenne fino al 1918. Durante questo periodo serv\u00ec anche come sindaco della citt\u00e0 (1915-1916). In seguito fu eletto deputato fra le file del Partito Conservatore nel 1918 per il collegio di Birmingham Ladywood, a 49 anni (tra i politici che poi divennero Primi Ministri, fu il pi\u00f9 anziano ad essere eletto nella sua prima legislatura). Pi\u00f9 volte ministro (delle poste, della sanit\u00e0), fu anche Cancelliere dello Scacchiere e nel maggio 1937 successe infine a Stanley Baldwin alla testa del partito e del governo del Regno Unito.\nIn politica estera Chamberlain tent\u00f2 di neutralizzare l'aggressivit\u00e0 di Hitler e Mussolini praticando la politica dell\"'appeasement\" (pacificazione a prezzo di concessioni) nonostante l'opposizione del suo ministro degli Esteri Anthony Eden, che si dimise il 21 febbraio 1938 e fu sostituito da Edward Wood, I conte di Halifax. \nChamberlain ottenne il maggior successo personale quando fece ritorno dopo la firma degli accordi di Monaco, annunciando solennemente al paese di portare \u00abpace per la nostra epoca\u00bb. Il Regno Unito, per altro, non aveva rinunciato in quegli anni ad aggiornare i propri armamenti, aggiungendo al dominio del mare il controllo dello spazio aereo. Fondamentali da questo punto di vista furono gli aerei da caccia Hurricane e Spitfire (entrati in servizio alla fine degli anni trenta) e l'introduzione del radar. Ci\u00f2 avrebbe permesso al Regno Unito di rispondere efficacemente agli attacchi dei bombardieri con cui Hitler riteneva di poter fiaccare in breve tempo la resistenza del Regno Unito.\nWinston Churchill, d'altro canto, non risparmi\u00f2 le critiche verso l'ottimismo di Chamberlain, commentando gli accordi di Monaco con la celebre frase: \"... potevano scegliere tra il disonore e la guerra, hanno scelto il disonore ed avranno la guerra\" . Dopo l'annessione dei territori slavi della Cecoslovacchia, in spregio ai patti sottoscritti, divenne chiaro che la Germania nazista si stava prendendo gioco delle diplomazie europee. Ci\u00f2 nonostante Chamberlain tent\u00f2 comunque di trovare una linea di dialogo con la Germania, al fine di scongiurare una guerra. Il riarmo del Regno Unito, gi\u00e0 in atto da alcuni anni, permise di resistere all'attacco tedesco del 1940 dopo che era stata decisa la dichiarazione di guerra alla Germania il 3 settembre 1939, due giorni dopo l'invasione tedesca della Polonia.\nChamberlain rassegn\u00f2 le dimissioni il 10 maggio 1940, dopo l'invasione tedesca della Francia: vista la gravit\u00e0 della situazione, riteneva necessario un Governo di larghe intese ed era consapevole che n\u00e9 i Liberali n\u00e9 i Laburisti avrebbero appoggiato un esecutivo guidato da lui. Suo successore divenne Winston Churchill, ma Chamberlain conserv\u00f2 un posto di primo piano sia nel Gabinetto di Guerra (quale Lord Presidente del Consiglio), sia nel Partito Conservatore. Abbandon\u00f2 per\u00f2 ogni incarico il 22 settembre 1940, con l'aggravarsi delle sue condizioni di salute (gli era gi\u00e0 stato diagnosticato un tumore del colon-retto allo stadio terminale). Mor\u00ec il 9 novembre 1940. Il discorso funebre fu pronunciato da Winston Churchill.\nChamberlain riposa nell'Abbazia di Westminster, a Londra.\nLa politica di Chamberlain.\nLa politica estera che Neville Chamberlain (alla quale va associata anche l'opera dell'influente ministro degli esteri Lord Halifax) adott\u00f2 nei confronti dei regimi totalitari di estrema destra \u00e8 stata oggetto di diverse e contrastanti valutazioni: ci\u00f2 era noto anche a lui stesso, che tuttavia non se ne preoccupava molto. Nei primi anni successivi alla Seconda guerra mondiale prevalevano i giudizi severi nei confronti del Primo Ministro che non si era dimostrato abbastanza fermo nei confronti di Hitler, favorendo quindi indirettamente l'arroganza dei nazisti. Un contributo non indifferente a queste valutazioni negative proveniva proprio dagli scritti di Winston Churchill, il quale per\u00f2 era interessato a ritrarsi fin da principio come il pi\u00f9 accanito avversario del tiranno teutonico, e ci\u00f2 anche sulla base di giudizi ingenerosi e non di rado faziosi nei confronti del suo predecessore.\nChurchill tra l'altro sembrava dimenticare che era stato proprio Chamberlain dapprima a richiamarlo al Governo e, successivamente, a cedergli il posto di Primo Ministro. Senza il sostegno di Chamberlain, che rimaneva ancora l'uomo forte dei Conservatori, Churchill, che non godeva di molti simpatizzanti nel partito, non avrebbe mai potuto formare il suo Gabinetto. Negli ultimi anni, invece, si \u00e8 tentato di giungere a una maggiore comprensione del contesto storico in cui Neville Chamberlain si trov\u00f2 ad agire. Diversamente dal suo omologo francese \u00c9douard Daladier, che persegu\u00ec durante la seconda met\u00e0 degli anni trenta una politica estera debole e incerta, principalmente a causa dello stato di forte timore che la prospettiva di una nuova guerra europea aveva generato presso l'opinione pubblica del suo paese, Chamberlain era estremamente convinto che la via dell'appeasement avrebbe finito con il soddisfare pienamente le aspirazioni di una Germania giustamente risentita a causa delle pesanti umiliazioni che le erano state inferte con il trattato di Versailles.\nA differenza di Daladier, dunque, che sostanzialmente mantenne suo malgrado una linea politica improntata al basso profilo pur intuendo che Hitler avrebbe continuato a sostenere rivendicazioni sempre pi\u00f9 esose, Chamberlain ag\u00ec in quel modo perch\u00e9 fermamente convinto di tutelare in questo modo gli interessi della Gran Bretagna. Il sacrificio di intere nazioni inermi, date letteralmente in pasto al delirio espansionistico nazista, venne ritenuto dal primo ministro inglese il giusto prezzo da pagare per assicurare un futuro di pace e stabilit\u00e0 all'Europa. Tale linea di condotta, che evidenzia in modo plateale un'assoluta mancanza di percezione della realt\u00e0 dei fatti da parte sua, \u00e8 esemplificata dall'atteggiamento tenuto dallo statista inglese al momento del ritorno in patria dopo il successo diplomatico conseguito a Monaco: mentre Daladier era tornato in Francia consapevole di non aver fatto nulla per salvare l'Europa dallo scoppio di un imminente e catastrofico conflitto, Chamberlain si present\u00f2 trionfalmente all'opinione pubblica come colui che aveva posto le basi per un futuro di pace.\nLa miopia del suo giudizio politico sarebbe divenuta evidente un anno dopo, quando Hitler attacc\u00f2 la Polonia dando inizio al secondo conflitto mondiale, e poi ancora nel 1940, quando ritenne, erroneamente, di poter ancora contare sull'azione \"mediatrice\" di Mussolini, che si apprestava invece a entrare a sua volta in conflitto contro le potenze occidentali. Nonostante questo \u00e8 bene ricordare che, almeno inizialmente, la politica dell'appeasement era sostenuta dalla maggioranza del mondo politico e dell'opinione pubblica britannica. Questo soprattutto a causa dei grandi timori nei confronti dell'Unione Sovietica: Stalin e i comunisti erano visti come dei barbari quasi disumani, la cui minaccia incombeva su tutta l'Europa. Erano infatti gli anni delle sanguinose purghe, che causarono tantissimi morti nell'URSS. Una Germania riammessa nel consesso delle potenze europee poteva cos\u00ec costituire un baluardo contro i Russi: di qui la necessit\u00e0 di consentirle il riarmo.\nGli accordi di Monaco, in ogni caso, furono considerati da Chamberlain e dal Governo di Londra come l'ultima concessione fatta al Terzo Reich. Quando in seguito divenne chiara l'inaffidabilit\u00e0 delle potenze dell'Asse (Hitler occup\u00f2 sotto pretesto anche Praga, mentre Mussolini invase l'Albania), Chamberlain acceler\u00f2 il riarmo della Gran Bretagna e forn\u00ec la garanzia per l'integrit\u00e0 della Polonia, ben presto individuata come probabile \"casus belli\". Churchill scrisse nelle sue memorie che nel 1938 la Germania era ancora debole militarmente e poteva essere attaccata, invece di perseguire la strada \u201cdisonorevole\u201d degli accordi di Monaco, ma tale opinione \u00e8 stata smentita dagli storici recenti. Lo stesso John Fitzgerald Kennedy, il futuro presidente USA, il cui padre Joseph era stato ambasciatore in Gran Bretagna in quei momenti cruciali e che pot\u00e9 cos\u00ec consultare documenti riservati, nel suo pamphlet \"Perch\u00e9 l'Inghilterra dorm\u00ec\" evidenzi\u00f2 come l'apparente arrendevolezza delle potenze occidentali nel 1938 fosse dovuta essenzialmente alla consapevolezza della loro impreparazione militare. La impreparazione militare declamata da Churchill pi\u00f9 della realt\u00e0, trasse in inganno Hitler.\nN\u00e9 il timore che una guerra con la Germania avrebbe aperto a Stalin le porte dell'Europa era cos\u00ec peregrino, visto quello che accadde nel 1945 (l'Armata Rossa si arrest\u00f2, in Germania Orientale, solo di fronte agli eserciti alleati e la supremazia sovietica impervers\u00f2 sull'Europa Centro-orientale per quasi mezzo secolo). L'accordo di Monaco del 1938, tradizionalmente interpretato come un cedimento inglese alla superiorit\u00e0 militare di Hitler, ebbe tuttavia un'importanza determinante sull'esito finale del successivo conflitto mondiale. Il tempo guadagnato, infatti, dette modo agli Inglesi di rinnovare la RAF con monoplani da caccia di tecnologia pari a quella degli aerei della Luftwaffe e di curare la preparazione dei piloti, fattore vitale. Ancora, consent\u00ec la messa a punto del dispositivo di sicurezza radar nella difesa del territorio, che risult\u00f2 fondamentale nella Battaglia d'Inghilterra del 1940; mentre la Germania perdeva il punto di forza di una guerra-lampo che \u00e8 la sorpresa.\nChamberlain, in definitiva, non nutriva certo simpatie per i nazisti (questo a sfatare una leggenda letteraria e cinematografica: si veda ad esempio il celebre film \"Quel che resta del giorno\"), n\u00e9 si illudeva sulla loro sincerit\u00e0, ma si trovava di fronte all'alternativa tra Stalin ed Hitler e a lungo ritenne quest'ultimo il male minore: fino alla fine, pertanto, cerc\u00f2 un'intesa con la Germania. La sua politica fu interpretata dal F\u00fchrer come il sintomo della debolezza e della decadenza irreversibile dell'Impero britannico e la prova che la Gran Bretagna non sarebbe intervenuta in caso di invasione tedesca della Polonia. Quando la mattina del 3 settembre 1939 l'ambasciatore inglese Nevile Henderson gli comunic\u00f2 l'ultimatum della Gran Bretagna, il dittatore tedesco reag\u00ec dapprima con incredulit\u00e0 e poi diede in escandescenze. Il duce, invece, si era fatto molte meno illusioni e non entr\u00f2 in guerra, proclamando il famoso status di \"non belligeranza\", anche se i principali motivi furono l'impreparazione dell'esercito - esaurito dall'impegno in Etiopia e in Spagna - e l'accordo con Hitler di rimandare l'attacco al 1942."}
{"id": "214868", "revid": "2204374", "url": "https://it.wikipedia.org/wiki?curid=214868", "title": "Legato", "text": ""}
{"id": "214869", "revid": "1543377", "url": "https://it.wikipedia.org/wiki?curid=214869", "title": "Ghost in the Shell", "text": " \u00e8 un manga scritto e disegnato da Masamune Shirow, serializzato per la prima volta in Giappone sulla rivista \"Young Magazine\" dal 1989 al 1991. Successivamente \u00e8 stato pubblicato in volume unico il 2 ottobre 1991 da K\u014ddansha. Shirow ha continuato la serie con due sequel, pubblicati dal 1991 al 1997 su \"Young Magazine\" e poi raccolti in due volumi, \"Ghost in the Shell 2: ManMachine Interface\" nel 2001 e \"Ghost in the Shell 1.5: Human-Error Processer\" nel 2003.\nAmbientato in un Giappone futuristico del XXI secolo, in cui le nanotecnologie, l'ingegneria genetica e l'informatica si sono diffuse in tutti gli ambiti della vita umana, \"Ghost in the Shell\" \u00e8 un thriller poliziesco cyberpunk che segue le vicende del maggiore Motoko Kusanagi e della Sezione 9, una squadra governativa speciale dedita a combattere il terrorismo e le attivit\u00e0 criminali.\nIl manga originale \u00e8 stato adattato in diversi media e ha dato avvio a un vasto franchise composto da anime, film, manga spin-off, videogiochi e romanzi. Alcune di queste opere si inseriscono nella stessa continuit\u00e0 della serie originale, mentre altre sono ambientate in realt\u00e0 alternative con leggere differenze nella caratterizzazione dei personaggi, delle storie e dell'ambientazione. Lo studio Production I.G ne ha prodotto diversi adattamenti anime: i film \"Ghost in the Shell\" (1995), \"Ghost in the Shell 2 - Innocence\" (2004), ' (2006) e ' (2015), e le serie ' (serie TV, 2002-2005), ' (OAV, 2013-2016) e \"\" (ONA, 2020). Inoltre, un film live action statunitense basato sulla serie e intitolato \"Ghost in the Shell\" \u00e8 uscito nel 2017.\nAmbientazione.\nNel XXI secolo l'informatica, la robotica e le nanotecnologie hanno fatto passi da gigante, e la gran parte della popolazione \u00e8 interconnessa alla rete, a cui gli individui possono accedere non soltanto mediante terminali fisici, ma soprattutto in tempo reale attraverso micro-impianti situati nel loro stesso cervello, posizionati alla base del cranio, tra la pelle e la spina dorsale. Questi \"cyber-brain\" permettono inoltre di utilizzare la propria memoria con la stessa elasticit\u00e0 di quella di un computer, e aumentano di molto le potenzialit\u00e0 della mente umana nell'analisi di dati e nella trasmissione di informazioni. Protesi e innesti robotici, sviluppati per rimpiazzare organi danneggiati o per migliorare le prestazioni del corpo umano, sono la norma, e le persone che si sono sottoposte a tali operazioni sono diventate cyborg, ovvero esseri in parte organici in parte robotici.\nA ogni livello della societ\u00e0 trovano impiego robot dall'intelligenza artificiale e corpi biogenetici estremamente sofisticati, tanto che sono praticamente impossibili da distinguere a prima vista dai cyborg. Purtuttavia un elemento che continua a caratterizzare gli esseri umani rispetto alle macchine \u00e8 rappresentato dal \"ghost\", un termine colloquiale per riferirsi alla mente o essenza di un essere, ovvero ci\u00f2 che ha scientificamente ridefinito l'anima di un individuo. Questo elevato livello di interconnessione e di cibernetizzazione espone la societ\u00e0 a nuovi tipi di crimine, come la pratica di hackerare i cyber-brain o le intelligenze artificiali per prendere il controllo delle proprie vittime, intercettare, censurare o modificare le informazioni ricevute, clonare i ghost o distruggere e riscrivere le memorie altrui.\nLa serie \u00e8 ambientata principalmente in Giappone, nella citt\u00e0 di , e segue le attivit\u00e0 della , conosciuta pi\u00f9 semplicemente come Sezione 9, un'unit\u00e0 specializzata nel contrastare attivit\u00e0 illecite in ambito politico-istituzionale e terroristico. Le varie opere e capitoli che compongono la serie presentano solitamente la risoluzione di singoli casi isolati.\nTrama.\nNel 2029, grazie al supporto delle istituzioni, Daisuke Aramaki e Motoko Kusanagi ricevono i fondi necessari per creare una propria squadra di soccorso internazionale, in realt\u00e0 un'organizzazione antiterroristica d'\u00e9lite posta sotto il controllo del ministro dell'interno ma con molta libert\u00e0 di manovra e chiamata ufficialmente Sezione di Sicurezza Pubblica numero 9. Nell'arco di varie missioni portate a termine con successo, la Sezione 9 inizia a indagare su un pericoloso cybercriminale che si fa chiamare il Marionettista, la cui attivit\u00e0 principale \u00e8 il ghost hacking, cio\u00e8 la presa di controllo della mente umana. Gli agenti della Sezione 9 scoprono infine che il Marionettista \u00e8 un'intelligenza artificiale particolarmente avanzata, nata all'interno di un progetto governativo segreto e poi sfuggita al suo controllo, che ha preso coscienza della propria esistenza e richiede di poter essere accettata come forma di vita a tutti gli effetti. Il Marionettista, che vuole ottenere un ghost umano per passare a uno stadio superiore dell'evoluzione e creare una propria discendenza, convince Kusanagi, che all'inizio \u00e8 scettica, a fondersi con la sua coscienza. Dopo questo evento, Kusanagi, che deve affrontare un processo pubblico per delle irregolarit\u00e0 commesse in servizio, abbandona la Sezione 9 per mettersi in proprio.\n\"Ghost in the Shell 1.5: Human-Error Processer\" mostra quattro casi della Sezione 9 dopo la dipartita di Kusanagi. A guidare le indagini vi sono ora Bato e Togusa, sempre agli ordini di Daisuke Aramaki. I casi ruotano attorno a complotti politici, omicidi e pratiche criminali come il controllo dei morti tramite ghost hacking o lo spargimento di virus informatici.\n\"Ghost in the Shell 2: ManMachine Interface\" \u00e8 ambientato cinque anni dopo gli eventi di \"Ghost in the Shell\". Motoko Kusanagi, ora fusa con il Marionettista a formare una delle forme di vita pi\u00f9 avanzate del pianeta, che si fa chiamare Motoko Aramaki e che ha un nuovo corpo, guida il potente gruppo industriale Poseidon Industrial, controllando dall'ombra e attraverso la rete la politica e l'economia mondiale. Quando in un centro medico della Poseidon alcuni maiali impiegati come riserva di organi per esseri umani vengono uccisi, Aramaki inizia a indagare sui responsabili, ricorrendo a una schiera di corpi di riserva situati in tutto il mondo e alla sua abilit\u00e0 di introdursi tramite la rete in diversi sistemi informatici e cyber-brain. L'indagine conduce Aramaki a infiltrarsi nel Decatoncale, uno dei computer pi\u00f9 avanzati della Terra, dove scopre che il responsabile della manomissione ai maiali \u00e8 lo Stabat Mater, un'entit\u00e0 del cyberspazio che dispone di diverse identit\u00e0 simili a Motoko Kusanagi e identifica Motoko Aramaki come 11\u00ba isotopo, ovvero la sua undicesima figlia. Dopo una breve lotta tra le due, apprese le motivazioni dello Stabat Mater, Aramaki si accorda con uno dei suoi alter ego, Tamaki Tamai, per dare origine a una nuova forma di vita che potrebbe portare all'evoluzione umana.\nStoria editoriale.\nIl manga venne pubblicato in capitoli apparsi originariamente sulle pagine della rivista giapponese \"seinen\" \"Young Magazine\" dell'editore K\u014ddansha da marzo 1989 a settembre 1991. Successivamente l'opera fu raccolta in un unico volume \"tank\u014dbon\", uscito il 2 ottobre 1991. Abituato a lavorare senza assistenti e conosciuto per la sua cura meticolosa dei dettagli, l'autore Masamune Shirow ebbe difficolt\u00e0 a mantenere i ritmi della serializzazione su rivista, pertanto nel passaggio all'edizione monografica apport\u00f2 numerose correzioni e aggiunte, laddove non era soddisfatto del risultato o per mancanza di tempo era stato costretto a limitarsi. Come titolo della serie Shirow intendeva adottare \"Ghost in the Shell\", per omaggiare il saggio di psicologia filosofica di Arthur Koestler \"Il fantasma dentro la macchina\" (\"The Ghost in the Machine\"), che era stato una delle sue principali fonti di ispirazione. Il caporedattore di \"Young Magazine\" K\u014dichi Yuri, tuttavia, richiese un nome pi\u00f9 altisonante, cos\u00ec l'autore ide\u00f2 . Il nome giapponese venne scelto come titolo principale della serie e, su richiesta di Shirow, \"Ghost in the Shell\" fu inserito in piccolo come titolo alternativo nella maggior parte delle pubblicazioni.\nDopo l'uscita dell'albo di \"Ghost in the Shell\", Shirow continu\u00f2 a realizzare capitoli ambientati nell'universo narrativo della serie, apparsi saltuariamente su \"Young Magazine\" tra settembre 1991 e agosto 1997. I capitoli furono raccolti in formato \"tank\u014dbon\" in un volume intitolato \"Ghost in the Shell 2: ManMachine Interface\" e pubblicato il 18 dicembre 2000 insieme a \"Ghost in the Shell\" nella collezione ; essa conteneva anche un opuscolo, un poster e un\"'action figure\" di un fuchikoma. K\u014ddansha pubblic\u00f2 poi l'edizione standard l'anno seguente, il 26 giugno 2001. Rispetto alla versione serializzata su rivista, per la versione \"Solid Box\" Shirow aggiunse oltre 140 pagine di storia inedita ed effettu\u00f2 ulteriori modifiche anche per la versione standard, aggiungendo altro materiale, nuove tavole a colori e modificando sostanzialmente le pagine gi\u00e0 esistenti, per un totale di quasi 200 tavole inedite.\nIl materiale pubblicato dal 1991 al 1997 non incluso in \"ManMachine Interface\", ovvero quattro capitoli per circa 200 pagine, venne poi raccolto nell'albo \"Ghost in the Shell 1.5: Human-Error Processer\", pubblicato il 17 luglio 2003. Esso presentava in allegato un CD-ROM contenente il manga in formato digitale, con l'aggiunta di animazioni e contenuti multimediali fruibili su computer.\nEdizioni estere.\nIl manga venne licenziato in italiano da Star Comics, con traduzione dei testi di Rie Zushi e adattamento a cura di Andrea Baricordi. La prima edizione fu pubblicata in otto parti da luglio 1992 a febbraio 1993 all'interno della rivista \"Kappa Magazine\", dal numero 1 al numero 8, con il titolo \"Squadra speciale Ghost\". La prima edizione monografica risale al 22 giugno 2004 nella collana \"Storie di Kappa\" n. 117. Questa versione mantenne il titolo \"Ghost in the Shell\", il senso di lettura giapponese da destra verso sinistra, le numerose pagine a colori e la suddivisione in capitoli dell'edizione originale, e presentava una traduzione parzialmente rivista e corretta. In occasione dell'uscita del film live action di \"Ghost in the Shell\", a ottobre 2017 Star Comics fece uscire una nuova edizione del fumetto con una traduzione riveduta da Alice Settembrini e un nuovo adattamento a cura di Gabriele Zobele. Star Comics pubblic\u00f2 anche i due volumi sequel: \"Ghost in the Shell 2: ManMachine Interface\" il 3 novembre 2004 nella collana \"Storie di Kappa\" n. 122, e \"Ghost in the Shell 1.5: Human-Error Processer\" il 15 dicembre 2005 in \"Storie di Kappa\" n. 132. Per via dei temi e dei contenuti della serie, i tre volumi vennero targati per un pubblico adulto, come del resto era avvenuto anche in Giappone per una platea \"seinen\".\nL'adattamento inglese venne curato da Studio Proteus e pubblicato da Dark Horse Comics dal 1995 al 2007. La serie fu pubblicata in francese da Gl\u00e9nat dal 1996, in tedesco da Reiner Feest Verlag, oggi etichetta di Egmont Manga &amp; Anime, nel 1996, in spagnolo da Planeta DeAgostini in Spagna, da Ovni Press in Argentina e da Panini Comics in Messico, e in portoghese da JBC.\nTematiche trattate e analisi.\n\"Ghost in the Shell\" \u00e8 considerata un'opera complessa e stratificata, che si presta a pi\u00f9 livelli di lettura. Con la sua rappresentazione di un mondo futuristico distopico, caratterizzato da una societ\u00e0 altamente informatizzata, alienante, dominata dagli ambienti industriali, dalla tecnologia e dalla scienza, l'opera si inserisce pienamente nel filone del cyberpunk. Questo genere era stato codificato per la prima volta negli Stati Uniti, ma nel Giappone degli anni ottanta trov\u00f2 terreno fertile grazie a un paese che stava prosperando, in cui le nuove tecnologie andavano rapidamente diffondendosi, le immagini e le informazioni acquisivano un ruolo pi\u00f9 centrale che mai, e la fantascienza classica appariva ormai obsoleta. Preceduto da opere come \"Death Powder\", o, nel campo dei fumetti, \"Akira\" di Katsuhiro \u014ctomo e \"Appleseed\" dello stesso Shirow, \"Ghost in the Shell\" cavalc\u00f2 questo approccio tutto nipponico alla fantascienza e fu una delle prime opere a definire la nascente corrente del cyberpunk giapponese. Poich\u00e9 la trama si concentra prevalentemente sulle indagini della Sezione 9 contro criminali e terroristi, con frequenti sparatorie, scontri a fuoco, inseguimenti e violenza, l'opera \u00e8 stata collocata anche nel genere poliziesco, in particolare \"police procedural\", e d'azione.\nNel manga Shirow riprende e rielabora i temi che gli sono cari, gi\u00e0 visti in opere precedenti come \"Appleseed\" e \"Dominion\". In un mondo in cui la demarcazione tra uomo, macchine e rete \u00e8 sempre pi\u00f9 sfumata, in cui i robot hanno programmi e intelligenze artificiali talmente sofisticati da renderli pressoch\u00e9 indistinguibili dagli esseri umani, gli umani sono diventati dei cyborg tramite innesti meccanici e nanotecnologici, e l'informatizzazione sembra ridurre anche l'identit\u00e0 individuale a una mera variabile di un sistema globale, Shirow si pone l'interrogativo dell'identit\u00e0 umana e dell'unicit\u00e0 di s\u00e9 stessi. La risposta che si d\u00e0 \u00e8 il concetto di \"ghost\", ovvero una vaga metafora per la mente di un individuo, l'anima, un'essenza immanente che differenzia gli esseri umani dai robot e dalle macchine sempre pi\u00f9 avanzate. Questo concetto \u00e8 influenzato dal saggio strutturalista \"Il fantasma dentro la macchina\" (\"The Ghost in the Machine\") di Arthur Koestler, a sua volta ispirato al lavoro del filosofo inglese Gilbert Ryle. Come i due filosofi, anche Shirow riflette sulla concezione teorica del dualismo e della frontiera tra la mente e il corpo, tra \"ghost\" e \"shell\".\nNell'opera i due campi sembrano essere fermamente distinti, tanto che un individuo pu\u00f2 mantenere la propria individualit\u00e0 anche senza corpo e, fintanto che il cervello \u00e8 intatto, pu\u00f2 sostituire il proprio \"involucro\" a piacimento. Ci\u00f2 porta per\u00f2 a nuovi interrogativi etici, ad esempio nel caso di un reato, su chi ricade la responsabilit\u00e0 del crimine: si tratta di un malfunzionamento meccanico, ovvero un problema di hardware, o di un gesto intenzionale perpetrato dal ghost in piena coscienza? D'altro canto Shirow propone anche un superamento della visione dualistica, in quanto il ghost non \u00e8 limitato al solo cervello e corpo dell'individuo, ma tramite lo shell, che richiama l'omonima interfaccia di un sistema operativo, \u00e8 parte di una pi\u00f9 vasta rete neurale. Con l'arco narrativo del Marionettista, inoltre, l'autore, affronta la questione di cosa accade quando un'intelligenza artificiale diventa tanto evoluta da prendere coscienza della propria esistenza e da rivendicare gli stessi diritti alla vita e all'autodeterminazione di un essere umano. Shirow enuncia cos\u00ec le sue teorie sull'evoluzione dei sistemi e le ricadute su una societ\u00e0 futuristica sempre pi\u00f9 dominata dalla tecnologia.\nTrovano spazio anche considerazioni sulla globalizzazione, problematiche sociali, quali flussi migratori o lo sfruttamento lavorativo, e interrogativi etici, legali e giuridici sulla sorveglianza e sulla protezione tramite la rete informatica, che all'epoca della pubblicazione apparivano ancora come speculazioni o fanta-scenari, ma che con il tempo sono diventate delle questioni concrete e attuali. In particolare Shirow mette in guardia di fronte al pericolo rappresentato da governi totalitari, corrotti o esenti da qualsiasi tipo di controllo; altres\u00ec criticati sono il consumismo e il materialismo sfrenato, suggerendo che sia necessario attuare delle misure per reintrodurre equilibrio, ridurre lo sfruttamento ed evitare che il gi\u00e0 ampio divario tra ricchi e poveri, tra nazioni prospere e paesi in via di sviluppo, cresca ulteriormente. Le riflessioni sul ghost e sull'anima portarono una parte della critica a leggere nell'opera dei tratti di religiosit\u00e0 e spiritualit\u00e0. A questo proposito, Shirow comment\u00f2 che quest'impressione poteva essere motivata dal fatto che la scienza e la tecnologia sempre pi\u00f9 avanzate appaiono alla maggior parte degli utenti che non ne comprende a fondo il funzionamento come una \"forma di magia\" e che quindi anche due argomenti cos\u00ec apparentemente distanti, stanno finendo per convergere nella nostra percezione.\nStile.\nIl segno di \"Ghost in the Shell\" si distanzia per certi versi dai canoni dello stile manga, presentandosi pi\u00f9 carico di testo e di dialoghi e con tratti non tipicamente orientali, che anzi lo avvicinano graficamente al fumetto occidentale. Per bilanciare i temi seri, l'azione e la violenza del racconto, Shirow adotta spesso un tono leggero e umoristico e fa uso di occasionali siparietti comici, disegnati in uno stile caricaturale e super deformed. Tipici del modo di disegnare di Shirow sono uno stile cinetico, vignette con ambientazioni curate nel dettaglio e ricche di particolari, e un elevato numero di tavole colorate a mano. Lo stile dei sequel si discosta sensibilmente da quello della serie originale: \"Ghost in the Shell 1.5: Human-Error Processer\" presenta un character design pi\u00f9 realistico, mentre \"Ghost in the Shell 2: ManMachine Interface\" fa largo uso di computer grafica e di colorazione digitale mescolata al disegno tradizionale.\nUna particolarit\u00e0 del manga sono le frequenti note a margine e commenti fuori di campo di Shirow, in cui si addentra in spiegazioni dettagliate sulla tecnologia e sullo sfondo politico e sociale del fumetto. Conscio del fatto che la loro frequenza potrebbe interrompere il ritmo della narrazione e rendere pi\u00f9 complicato seguire il filo logico della storia, lo stesso autore in una postilla suggerisce di saltarle durante la prima lettura del manga e di approfondirle separatamente in un secondo momento.\nAltres\u00ec caratteristica \u00e8 la propensione di Shirow a disegnare figure femminili procaci e svestite, come la protagonista Motoko Kusanagi che in molte scene viene mostrata in tute attillate che ne mettono in risalto il fisico voluttuoso. Parecchio scalpore in questo senso dest\u00f2 l'inclusione di una scena di sesso esplicito all'inizio del secondo capitolo di \"Ghost in the Shell\". Questa venne censurata in quasi tutte le edizioni estere, per le quali lo stesso Shirow, annoiato dalle continue critiche e allusioni alla scena, cre\u00f2 una versione internazionale, rimuovendola e riarrangiando e ridisegnando alcune tavole. Una decisione simile venne presa dall'autore riguardo a del materiale erotico presente in \"Ghost in the Shell 2: ManMachine Interface\", che venne tagliato nella successiva pubblicazione in volume.\nOpere derivate.\nFilm.\nNel 1995 dal manga venne tratto un adattamento cinematografico anime, intitolato \"Ghost in the Shell\" e diretto da Mamoru Oshii. Rispetto al manga il film \u00e8 pi\u00f9 cupo, lento, riflessivo e d'atmosfera; mentre i personaggi del manga vengono descritti in maniera gioviale, nell'opera cinematografica di Oshii sono molto pi\u00f9 seri. Oshii dovette condensare notevolmente il manga per poter rientrare nei 75 minuti di durata del film, per questo il film si concentra esclusivamente sulla trama del Marionettista, escludendo diverse sottotrame presenti nel manga. Nel 2008 la pellicola fu sottoposta a un profondo restyling, con largo uso di animazione computerizzata, e ripubblicata con il titolo di \"Ghost in the Shell 2.0\". Nel 2004 usc\u00ec un secondo film animato, , sempre diretto da Oshii e concepito come sequel originale del primo lungometraggio.\nAltri due film anime furono realizzati da Production I.G come parte delle sotto-serie \"Stand Alone Complex\" e \"Arise\". ' venne realizzato nel 2006 e diretto da Kenji Kamiyama. Esso funge da capitolo conclusivo della serie televisiva \"Ghost in the Shell: Stand Alone Complex\". ' fu distribuito nel 2015 a conclusione dei fatti narrati nella serie \"Ghost in the Shell: Arise\".\nNell'aprile 2008 la statunitense DreamWorks acquist\u00f2 i diritti per la realizzazione di un film live action su \"Ghost in the Shell\". Il lungometraggio, intitolato \"Ghost in the Shell\" e inteso come una reinterpretazione hollywoodiana del film anime del 1995, venne ultimato nel 2017, diretto da Rupert Sanders e con Scarlett Johansson nei panni della protagonista Motoko Kusanagi.\nSerie TV, OAV e ONA.\nProduction I.G produsse anche alcune serie anime ambientate nel mondo di \"Ghost in the Shell\". \"\" \u00e8 una serie televisiva diretta da Kenji Kamiyama. La prima stagione, formata da 26 episodi, and\u00f2 in onda dal 2002 al 2003; una seconda stagione, sottotitolata \"2nd GIG\" e composta sempre da 26 puntate, fu trasmessa tra il 2004 e il 2005. La serie \u00e8 ambientata in una realt\u00e0 alternativa ma con lo stesso cast di personaggi della serie principale, e mostra le indagini della Squadra 9 alle prese con il cybercriminale Laughing Man e con il gruppo terroristico degli Undici Individuali.\nNel 2013 venne prodotta una serie OAV di quattro episodi della durata di un'ora, \"\", distribuita nel corso del 2013 e del 2014. La serie \u00e8 ambientata nel 2027 e funge da prequel agli eventi di \"Ghost in the Shell\". Nel 2015 i quattro episodi originari furono ricompilati con del materiale aggiuntivo in una serie televisiva di dieci episodi, sottotitolata \"Alternative Architecture\". Le ultime due puntate della serie televisiva vennero poi riadattate in un quinto episodio OAV, pubblicato sempre nel 2015.\n\"\" \u00e8 un ONA di 24 episodi del 2020 di produzione giapponese-statunitense. \u00c8 ambientato nella \"continuity\" di \"Stand Alone Complex\" dopo gli eventi della serie televisiva, e si contraddistingue dai precedenti adattamenti anime per essere realizzato interamente in computer grafica.\nManga spin-off.\nOltre ai manga originali di Shirow, la serie comprende anche alcuni fumetti spin-off realizzati da altri autori. \"\" \u00e8 un adattamento della prima stagione della serie anime omonima. Scritto e disegnato da Y\u016b Kinutani, venne pubblicato da K\u014ddansha su \"Young Magazine\" dal 2009 al 2012 e poi raccolto in cinque volumi \"tank\u014dbon\". Sempre ispirato alla serie \"Stand Alone Complex\", e in particolare all'OAV riassuntivo \"The Laughing Man\", \u00e8 il manga realizzato sempre da Y\u016b Kinutani, pubblicato da K\u014ddansha sulla rivista online \"Manga Box\" dal 2013 al 2016 e raccolto in quattro volumi.\n \u00e8 un adattamento della serie anime omonima e ripercorre come Kusanagi e Bato si sono conosciuti durante la guerra civile, prima degli eventi del manga originale. Scritto da Jun'ichi Fujisaku e disegnato da Takumi Oyama, il fumetto venne serializzato su \"Young Magazine\" dal 2013 al 2016 e poi raccolto in sette volumi.\n \u00e8 un manga spin-off scritto da Jun'ichi Fujisaku e disegnato da Hiroki Yoshimoto. Collocato temporalmente tra \"Ghost in the Shell 1.5: Human-Error Processer\" e \"Ghost in the Shell 2: ManMachine Interface\", tanto che lo stesso Fujisaku lo considera un ipotetico episodio 1.75, il fumetto segue le avventure dei membri della Sezione 9 dopo la scomparsa di Motoko Kusanagi. Il primo capitolo \u00e8 stato reso disponibile da K\u014ddansha a partire dal 16 settembre 2019 sull'applicazione mobile \"Comic Days\" e qualche giorno pi\u00f9 tardi, il 20 settembre, sulla rivista cartacea \"Young Magazine\". Da allora i nuovi capitoli sono pubblicati ogni due settimane su \"Comic Days\". Il primo volume \"tank\u014dbon\" \u00e8 uscito il 20 aprile 2020.\nVideogiochi.\nNel 1997 usc\u00ec il videogioco sparatutto in terza persona \"Ghost in the Shell\", sviluppato da Exact e distribuito da Sony Computer Entertainment per PlayStation.\nFurono prodotti anche tre videogiochi tie-in alla serie anime \"Stand Alone Complex\". \"\" \u00e8 un videogioco d'azione sviluppato da Cavia e distribuito in Giappone da Sony e nel resto del mondo da Bandai per PlayStation 2. Un sequel intitolato e sviluppato da G-Artists venne pubblicato nel 2005 per PlayStation Portable e distribuito internazionalmente con il titolo di \"Ghost in the Shell: Stand Alone Complex\". , sviluppato dalla coreana Neople e distribuito da Nexon per Microsoft Windows, segn\u00f2 il tentativo di creare uno sparatutto online free-to-play dedicato alla serie. Il gioco venne reso disponibile da fine 2015, prima in accesso anticipato e poi in versione beta, ma nel 2017 fu interrotto a causa dell'insoddisfazione dei produttori e di conseguenza tutti i server furono chiusi.\nAltro.\nIl franchise di \"Ghost in the Shell\" comprende cinque romanzi. di Masaki Yamada \u00e8 un prequel del film \"Ghost in the Shell 2 - Innocence\" e segue Bato nella ricerca del suo cane Gabriel. Venne pubblicato da Tokuma Shoten nel 2004. Una serie di tre light novel contenenti storie autoconclusive ambientate nella continuity di \"Stand Alone Complex\" venne scritta da Jun'ichi Fujisaku e illustrata da Kazuto Nakazawa. I tre volumi furono pubblicati da Tokuma Shoten: il 21 gennaio 2004, il 10 luglio 2004, e il 4 febbraio 2005. \"The Ghost in the Shell: Five New Short Stories\" \u00e8 un'antologia di racconti scritta dagli autori giapponesi Toh EnJoe, Gakuto Mikumo, Yoshinobu Akita, Kafka Asagiri e Tow Ubukata, e pubblicata nel 2017 in occasione dell'uscita del film live action di \"Ghost in the Shell\".\nLa popolarit\u00e0 dell'opera ispir\u00f2 anche la creazione di due fumetti tributo, che riuniscono nuove storie ambientate nell'universo di \"Ghost in the Shell\" realizzate da altri autori in segno di omaggio al manga originale. \u00e8 un'iniziativa editoriale di K\u014ddansha del 2019, ad opera di dieci \"mangaka\" giapponesi, tra cui Yu Kinutani e Boichi. Sempre del 2019 \u00e8 \"The Ghost in the Shell - Global Neural Network\", una raccolta di quattro storie composte da un team di otto artisti internazionali pubblicata negli Stati Uniti da Kodansha USA.\nSulla serie furono realizzati degli \"artbook\" e un \"databook\", pubblicati da K\u014ddansha. Un box intitolato e contenente una collezione di poster disegnati da Shirow, un booklet e un puzzle usc\u00ec il 9 luglio 1997. Il 21 agosto 2000 fu pubblicato , contenente varie illustrazioni e figure di Fuchikoma da ritagliare. Il manuale di approfondimento fu messo in commercio il 13 gennaio 1998.\nAccoglienza.\nIl manga originale ebbe un buon successo in Giappone. La popolarit\u00e0 dell'opera fu per\u00f2 ancora maggiore in Occidente, in particolare negli Stati Uniti d'America, dove venne esportato a partire dal 1995. \"Ghost in the Shell\" incontr\u00f2 i gusti del pubblico per via delle sue tematiche cyberpunk e la sua rappresentazione di un futuro dominato dalle macchine, dalla rete informatica e dalla tecnologia, che nel periodo di uscita, in seguito alla rivoluzione digitale e in piena era dell'informazione, erano temi che venivano avvertiti come estremamente attuali. Inoltre lo stile di Shirow, non distintamente giapponese nella caratterizzazione dei personaggi o della rappresentazione ma pi\u00f9 simile al tratto e alla narrazione episodica dei fumetti occidentali, rese pi\u00f9 accessibile l'opera come un prodotto transculturale. Questa sensazione venne rafforzata anche dall'amalgama di aspetti culturali disparati, rielaborati da Shirow in modo innovativo incorporando elementi della tradizione giapponese e fonti d'ispirazione di matrice occidentale, dove il cyberpunk era nato. Il risultato fu un'opera di attrattiva globale, che si fece rapidamente largo tra i diversi media e che interess\u00f2 anche il pubblico che non era solito rivolgersi ai prodotti giapponesi.\nIl successo maggiore arriv\u00f2 per\u00f2 grazie alla trasposizione anime del 1995 \"Ghost in the Shell\", che divenne uno dei capisaldi dell'animazione giapponese in Occidente e confer\u00ec a tutta la serie lo status di \"classico\" e di opera di culto. Negli Stati Uniti il manga usc\u00ec proprio in concomitanza con il film e pot\u00e9 per questo approfittare dell'immediata popolarit\u00e0 della pellicola per incrementare la diffusione e le vendite, segnando uno dei primi esempi di marketing su pi\u00f9 piattaforme nel mercato occidentale di anime e manga, una pratica che sarebbe diventata poi molto diffusa negli anni a venire.\nCritica.\nIl manga originale di \"Ghost in the Shell\" venne accolto favorevolmente dalla critica ed \u00e8 considerato il \"magnum opus\" di Shirow. Oggetto di lodi furono soprattutto i temi e la complessit\u00e0 dell'opera, uniti alla visione avanguardistica e immaginativa dell'autore nella creazione dell'ambientazione futuristica, che rendono il fumetto attuale anche a distanza di decenni dalla sua uscita. Plauso unanime venne rivolto alla veste grafica e all'abilit\u00e0 di Shirow nel disegno, per come rappresent\u00f2 con tratto dinamico, dettagliato e vivido le diverse scene e per l'inclusione di numerose tavole colorate in modo sontuoso \u2014 una rarit\u00e0 nell'industria giapponese dei manga.\nDal punto di vista dei contenuti, il critico Jason Thompson in \"Manga: The Complete Guide\" defin\u00ec il manga di \"Ghost in the Shell\" un'opera \u00abfilosoficamente ambiziosa racchiusa nella veste di un poliziesco di grande azione\u00bb e gli assegn\u00f2 3 stelle su 4. Apprezzato fu anche l'ampio spazio destinato alla trattazione di temi esistenziali e sociali, che rendono la serie, a detta della rivista \"Vice\", \u00abuno dei prodotti pi\u00f9 interessanti della fantascienza\u00bb. \"Vulture\" e \"Forbes\" si espressero favorevolmente a riguardo della storia, ritenendola complessa e profonda, capace di creare ed evocare nei dettagli un mondo futuristico convincente, e di esporre in modo accurato e avvincente lo svolgimento delle indagini e gli interessi economici e politici che dominano gli eventi. La bravura di Shirow nel bilanciare il tono della narrazione, tra momenti sostenuti e drammatici con altri pi\u00f9 leggeri e ironici, fu sottolineata da pi\u00f9 parti, in particolare da \"Otaku USA\" e \"Forbes\", che ritennero per questo motivo il manga superiore al pi\u00f9 cupo adattamento cinematografico anime. Proprio la capacit\u00e0 di \"Ghost in the Shell\" di coniugare questi aspetti, registri e piani di lettura diversi venne considerato il suo pi\u00f9 grande merito. A tal proposito Fumettologica descrisse l'opera come \u00abun vortice stordente di fantapolitica, militarismo, riflessioni sull'idea di totalitarismo e parecchia azione dal taglio particolarmente violento\u00bb, e Mangaforever.net la defin\u00ec \u00ab[u]na lettura complessa, ad alta densit\u00e0 di informazioni, stratificata e godibile su pi\u00f9 livelli \u2014 dall'azione da thriller poliziesco tecnologico \"all'americana\", alle riflessioni esistenziali del maggiore Kusanagi, alle problematiche sociali, alle pi\u00f9 complesse teorie sulla conservazione e l'evoluzione dei sistemi c'\u00e8 veramente pane per i denti di un bacino di lettori pi\u00f9 ampio di quello che a prima vista potrebbe sembrare\u00bb.\nLe limitate critiche negative si concentrarono invece sull'eccessiva insistenza \u2014 ritenuta a volte gratuita, distraente o disturbante \u2014 sui temi filosofici e sui corpi femminili. Inoltre da alcuni, come Jason Thompson e Fumettologica, la trama venne avvertita a tratti come troppo sconnessa e di difficile lettura o addirittura incomprensibile, con tante spiegazioni, informazioni e discussioni che rendono difficile seguire il filo degli eventi, complice anche l'abitudine di Shirow di saltare intere scene, di lasciare eventi in sospeso e di prendere e lasciare personaggi senza introduzione o troppe spiegazioni. Lo stesso Shirow si disse consapevole di questo suo limite, tanto che in un'intervista a Frederik L. Schodt del 1998 a proposito di \"Ghost in the Shell\" dichiar\u00f2: \u00abMi rendo conto che le mie storie devono essere di facile fruizione, e cerco di renderle semplici da leggere. \u00c8 un braccio di ferro. Io non voglio fare storie troppo semplici, n\u00e9 le voglio scrivere troppo complesse. Faccio fatica a trovare un buon bilanciamento. [...] So che \u00e8 difficile per i lettori a volte\u00bb. Per il sito web lo Spazio Bianco la storia lacunosa del manga pu\u00f2 irritare alcuni lettori o stimolare la fantasia di altri.\n\"Human-Error Processer\" condivise i giudizi positivi destinati al primo volume. La critica in particolare apprezz\u00f2 le trame pi\u00f9 semplici, dirette e coerenti, e la narrazione pi\u00f9 svelta e leggera rispetto ai suoi predecessori. Raccolse consensi anche il consueto alto livello stilistico delle illustrazioni, unito a un tratto pi\u00f9 realistico e pulito, seppur giudicato occasionalmente troppo sbrigativo. Mania.com lament\u00f2 per\u00f2 l'assenza di una vera e propria trama che si snoda tra i singoli casi, la scarsa connessione agli altri capitoli del franchise e la frustrante conclusione di tutte e quattro le indagini che formano il volume senza una vera e propria risoluzione o perlomeno un arresto, ritenendolo per questo un lavoro poco pi\u00f9 che abbozzato.\n\"ManMachine Interface\" venne criticato per aver focalizzato eccessivamente l'attenzione sulla rappresentazione del cyberspazio e dei suoi processi informatici in contrapposizione ai temi d'azione poliziesca del manga precedente, deludendo il pubblico che si aspettava un'opera che seguisse nella trama e nello stile la traccia impartita dal primo volume della serie. La trama fu giudicata di troppo difficile comprensione, anche per i gi\u00e0 complessi standard dell'autore, che sembrava pi\u00f9 interessato a \u00abvolersi beare della sua riconosciuta abilit\u00e0 nell'inventare processi informatici, nuove tecnologie\u00bb e immagini evocative, che a fornire un filo logico alla narrazione o una chiave di lettura dei temi trattati. Anime News Network critic\u00f2 il fumetto per il suo \u00abintellettualismo eccessivo e gratuito\u00bb e per travolgere i lettori con prolissi tecnicismi che vengono avvertiti come un incomprensibile technobabble; giudizio condiviso anche da Jason Thompson. Ulteriore motivo di biasimo fu il largo utilizzo del fanservice: Motoko e gli altri personaggi femminili godono di proporzioni eccessivamente generose, indossano costantemente vestiti succinti e sono spesso inquadrate in mezzo alle gambe.\nAnche la veste grafica, da sempre giudicata il vero punto di forza della produzione dell'autore, non convinse del tutto per l'alta quantit\u00e0 di immagini composte e colorate al computer affiancate al disegno tradizionale. Proprio questo stile cos\u00ec innovativo unito alla visionaria rappresentazione del cyberspazio spinse invece Fumettologica, Anime News Network e \"Publishers Weekly\" a considerare l'opera come audace, sperimentale e caratteristica, con illustrazioni splendide e magnifiche che lo rendono \u00abuno dei manga visivamente pi\u00f9 interessanti mai realizzati\u00bb. Nonostante le vendite soddisfacenti, \"ManMachine Interface\" alien\u00f2 una parte consistente della platea di Shirow e, congiunto alle tante critiche ricevute, \u00e8 considerato il motivo per il quale l'autore non abbia pi\u00f9 dato seguito alla serie di \"Ghost in the Shell\" e sia stato relegato ai margini del mercato del fumetto.\nEredit\u00e0 culturale.\nIl franchise di \"Ghost in the Shell\" \u00e8 ritenuto una delle pietre miliari del genere cyberpunk e della fantascienza in generale. Con la sua visione innovativa del futuro e il suo apporto alle ambientazioni e tematiche fantascientifiche ispir\u00f2 una generazione di artisti giapponesi e statunitensi e divent\u00f2 il modello per numerose opere successive, tra cui \"Vexille\" di Fumihiko Sori, \"Higashi no Eden\" di Kenji Kamiyama e \"Psycho-Pass\" di Gen Urobuchi. Anche le registe e sceneggiatrici Lana e Lilly Wachowski si ispirarono all'anime \"Ghost in the Shell\" per la creazione del film \"Matrix\". Nel campo videoludico \"Ghost in the Shell\" influenz\u00f2 i videogiochi \"Oni\", \"Cyberpunk 2077\" e la serie \"Deus Ex\". Il manga ebbe inoltre un notevole impatto nell'industria del fumetto giapponese per il suo uso pioneristico del colore e del disegno assistito al computer.\nPer celebrare il 25\u00ba anniversario della serie, venne allestita una mostra, contenente bozzetti, illustrazioni e materiale di lavoro tratto dal franchise, che si \u00e8 tenuta a Tokyo e Osaka nei mesi di agosto e settembre 2014.\nCollegamenti esterni.\nFranchise\nGhost in the Shell (manga)\nGhost in the Shell 1.5: Human-Error Processer\nGhost in the Shell 2: ManMachine Interface"}
{"id": "214872", "revid": "124123", "url": "https://it.wikipedia.org/wiki?curid=214872", "title": "Titinio", "text": "Biografia.\nFu autore di commedie togate, di cui restano soltanto 105 frammenti appartenenti a 15 opere diverse di cui conosciamo il titolo (\"Barbatus, Caecus, Fullones, Gemina, Hortensius, Insubra?, Iurisperita, Prilia, Priuigna, Psaltria sive Ferentinatis, Quintus, Setina, Tibicina, Varus, Veliterna\"), oltre a una ventina di frammenti tratti da commedie il cui titolo \u00e8 ignoto.\nTitinio \u00e8 il pi\u00f9 antico rappresentante degli autori di \"togatae\". La sua opera, quindi, presenta tratti originali e innovativi che gi\u00e0 nell'antichit\u00e0 gli hanno valso le lodi dei suoi critici (Varrone, ad esempio, ne apprezza la caratterizzazione dei personaggi).\nLa lingua di Titinio presenta tratti di evidente arcaismo, mentre lo stile doveva essere abbastanza ricercato."}
{"id": "214873", "revid": "42015104", "url": "https://it.wikipedia.org/wiki?curid=214873", "title": "Cardinale Legato", "text": ""}
{"id": "214874", "revid": "6923", "url": "https://it.wikipedia.org/wiki?curid=214874", "title": "Azienda motociclistica", "text": ""}
{"id": "214881", "revid": "1543377", "url": "https://it.wikipedia.org/wiki?curid=214881", "title": "Fratelli Cairoli", "text": "I fratelli Cairoli sono stati dei patrioti italiani, di Pavia, e figure di spicco del Risorgimento.\nFigli di Carlo Cairoli (1776-1849), erede di agiati proprietari terrieri lomellini, medico, professore di chirurgia all'Universit\u00e0 di Pavia, podest\u00e0 di Pavia nel corso del Governo Provvisorio del 1848 e di Adelaide Bono (1806-1871), figlia di un prefetto di Milano sotto Napoleone, poi conte dell'Impero. Furono scolari affezionatissimi dell'illustre professor Giambattista Pertile, loro precettore, che sarebbe stato eletto magnifico rettore dell'Universit\u00e0 di Pavia nel 1846. \nEnrico e Giovanni parteciparono alla Campagna dell'Agro romano per la liberazione di Roma al seguito di Giuseppe Garibaldi nel 1867 con la spedizione a Villa Glori. Cimeli e oggetti a loro appartenuti sono nel Museo nazionale della campagna dell'Agro Romano per la liberazione di Roma in Mentana.\nGiovanni mor\u00ec l'11 settembre 1869, in Belgirate, nella casa estiva di sua madre Adelaide. Nel libro di Michele Rosi \"I Cairoli,\" L. Capelli Ed., Bologna, (1929) pp.\u00a0223\u2013224) si trova scritto:\nIn cima a Villa Glori, vicino a dove mor\u00ec Enrico, c'\u00e8 una semplice colonna dedicata ai Cairoli ed ai loro 70 compagni. Sul Pincio, vicino a Villa Medici (Accademia di Francia), c'\u00e8 un altro monumento di bronzo con Giovanni che sostiene con un braccio il morente Enrico (salita la scalinata di Piazza di Spagna, il monumento si trova un centinaio di metri a sinistra). Dietro al monumento sono iscritti i nomi dei loro compagni.\nNel 1873 Benedetto spos\u00f2 Elena Sizzo Noris (1845-1920), erede di una nobile famiglia trentina.\nLa famiglia Cairoli \u00e8 sepolta a Gropello Cairoli in provincia di Pavia nel Sacrario che \u00e8 Monumento Nazionale nei pressi della Villa abitata per lungo tempo dalla famiglia stessa.\nLettera di Mazzini dopo la morte di Giovanni.\nLettera di Giuseppe Mazzini ad Adelaide Cairoli\nSignora,\nHo esitato finora ad aggiungere una parola di compianto e di comforto a quelle che vi vennero e vi vengono da tutti i buoni d'Italia. Di fronte a un dolore quale deve essere il vostro, io mi sentiva incapace e quasi indegno di scrivervi: n\u00e9, se non credessi fermamente in Dio, nell'immortalit\u00e0 della vita e nei fati segnati dalla Provvidenza all'Italia, oserei farlo oggi. Ma voi non avete, confido, potuto credere un solo momento che io tacessi per colpevole oblio o perch\u00e9 non sentissi tutta quanta la solenne grandezza del sacrificio che s'incarna in Voi e nei nostri\nLa vostra famiglia sar\u00e0, quando avremo libert\u00e0 vera, virt\u00f9, unit\u00e0 e coscienza di Popolo, una pagina storica della Nazione. Le tombe dei vostri figli saranno altari. I loro nomi staranno fra i primi nella litania dei nostri Santi. E Voi che educaste le anime loro, Voi che li avete veduti sparire a uno a uno patendo ci\u00f2 che soltanto qualche madre pu\u00f2 intendere, ma non disperando, rimarrete simbolo a tutti del dolore che redime e santifica, esempio solenne alle donne italiane e insegnamento del come la famiglia possa essere ci\u00f2 che deve, e sinora non \u00e8, Tempio, Santuario della Patria comune.\nMa a Voi non importa n\u00e9 ad essi importava di fama. Voi non adorate, essi non adoravano che il fine, quel santo ideale d'una Italia redenta, pura di ogni macchia di servit\u00f9 e di ogni sozzurra d'egoismo e di corruzione, e iniziatrice di forti e grandi pensieri da Roma, che ispir\u00f2, attraverso una tradizione di secoli, le nostre migliori anime alla battaglia e al martirio. E per\u00f2 vi dico: sorridete nel pianto, i vostri hanno, morendo, vinto; hanno affrettato d'assai il momento in cui quell'ideale diverr\u00e0 fatto sulla nostra terra. Stanco dagli anni, dalle infermit\u00e0 e da altro, io ho sentito, all'annunzio della morte del nostro Giovanni, e delle ultime parole ch'ei proferiva, riardere dentro la fiamma d\u00e9 miei anni giovanili e riconfermarsi in me il proposito della vita. Migliaia di nostri, non ne dubitate, hanno sentito lo stesso. Una intera famiglia non vive non muore come la vostra senza che tutta una generazione si ritempri in essa e muova innanzi d'un passo.\nNote.\nDai registri della Curia di Pavia risulta che Ernesto Marco Carlo Cairoli \u00e8 nato il 20 settembre 1832 da Carlo ed Adelaide Bono.\nDai registri della Curia di Pavia risulta che Giovanni Massimiliano Luigi \u00e8 nato il 27 luglio 1842"}
{"id": "214882", "revid": "424268", "url": "https://it.wikipedia.org/wiki?curid=214882", "title": "Manovre psicologiche", "text": ""}
{"id": "214883", "revid": "125211720", "url": "https://it.wikipedia.org/wiki?curid=214883", "title": "Campo di concentramento di Mauthausen", "text": "Il campo di concentramento di Mauthausen, denominato campo di concentramento di Mauthausen-Gusen dall'estate del 1940, era un complesso dei campi di concentramento nazisti tedeschi. Un luogo significativo dello sterminio dell'intellighenzia polacca sotto il cosiddetto Intelligenzaktion (1939-1945) \u2013 il piano delle autorit\u00e0 naziste tedesche di sterminare l'intellighenzia polacca per germanizzare le terre polacche conquistate. Il secondo gruppo pi\u00f9 numeroso di vittime in termini di dimensioni erano i prigionieri di guerra sovietici.\nAl centro era una fortezza in pietra eretta nel 1938 in cima a una collina sovrastante la piccola cittadina di Mauthausen, nell'allora Gau Oberdonau, ora Alta Austria, situata a circa venticinque chilometri a est di Linz.\nConsiderato impropriamente come semplice campo di lavoro, fu di fatto, fra tutti i campi nazisti, \u00abil solo campo di concentramento classificato di \"classe 3\" (come campo di punizione e di annientamento attraverso il lavoro)\u00bb. Vi si attu\u00f2 lo sterminio soprattutto attraverso il lavoro forzato nella vicina cava di granito, e la consunzione per denutrizione e stenti, pur essendo presenti anche alcune piccole camere a gas.\nStoria.\nCampo di prigionia durante la prima guerra mondiale.\nDurante la prima guerra mondiale (1914 - 1918) gli austriaci aprirono un primo campo per prigionieri di guerra a est di Mauthausen per lo sfruttamento della cava di Wiener-Graben, un granito usato per pavimentare le strade di Vienna. In esso, russi, serbi, italiani raggiunsero la cifra di internati, e circa di loro vi persero la vita, tra i quali italiani che vi morirono di fame e stenti. Un Cimitero di Guerra Internazionale \u00e8 dedicato alla loro memoria.\nIl campo di concentramento nazista (1938-1945).\nIl lager nazista di Mauthausen fu aperto l'8 agosto 1938. Albert Sauer, che ne fu il primo comandante, fu sostituito meno di un anno dopo, il 9 febbraio 1939, dal trentacinquenne SS-Sturmbannf\u00fchrer (maggiore) Franz Ziereis che mantenne tale funzione fino al 5 maggio 1945 quando il campo fu liberato dal 41\u00ba Squadrone di ricognizione dell'11\u00aa Divisione corazzata statunitense.\nNella prima fase, fino alla fine del 1940, il campo serv\u00ec come luogo di isolamento e tormento di socialisti, comunisti, omosessuali principalmente tedeschi e austriaci, di opposizione potenziale o effettiva al nazismo e all'intellighenzia polacca. Fu il primo campo di concentramento tedesco stabilito al di fuori del Terzo Reich.\nI primi ad arrivare furono 300 prigionieri da Dachau, che cominciarono a costruire il campo e in seguito lo abitarono. All'apertura, ospitava detenuti; in quasi sette anni di vita, furono rinchiusi oltre prigionieri.\nLa guarnigione SS di Mauthausen \u00e8 composta di poche centinaia di elementi nel 1938, nel 1940, nel 1945. Ziereis comincia ad addestrare le sue guardie a un comportamento disumano, emanando direttive pi\u00f9 dure di quelle ufficiali. Ziereis incita a torturare, e sevizia lui stesso, premia con medaglie, promozioni, licenze le SS che si sono distinte per la loro crudelt\u00e0. I riluttanti, quelli che non sono in sintonia con lo \"spirito del lager\" sono trasferiti altrove, spesso al fronte.\nLa Gestapo vi deporta subito circa pregiudicati della malavita austriaca, prelevati da penitenziari e carceri. Costoro saranno soprannominati ironicamente \"Club dei soci fondatori\". Sono tra coloro che cominciano a trasportare le prime pietre, a costruire i primi baraccamenti e a recingerli di filo spinato, addestrati come futuri \"Kapo\". Coloro che sopravvissero fino al 3 maggio 1945 furono uccisi dalle SS assieme al \"Sonderkommando\", ovvero il commando speciale addetto al forno crematorio, e ai \"portatori di segreti\", perch\u00e9 non parlassero.\nMauthausen, costruito con il granito della sottostante cava, era un'estesa fortezza di pietra in uno stile vagamente orientale, tanto che l'ingresso principale al lager era chiamato dai prigionieri \"La Porta mongola\".\nLa fortezza, di pianta rettangolare, era chiusa su tre lati da mura di pietra spesse due metri e alte fino a otto. Il lato del lager che non si riusc\u00ec a finire fu chiuso da un reticolato di filo spinato percorso da corrente elettrica ad alta tensione, luogo di numerosi suicidi.\nDal marzo 1940 Ziereis viene affiancato dal nuovo vicecomandante, lo \"Schutzhaftlagerf\u00fchrer\" Georg Bachmayer, un bavarese che instaur\u00f2 un regime brutale e di terrore tra i detenuti. Godeva nell'infliggere personalmente torture e morte; aveva due mastini napoletani addestrati a sbranare i prigionieri al suo comando; questa morte era chiamata dagli aguzzini \"il bacio del cane\".\nCome gli altri campi di concentramento gestiti dalle SS, camuffati da campi di lavoro, internamento o rieducazione, Mauthausen venne utilizzato anch'esso come campo di sterminio, da attuarsi soprattutto attraverso il binomio costituito dal lavoro forzato e dalla denutrizione.\nI deportati venivano alimentati con prodotti di esperimenti sulla nutrizione, ottenuti anche in laboratori chimici. Con un'albumina che esplodeva in laboratorio si preparava una salsiccia sintetica di sapore e odore simili a quella naturale; il pane era rinforzato con segatura fine, le zuppe con bucce di patate; si parla anche di una misteriosa cenere aggiunta per dare corposit\u00e0 alla minestra.\nA Mauthausen erano internati antinazisti, intellettuali, asociali, oppositori politici, testimoni di Geova, ma anche ebrei, rom, omosessuali, \"vite indegne\", ovvero disabili, che furono assassinati nel Castello di Hartheim, criminali comuni, \"irriducibili\", persone di tutte le classi sociali provenienti da tutti quei paesi che la Germania nazista via via occup\u00f2 durante la seconda guerra mondiale, giudicati pericolosi per la sicurezza del Reich. Gli ebrei, fino a che non giunsero le marce della morte dal Campo di concentramento di Auschwitz e da altri campi, alloggiavano in una baracca chiamata \"La baracca degli ebrei\", la peggiore assieme a quella dell'Ordine K o \"Aktion K\" e cio\u00e8 i condannati al colpo alla nuca. Ebrei e italiani non potevano scrivere lettere.\nPer sfruttare la manodopera coatta, Himmler volle fondare la Deutsche Erd - und Steinwerke GmbH (DEST), un'azienda di propriet\u00e0 delle SS che gestiva le due cave di pietra di Mauthausen e Gusen, la \"Wiener-Graben\" e la \"Bettlelberg\", messe a disposizione fin dal 1938 dal Comune di Vienna. Il lavoro forzato dei prigionieri doveva produrre i manufatti di pietra da impiegare per la costruzione del campo stesso e per la realizzazione dei vari progetti architettonici voluti da Hitler.\nLe prime vittime di Mauthausen venivano cremate a Steyr, finch\u00e9 il 5 maggio 1940 divenne operativo il primo dei tre forni crematori installati nel campo e fornito dalla ditta Kori di Berlino. Un secondo forno a doppia muffola fu installato nel 1941 dalla J.A. Topf und S\u00f6hne, una ditta tedesca specializzata nella costruzione di sistemi di combustione e fornitrice di forni crematori ai maggiori lager nazisti. Il terzo forno, funzionante a olio combustibile, fu distrutto probabilmente nel 1945 quando le SS, prima di fuggire, tentarono di cancellare le tracce dei loro crimini.\nMauthausen cominci\u00f2 a funzionare come \"fabbrica della morte\" che port\u00f2 in pochi anni, a una cifra accertata di circa vittime. Doveva esser fatto continuamente posto per i continui numerosi arrivi di altri condannati a morte, cosicch\u00e9 al deportato non era concesso vivere oltre il limite massimo stabilito di 2-3 mesi. Doveva morire dopo essersi letteralmente consumato, ridotto a uno scheletro vivente di qualche decina di chili di peso. Nel sistema di sfruttamento e annientamento dell'individuo nulla era lasciato al caso.\nI forni crematori del campo avevano una bocca molto piccola, dimensionata per contenere gli scheletrici cadaveri delle vittime: detratto lo spessore della barella sulle carrucole, usata per introdurre i corpi, lo spazio restante della bocca era davvero assai esiguo. L'ingegneria nazista li progett\u00f2 con la massima economia possibile per essere usati alla fine del ciclo di distruzione del prigioniero ridotto a una sottile sagoma. Ci\u00f2 consentiva una riduzione della dimensione dei forni, mirata a un grande risparmio sul tempo di cremazione e sulle spese di costruzione, di gestione e di combustibile.\nDal tetto del Bunker, la prigione del campo di Mauthausen, fuoriuscivano tre ciminiere: una in mattoni rossi presso l'angolo esterno sinistro, per chi guarda dal piazzale dell'appello; e due di colore bianco, di diversa dimensione. Erano i camini di tre impianti di cremazione (per un totale di quattro bocche di forno), dei quali impianti oggi ne restano solo due; un terzo fu distrutto. Il crematorio era situato proprio sotto il Bunker, ma completamente separato da esso. Ex reclusi del Bunker testimoniarono nei processi ai nazisti del dopoguerra di aver udito, dalle loro celle, acute grida provenienti dal sotterraneo, in concomitanza del rumore delle saracinesche dei forni che si aprivano e chiudevano, a testimonianza che molte persone venivano introdotte nei forni ancora vive. A selezionare i \"maturi\" per il crematorio, i cosiddetti musulmani, \"Muselmann\" (nella lingua dei lager erano i deportati ridotti a uno stadio di consunzione estrema che cadevano sfiniti in ginocchio con le mani in avanti come la tipica posa dei musulmani che pregano), provvedevano le continue e costanti selezioni e ispezioni del medico del campo, delle SS e dei kapo. Il deportato doveva essere soppresso quando era arrivato al suo ultimo giorno di lavoro, avendo esaurito tutte le energie sfruttabili per il lavoro da schiavo. Era vanto dei selezionatori il fatto di essere capaci di individuare il momento giusto per l'eliminazione. I \"musulmani\", una volta individuati, venivano immediatamente tratti fuori dalle file dei prigionieri e poi uccisi con iniezioni letali al cuore, o avviati al gas, o eliminati con uno dei tanti modi in uso nel lager.\nIl comandante del lager, Franz Ziereis, accoglieva i nuovi arrivati sulla porta dell'inferno con questo agghiacciante discorso: \" Siete venuti qui per morire... qui non esiste l'uscita ma solo l'entrata; l'unica uscita \u00e8 dal camino del forno crematorio...\" E indicava i camini del crematorio.\nLo stesso comandante del campo, nel 1942, al diciottesimo compleanno del figlio maggiore, lo arm\u00f2 di un revolver con il quale uccidere quaranta prigionieri.\nIl medico del campo, Kiesewetter, come gi\u00e0 detto, usava eliminare i prigionieri inabili con iniezioni al cuore, a base di benzina, fenolo o altri derivati. Tale compito fu esteso ad altri medici, infermieri e persino ai kapo, che lo effettuavano nella latrina del blocco anche a Gusen. Il prigioniero veniva fatto sedere e gli venivano coperti gli occhi, perch\u00e9 non vedesse, con l'avambraccio sinistro, tenuto da un inserviente alle sue spalle, mentre il medico effettuava l'iniezione con una siringa con un ago grosso e molto lungo (la siringa \u00e8 esposta nel Museo di Mauthausen). Dopodich\u00e9, nei pochi secondi prima che il veleno facesse effetto, la vittima doveva correre il pi\u00f9 possibile, trascinata dall'inserviente ed essere gettata ad agonizzare sul mucchio di cadaveri fuori della baracca, mentre un altro prendeva il suo posto; dopo i cadaveri venivano prelevati dal carro del crematorio. Questa tecnica si svolgeva in pochissimo tempo, con una micidialit\u00e0 di centinaia di vittime al giorno. L'SS Dr. Richter operava i prigionieri, in qualsiasi condizione, sani o malati che fossero, e asportava parti di cervello, causandone la morte. Questo fu fatto a circa prigionieri. L'Obergruppenf\u00fchrer SS Pohl invi\u00f2 centinaia di malati e prigionieri sfiniti nei boschi, lasciandoli morire di fame.\nA volte, d'inverno, con temperature di e oltre, quando il posto nel lager non c'era, i prigionieri in eccesso venivano lasciati nudi, all'aperto tutta la notte, continuamente irrorati con idranti d'acqua gelata; al mattino chi sopravviveva veniva ammesso nel lager. Erano massacri chiamati \u201cTotbadeaktionen\u201d, bagni di morte. Si vedevano detenuti trasformati in statue di ghiaccio. Inoltre, guardie ubriache contribuivano al massacro infierendo con spranghe di ferro o asce sulle vittime. A Mauthausen ogni irregolarit\u00e0 o lieve infrazione al regolamento era il pretesto per uccidere; molto usati per le esecuzioni erano anche i cani, addestrati a sbranare i prigionieri a comando. prigionieri provenienti da Auschwitz furono immersi nell'acqua calda e poi in quella fredda e furono obbligati a restare nudi all'aperto fino alla morte.\nUn detenuto che aveva disubbidito a un kapo fu costretto a mettere la testa nella fogna e i presenti a sedersi sopra di lui fino alla sua morte.\nNel 1940 venne aperto il Sottocampo di Gusen I a cinque chilometri di distanza, a cui seguirono Gusen II e Gusen III. Una lunga serie di sottocampi, tra i quali Melk, Ebensee, Linz (I-II-III), M\u00f6dling, Loiblpass, saranno aperti di l\u00ec a poco. Bachmayer cur\u00f2 l'edificazione di Ebensee, il peggior sottocampo del lager, di cui fu il comandante.\n Inoltre un'altra pratica comune a molti campi era quella che\n\u00abgli uomini delle SS travestiti da medici pretendessero di \"analizzare\" le vittime prima di essere gasati. Il vero scopo della procedura serviva a segnare le vittime che avevano denti d'oro cos\u00ec che i loro cadaveri potessero poi essere messi da parte\u00bb per l'estrazione dei denti d'oro.\nFino alla prima met\u00e0 del 1943, Mauthausen rimase quasi esclusivamente un centro dove gli internati venivano sfruttati nelle sole imprese possedute e amministrate dalle SS; dopo tale periodo e sotto la pressione esterna di Albert Speer, il Ministro per gli Armamenti che aveva visitato Mauthausen e si era rivolto a Himmler invitandolo \"a un uso pi\u00f9 ragionevole dei prigionieri\", parte dei deportati fu impiegata anche per lo sforzo bellico nei maggiori centri industriali austriaci.\nMauthausen fu l'unico campo di concentramento classificato \"Lagerstufe III\" (Lager di III livello) destinato, secondo una circolare inviata il 2 gennaio 1941 da Reinhard Heydrich ai \"lager\" dipendenti, a \u00abdetenuti contro i quali sono state mosse gravi accuse, in particolare coloro che abbiano subito condanne penali e nel contempo debbano considerarsi asociali cio\u00e8 virtualmente impossibili da rieducare [...] \u00bb. Di conseguenza tutti i deportati che giungevano a Mauthausen erano trattati come soggetti irrecuperabili, da distruggere psicofisicamente. Dopo una prima selezione, gli inabili al lavoro normalmente erano sottoposti al \u00abtrattamento speciale\u00bb, erano cio\u00e8, destinati al gas con l'immissione diretta al crematorio. I rimanenti subivano, oltre l'espropriazione dei beni, la rasatura totale a zero, una doccia, e finivano immediatamente rinchiusi nei \u00abblocchi di quarantena\u00bb. Questi erano ideati al fine di disumanizzare e portare alla distruzione fisica e psichica dell'individuo con percosse e torture mentali. Con il processo di spersonalizzazione il prigioniero cessava di essere un uomo e di avere un nome, per diventare semplicemente uno \u00ab\"st\u00fccke\"\u00bb, un \u00abpezzo\u00bb, identificato unicamente dal suo numero tatuato. Il deportato, cos\u00ec ridotto in schiavit\u00f9, era pronto a prendere il posto lasciato da un prigioniero appena morto, nel sistema del ricambio continuo di manodopera. A sua volta era avviato alla morte per sfinimento fisico tramite denutrizione associata al massacrante lavoro forzato; quando poi non cadeva prima, ucciso dalla violenza del lager, scatenata dalla concezione nazista di padronanza assoluta sulla vita dell'uomo, meritevole di morte perch\u00e9 considerato di razza inferiore, oppositore politico, diverso, un asociale o di \u00abvita indegna\u00bb di essere vissuta. La pena per la disubbidienza o il sabotaggio era la morte lenta e dolorosa. Durante i primi giorni di quarantena, i prigionieri, \"H\u00e4ftlinge\", dovevano imparare a togliersi e rimettersi il berretto a scatto, per prepararsi quando in seguito sarebbero passate le SS. Fino all'inizio del 1940 la maggior parte degli internati era rappresentata da socialisti, omosessuali e rom tedeschi; per\u00f2 a partire da quella data cominci\u00f2 a essere trasferito a Mauthausen-Gusen anche un gran numero di polacchi, essenzialmente artisti, scienziati, esponenti dello scautismo, insegnanti e professori universitari. Tra l'estate 1940 e la fine 1941 pi\u00f9 di repubblicani spagnoli esuli vennero trasferiti dai campi destinati ai prigionieri di guerra. .\nAlla fine del 1941 fu invece la volta dei prigionieri di guerra sovietici: il primo gruppo venne immediatamente soppresso nelle camere a gas appena installate. Precedentemente, e fino al 1944, i prigionieri venivano trasferiti al Castello di Hartheim, un centro della Aktion T4 per lo sterminio degli inabili e disabili aperto il 1\u00ba settembre 1939 con annessa camera a gas e crematorio; ma soprattutto ai deportati veniva applicata la \"Aktion 14 F 13\" che prevedeva l'eliminazione nei centri di eutanasia specificamente dei detenuti dei campi di concentramento cos\u00ec debilitati da essere oramai inutili al lavoro o dei cosiddetti \"asociali\". \u2014 Qui circa prigionieri di Mauthausen-Gusen trovarono la morte; molti furono usati come cavie umane per esperimenti chirurgici nella sala operatoria del Castello. Nessuno sopravvisse. Ai prigionieri, che vi venivano inviati, si diceva che andavano in \"Sanatorio\". A Hartheim vennero inviati anche oltre prigionieri da Dachau e vari dal sottocampo di Ebensee.\nDal settembre-ottobre 1943 cominciano a giungere al campo anche migliaia di deportati politici italiani. Sono partigiani, scioperanti, vittime di rastrellamenti e rappresaglie. Sono accolti con disprezzo (come \"traditori\") dai nazisti e con sospetto dagli altri detenuti. La percentuale di morti tra di loro superer\u00e0 il 50%.\nNel 1944 giunse un gran numero di ebrei ungheresi e olandesi, molti dei quali morirono ben presto a causa del duro lavoro e delle pessime condizioni di vita, molti perch\u00e9 costretti a gettarsi dai dirupi delle cave di Mauthausen.\nGli ultimi mesi di vita del campo.\nDurante gli ultimi mesi della seconda guerra mondiale pi\u00f9 di prigionieri provenienti dagli altri campi di concentramento evacuati vennero trasferiti nel complesso di Mauthausen. Nel mese di aprile del 1945 le SS cominciano la distruzione dei documenti e lo sterminio totale dei prigionieri. Secondo ordini precisi del Reichsminister Himmler e dell'Obergruppenf\u00fchrer SS Kaltenbrunner al comandante del campo Ziereis, Mauthausen e Gusen devono scomparire, prigionieri inclusi.\nNon ci sono pi\u00f9 altri lager o centri dove evacuare i detenuti raggiungendoli con trasferimenti detti \"Marce della morte\" poich\u00e9 la Germania \u00e8 completamente occupata. Nello spaventoso mese di aprile '45, le SS continuano le gasazioni a ritmo continuo; i forni crematori non riescono a incenerire tutti i cadaveri e si deve ricorrere anche allo scavo di grandi fosse comuni esterne. Dopo la fine della guerra in queste fosse furono rinvenuti cadaveri. Si devono uccidere tutti i deportati, senza eccezione alcuna. Dal Revier, l'ospedale del campo prelevano deportati esausti, li portano nel campo 3 e da l\u00ec, insieme con altri selezionati, a gruppi di centoventi-centocinquanta nella camera a gas. I prigionieri dal campo 3 vengono condotti alla camera a gas allettati con promesse di cibo e, se pur affamati, rovesciano le marmitte. Costretti in gruppi di 60-80 uomini per volta, stipati all'inverosimile nella piccola camera a gas vengono soffocati con lo Zyklon B, mentre gli altri condannati aspettano fuori il loro turno anche per ore.\nLa capienza della camera a gas per\u00f2 \u00e8 troppo piccola per far fronte a un tale sterminio di massa e i centri di sterminio esterni come il Castello di Hartheim sono stati distrutti. Mauthausen, come altri lager, non era stato progettato con grandi camere a gas, non ne aveva bisogno, basando l'eliminazione sul lavoro, oltre alle malattie e la fame e modi di eliminazione vari (vedi metodologie di sterminio). Le camere a gas del campo erano usate per le esecuzioni di \"indesiderabili\", per i deportati inabili appena arrivati o eccedenze fisicamente ridotte alla fine, selezionate per far posto a manodopera nuova.\nE allora fu messo in progetto di ammassare tutti i deportati nelle gallerie di Gusen ed Ebensee e farle poi saltare con dinamite a forte potenziale esplosivo. Due gallerie di Gusen erano state gi\u00e0 minate allo scopo di uccidere le numerose migliaia di deportati che con altri metodi non si riusciva a eliminare. Himmler assurdamente vagheggia accordi con gli Alleati, ha proposte per loro come quella di continuare insieme la guerra contro l'Unione Sovietica; ha paura che il suo nome resti legato al pi\u00f9 grande assassinio della Storia, quindi con un cinismo mostruoso ordina di eliminare le decine e decine di migliaia di testimoni scomodi sopravvissuti, anche attraverso le micidiali \"Marce della morte\" e di smantellare i relativi impianti di sterminio.\nInoltre appositamente le SS riducono tutte le razioni di cibo, il pane scompare e migliaia di prigionieri muoiono di fame. A liberazione avvenuta si scopriranno magazzini ricolmi di viveri e scorte immense di patate.\nMa alla fine dell'aprile 1945 oramai il III Reich \u00e8 crollato, Hitler stesso \u00e8 morto. Ordini contrastanti, diserzioni delle SS e crolli improvvisi del fronte rendono l'ordine di Himmler di sterminio totale difficile da attuarsi; inoltre, l'intervento della Croce Rossa e la rivolta organizzata dal Comitato clandestino internazionale dei deportati scongiureranno il massacro totale.\nIl 1\u00ba maggio la radio diffonde la notizia ufficiale della morte di Hitler, ma le SS continuano imperterrite a gasare. Il 3 maggio i prigionieri notano che i crematori sono spenti e al posto delle SS, che intanto si sono date alla fuga, sulle garitte vi sono poliziotti della gendarmeria locale. Prima di fuggire hanno bruciato i registri del campo e ucciso gli uomini del Sonderkommando, il commando speciale addetto ai forni crematori, nel tentativo di cancellare le tracce dei loro crimini.\nLa liberazione del campo.\nIl lager di Mauthausen, il sabato del 5 maggio 1945, fu raggiunto dalle avanguardie della 3\u00aa Armata americana, che entrano dalla Porta mongola. Fu l'ultimo dei principali campi nazisti a essere liberato.\nLa popolazione di Mauthausen era in stragrande maggioranza formata da ragazzi, moltissimi oramai ridotti in condizioni terminali. Le precarie condizioni fisiche dei sopravvissuti portarono a un'alta mortalit\u00e0 anche dopo la liberazione, a causa dello stato di denutrizione e debolezza estreme, non sempre affrontate con adeguate terapie e profilassi di riabilitazione fisica e alimentare dalle truppe alleate, impreparate a questa emergenza. Larghi squarci sono aperti sul reticolato di filo spinato ormai senza pi\u00f9 corrente elettrica e i deportati escono, finalmente liberi, a cercare cibo, parenti o amici sopravvissuti nel vicino lager di Gusen. Si formano squadre di prigionieri armate a cercare le SS fuggitive.\nBrutta sorte ebbero diverse guardie SS che, dopo essere fuggite, furono ricatturate dai prigionieri; riportate al lager, furono linciate dalla popolazione del campo. Pappalettera, testimone oculare, racconta che di alcuni di loro non rimase che una traccia fisionomica sul terreno. Furono riaccesi i forni crematori per rappresaglia a massacratori come \"il Negro\", che uccideva i prigionieri fischiettando. Si dice che alcune guardie furono gettate vive nei forni.\nLe truppe del generale Patton entrando a Mauthausen trovano cataste di morti, deportati vivi, dei quali circa muoiono di stenti subito dopo la liberazione; altre migliaia, invece, dopo alcuni mesi, nonostante le cure. Gli americani, oltre a prestare vettovagliamento e cure per gli ex prigionieri, incendiano il Revier, focolaio di epidemie, e usano il nuovo DDT per disinfettarli dai numerosi parassiti.\nIl comandante del campo Ziereis muore a Gusen il 25 maggio 1945, in conseguenza delle ferite riportate durante la cattura, dagli alleati. Rilascer\u00e0 una deposizione in cui tenta di scagionarsi dalle sue responsabilit\u00e0 dicendo di aver ubbidito a ordini superiori, incolpando Himmler, Kaltenbrunner, Heydrich, Polh, Glucks e altri graduati SS \"... \"quelli di Berlino\"\", nonostante avesse organizzato metodi per i massacri e le uccisioni e spesso ironizzato sugli atti di crudelt\u00e0, come confermano i nomi dati ai sistemi di eliminazione. Il \"Muro del pianto\", l'operazione \"Kugel Erlass\" (\"decreto pallottola\"), il \"Muro dei paracadutisti\", il messaggio di \"benvenuto\" che personalmente dava ai nuovi arrivati indicando il camino del crematorio come unica uscita dal lager, la \"raccolta dei lamponi\" (vedi metodi di sterminio) furono alcune delle sue meschine invenzioni. Non fu mai rimosso dal suo incarico poich\u00e9 apprezzato per i suoi \"meriti speciali\" da Himmler, che il 20 aprile 1944 lo promosse \"SS Standartenf\u00fchrer\".\nSi arricch\u00ec con il bottino rubato ai prigionieri tanto da potersi permettere anche di comprare un piccolo aeroplano personale. Le sue ultime parole furono \"Non sono un uomo malvagio!\".\nIl suo corpo fu appeso dagli ex prigionieri sul filo spinato di una recinzione del campo di Gusen, \u00aboramai priva di corrente elettrica\u00bb. Dopo la liberazione alleata, il controllo del campo pass\u00f2 quasi subito dalle mani statunitensi a quelle sovietiche (l'Austria sar\u00e0 infatti divisa in sfere d'influenza, analogamente alla Germania, fino al 1955) che ne fecero per un breve periodo anche una caserma prima di riconsegnarlo alle autorit\u00e0 austriache, il 20 giugno 1947, dietro la garanzia di farne un luogo di commemorazione. Dal 1949 il campo divenne quindi \"Monumento pubblico di Mauthausen\", sorsero i primi monumenti commemorativi e fu reso accessibile al pubblico.\nIl 16 maggio 1945, in occasione del rimpatrio del primo contingente di deportati, quello sovietico, si tenne sul piazzale dell'appello una grande manifestazione antinazista, al termine della quale fu approvato il testo di questo appello, noto come il \"Giuramento di Mauthausen\"\nSistema di codifica dei contrassegni dei prigionieri.\nI simboli dei campi di concentramento nazisti, principalmente colori, lettere, numeri, facevano parte di un sistema semiologico di classificazione dei prigionieri.I simboli erano in stoffa, affibbiati sulla divisa, definita dai prigionieri \"Zebra\" a causa delle strisce chiare e scure alternate.\nNel lager di Mauthausen vigeva il seguente utilizzo dei contrassegni identificativi degli internati:\nCaratteristiche.\nMauthausen era detto il \"campo madre\", \"Mutterlager\", o pi\u00f9 propriamente \"Stammlager\", di un gruppo di quarantanove cosiddetti \"sottocampi\" satelliti, detti anche \"Kommando\", sparsi in tutta l'Austria. I deportati erano in primo luogo registrati e immatricolati, poi inviati nei blocchi di quarantena, infine \"selezionati\" e inviati al lavoro forzato nel campo principale o in uno dei sottocampi dipendenti.\nMauthausen fu gestito dal comandante Ziereis e dal suo vice, Bachmayer. Considerato Lager di punizione \"3\" per oppositori \"irrecuperabili\", la disciplina fu particolarmente feroce in confronto a quella in altri campi con il sistematico uso della tortura, dell'omicidio e dell'annichilimento psicofisico. I dati su i morti di Mauthausen sono fortemente incompleti, poich\u00e9 molti testimoni non sopravvissero e a causa della distruzione di documenti e registri del campo.\nMauthausen non possiede enormi camere a gas, n\u00e9 strumenti particolari per l'eccidio di massa e apparentemente pu\u00f2 sembrare un campo di lavoro forzato; questo perch\u00e9 lo sterminio era attuato appositamente e scientificamente mediante il lavoro stesso. La fame, il massacrante lavoro, l'esaurimento fisico e non ultime le epidemie, arrivarono a uccidere migliaia di persone al giorno; le vittime venivano rimpiazzate continuamente dai nuovi arrivi, per permettere il mantenimento della produttivit\u00e0 e redditivit\u00e0 del lager al massimo livello possibile. Si contarono dai ai morti, decessi avvenuti specialmente nei campi satelliti di Mauthausen.\nL'estesa fortezza rettangolare di Mauthausen era dotata di due grandi ingressi: il primo che incontravano i deportati, era sormontato da una enorme aquila nazista demolita nel 1945 alla Liberazione dagli ex prigionieri; prima di entrare, sulla sinistra in basso, si vede ancora la grande piscina per le SS.\nQuesta porta dava ingresso al complesso del lager, formato dal lager di prigionia vero e proprio, le baracche delle SS, l'ospedale del campo o \"Revier\" (bruciato dagli americani nel '45), il Campo dei russi e la sottostante cava di granito.\nIl secondo ingresso, chiamato dai prigionieri la \"Porta mongola\" per il suo stile asiatico, dava accesso all'area di prigionia riservata ai reclusi. Entrando ci si trovava di fronte a uno sconfinato piazzale leggermente in salita, denominato Piazzale dell'appello (\"Appellplatz\"), delineato a destra da edifici in muratura e sulla sinistra le baracche dei vari campi che suddividevano il lager. Nelle baracche vi erano letti a castello a tre piani, dove dormivano due detenuti per piano; i letti a castello sono stati ridotti a due piani, per una legge del 1950, sull'ammodernamento dei campi. Il primo degli edifici a destra era costituito dallo stabilimento bagni, il \"Washraum\", dotato di enorme sala dove si radevano totalmente e si sottoponevano a doccia i deportati appena arrivati.\nPrima di questo vi era il \"Muro del pianto\", sarcastico richiamo a quello sacro di Gerusalemme, dove i deportati subivano le prime violenze dalle SS. Era situato immediatamente a destra di chi entrava, oggi ricoperto di lapidi commemorative. Qui i deportati appena arrivati subivano le prime bastonature se si opponevano all'espropriazione di tutti i loro beni. Orologi, anelli, valute e preziosi di ogni tipo dovevano essere gettati in una buca indicata loro dalle SS.\nSi ricevevano bastonate pure se si tentava di nascondere le foto dei propri cari; le foto erano tassativamente proibite dal regolamento: era il primo atto della spersonalizzazione del deportato.\nQui si portavano anche i prigionieri da punire, incatenandoli a dei ferri fissi nel muro e massacrati di botte senza piet\u00e0. Lasciati legati e sanguinanti la notte, a volte venivano fatti sbranare dai cani delle SS che tornavano ubriachi al campo.\nAnnessa allo stabilimento bagni vi era la grande lavanderia poi seguita dall'edificio pi\u00f9 osservato e desiderato del campo, le cucine.\nTra le cucine e il \"Bunker\" successivo, vi erano il passaggio e il cancello che portava alla camera a gas e al crematorio.\nQui, nudi con un asciugamano sulle spalle (convinti di effettuare solo una doccia), i detenuti selezionati per l'eliminazione facevano la fila, a volte per ore, aspettando il loro turno per entrare nella camera a gas. Ma il pi\u00f9 delle volte essendo vecchi numeri i prigionieri sapevano benissimo cosa li attendeva al di l\u00e0 del cancello.\nIl \"Bunker\" era la prigione del campo costituito da numerose celle; era il luogo ove pi\u00f9 di tutti si torturava in tutte le forme possibili. Vi si svolgevano interrogatori, esecuzioni e processi sommari.\nNel sotterraneo del Bunker vi era il \"Krematorium\" e una piccola camera a gas camuffata da sala docce. Questa camera era vicinissima ai forni, appena qualche metro come ancora si nota, ben visibili dai condannati che andavano alle camere a gas.\nUltimo edificio a destra era il nuovo ospedale in muratura, (oggi sede del Museo di Mauthausen) collegato direttamente al crematorio da un passaggio sotterraneo, collegamento veloce per lo smaltimento delle vittime dell'ospedale.\nA sinistra tra i vari blocchi vi era il \"Blocco della morte\", dove prigionieri erano condannati alla fine per inedia, senza mangiare e bere: la morte pi\u00f9 temuta nel campo. Un altro dei tanti metodi di sterminio quali la \"Scala della morte\" e il \"Muro dei paracadutisti\" della cava.\nLa \"Scala della morte\" e il \"Muro dei paracadutisti\".\nIn totale si stima che il numero di prigionieri che transit\u00f2 a Mauthausen e in tutti i suoi sotto-campi sia stato di oltre , molti dei quali furono impegnati nel lavoro alle cave di pietra, usate perlopi\u00f9 come \"Kommando\" di punizione verso deportati indisciplinati o \"irriducibili\".\nUn giorno, durante una sua visita alla cava, Himmler ordin\u00f2 di caricare una pietra di 45 chili sulle spalle di un deportato e di farlo correre fino a che morisse. Osserv\u00f2 l'agonia del detenuto, quanto tempo ci mise a spirare e trov\u00f2 che questo metodo si era mostrato \"efficace\", e cos\u00ec Himmler ordin\u00f2 di costituire una compagnia di disciplina che utilizzasse questo metodo di eliminazione; dei detenuti che cadevano morti sfiniti si scriveva successivamente sui registri del campo: \"uccisi durante un tentativo di fuga\".\nNella cava di Mauthausen, la \"Wiener-Graben\", si estraeva il \"granito viennese\" che poi veniva tagliato, sempre nella cava, in blocchi squadrati da costruzione. Il lager di Mauthausen fu edificato trasportando a mano centinaia di migliaia di queste pietre sulla lunga via che collegava la cava al campo, situato in cima a una collina adiacente; quella strada era chiamata \"Blutstrasse\", la \"Via di sangue\".\nMigliaia di detenuti caddero sfiniti e morirono durante la costruzione della fortezza, recinta su 3 lati da un muraglione largo 2 metri e alto, in alcuni punti, fino a 8 metri.\nIl primo tratto di collegamento tra la cava e il lager era un'altissima scala in pietra di 186 gradini che, superando un dislivello di 50-55 metri si raccordava in cima alla cava con la lunga strada che portava al campo, nota come la \"Scala della morte\".\nRaggiunta la strada vi era, sulla destra di chi saliva, un vertiginoso abisso formato da una parete verticale di roccia, senza alcun parapetto di protezione; era chiamato il \"Muro dei paracadutisti\" con sarcasmo macabro dagli aguzzini, dove i paracadutisti altri non erano che gli sventurati di turno che vi venivano precipitati e le pietre che avevano portato fin lass\u00f9, il loro ironico \"paracadute\".\nLe SS vi gettavano sovente i detenuti che avevano portato su una pietra, secondo loro, giudicata troppo piccola; questo per le SS era considerato sabotaggio e il \"lavativo\" soprannominato paracadutista, punibile con la morte. Vi gettavano anche i deportati che vedevano nello stadio finale di logoramento fisico; alle SS bisognava sempre dimostrare di poter lavorare almeno per un giorno in pi\u00f9, se non si voleva finire subito al crematorio.\nUna volta, racconta il Pappalettera nel suo libro \"Tu passerai per il camino\", un prigioniero mor\u00ec bene; si abbracci\u00f2 a una SS precipitandosi con lei nel baratro. Da allora le guardie controllarono la salita dei reclusi dall'altro lato.\nI prigionieri, gi\u00e0 esili e denutriti, dovevano trasportare grossi blocchi di pietra, pesanti fino a 50 chilogrammi con zaini di legno legati alle spalle, sopra i 186 scalini di questa Scala, ben sapendo che semmai fossero arrivati sopra, li attendeva l'incognita delle SS del Muro dei paracadutisti; si organizzavano grosse schiere di deportati caricati di tali massi che salivano in processione la scala in un equilibrio precario e assai critico, dove un passo falso voleva dire scatenare un tragico domino di sassi, sangue e morte.\nSpesso la scala era usata come strumento di sterminio. Si avvertivano le guardie che serviva un certo numero di morti per il crematorio (la mortalit\u00e0 dei campi era tenuta sotto controllo costantemente dal potere centrale a seconda delle esigenze di spazio per nuovi arrivi) e allora le guardie spingevano gi\u00f9 i primi prigionieri che avevano raggiunto la sommit\u00e0 dalla scala; quelli cadevano all'indietro con le pietre trasportate colpendo le file di deportati che seguivano e quelli a loro volta le file successive e cos\u00ec via, in un massacro di birilli umani; la scala, raccontano testimoni, si tingeva di rosso del sangue delle vittime.\nEppure anche veri paracadutisti vi trovarono la morte.\nVincenzo e Luigi Pappalettera nel loro quaderno \"Mauthausen, Golgota dei deportati\" scrivono:\n\"Il \u00abKugel Erlass\u00bb (decreto pallottola) prescrive che i paracadutisti alleati, i cosiddetti lavoratori liberi che disertano il lavoro e i militari che fuggono dai campi di concentramento devono essere mandati a Mauthausen per essere uccisi con un colpo alla nuca.\nIl 5 settembre 1944 portano a Mauthausen 47 paracadutisti olandesi, inglesi e americani che avevano tentato la fuga.\nEbbene, Ziereis non obbedisce a questo gi\u00e0 feroce regolamento, che contravviene gli accordi di Ginevra:\nraduna i 47 prigionieri sull'Appelplatz, li fa radere e ne rade uno egli stesso provocandogli vaste ferite. Poi fa scrivere sul loro petto il numero di matricola, cerca ogni pretesto per picchiarli, li schernisce, dicendo che tra poco faranno di nuovo i paracadutisti. Le vittime non sanno ci\u00f2 che Ziereis ha in mente. Il suo fido vice, il capitano Bachmayer, aizza il cane \u00abLord\u00bb contro un giovane dal portamento vigoroso che perde i sensi per un profondo morso all'avambraccio destro. Poi, Ziereis ordina alle SS e ai \"Kapo\" di portare i paracadutisti alla cava. Invita ufficiali e sottufficiali SS e le loro mogli ad assistere al macabro spettacolo. I paracadutisti a piedi nudi sono costretti a trasportare pesanti macigni su per la scala della morte, incitati a far presto con calci negli stinchi e bastonate. In cima al 186 scalini devono scaricare le pietre e correre gi\u00f9 a prenderne altre. Sono uccisi tutti durante quel pomeriggio e il mattino successivo. Chi a fucilate dalle SS che si divertono a vedere rotolare gi\u00f9 l'uomo colpito e la sua pietra per constatare quante altre cadute provoca: un tragico gioco ai birilli umani; chi \u00e8 gettato nel baratro dal \u00abmuro dei paracadutisti\u00bb, chi cade stremato. Alcuni prigionieri affrettano la propria fine correndo verso le sentinelle per essere fucilati. Uno di loro, per porre fine a quella disumana sofferenza grida: \u00abSentinella, spara. Sono un ufficiale, mira diritto al cuore\u00bb\".\nIl campo femminile.\nNel settembre 1944 venne aperto anche un campo femminile, con il primo trasporto di donne provenienti da Auschwitz; altri trasporti, con donne e bambini, giunsero a Mauthausen dagli altri campi di Ravensbr\u00fcck, Bergen Belsen, Gross Rosen, e Buchenwald.\nOltre al trasporto delle prigioniere, giunsero a Mauthausen anche diverse guardie donne, delle quali almeno venti servirono nel campo centrale, e altre sessanta nell'intero complesso, e in particolar modo nei sottocampi di Hirtenberg, Lenzing (il pi\u00f9 grande sottocampo in Austria), e St. Lambrecht. Il comandante del reparto femminile di Mauthausen fu inizialmente Margarete Freinberger, sostituita poi da Jane Bernigau.\nDi tutte le guardie donne che servirono a Mauthausen, la maggior parte di loro fu reclutata tra il settembre e il novembre 1944 dalle citt\u00e0 e dai villaggi austriaci; una di esse proveniva da Schwertberg, un piccolo villaggio distante pochi chilometri dal campo di concentramento di Mauthausen: Edda Scheer, che lavorava in una fabbrica a Hirtenberg, fu reclutata forzatamente nel settembre 1944 e inviata a Ravensbr\u00fcck per seguire l'addestramento come \"Aufseherin\": la sua ferocia stup\u00ec persino le SS.\nPoco tempo dopo fu inviata al sottocampo di Hirtenberg presso Vienna; ma dopo l'evacuazione delle SS nell'aprile del 1945, Edda venne destinata a Mauthausen. Dopo la guerra dichiar\u00f2, circa il campo di Mauthausen: \u00abDi tanto in tanto [noi] trasportavamo un prigioniero al forno crematorio perch\u00e9 un morto \u00e8 sempre un morto\u00bb. Non fu mai punita per i suoi crimini.\nSecondo alcune fonti anche Hildegard Lachert serv\u00ec a Mauthausen.\nVita e morte nel lager.\nLa giornata lavorativa.\nAppena giunti al campo i nuovi arrivati subivano le minacce delle SS: \"Siete venuti qui per morire... tra quanto... dipender\u00e0 da voi! Comportatevi bene o andrete subito in crematorio!\" Dicevano indicando con il bastone il fumo nero che usciva dai camini dei forni. Poi subivano l'esproprio dei beni e chiunque cercava di conservare un bene prezioso o solo una foto veniva bastonato a volte anche a morte. Rasati in ogni parte del corpo, indossate le divise da prigioniero, diventavano solo un numero cessando di essere considerati normali esseri umani ma solo \"pezzi\".\nChiusi nei blocchi di quarantena, i deportati erano sottoposti a un regime di violenza dura, dove si piegava loro ogni volont\u00e0 di ribellione possibile e poi avviati, al lavoro schiavo per il Terzo Reich.\nLa sveglia era alle 5, un surrogato di caff\u00e8 senza zucchero come prima colazione; alle 12 una zuppa di verdure essiccate e di rape cotte nell'acqua, la sera circa 30 grammi di pane con un cucchiaino di margarina o di ricotta o una sottile fettina di salame. In tutto circa calorie al giorno al posto delle necessarie.\nIl Comando obbliga due appelli al giorno, in andata e ritorno dal lavoro. Perfettamente incolonnati in fila per cinque, debbono rimanere in piedi all'aperto, 3 o 4 ore al giorno, con qualsiasi condizione meteorologica; a volte si sbaglia e la conta ricomincia, allungando i tempi dell'appello. Molti cadono in terra stremati, \u00e8 proibito rialzarli se non si vuole prendere le stesse bastonate dagli aguzzini; molti muoiono durante questi appelli. Sono contati i vivi e i morti. E poi marciare, trasportare pietre e fare ogni tipo di lavoro. Al ritorno riportare al campo altri compagni che sono morti e un'ultima volta contati, abbandonarli sui mucchi di cadaveri in attesa per il crematorio.\nAl rientro in baracca; il kapo segnala le mancanze avvenute nella giornata lavorativa. Sono annotati i numeri di coloro che si sono resi colpevoli di negligenze o atti considerati lesivi per il Reich; gi\u00e0 andare alla latrina in orario di lavoro e senza permesso \u00e8 una mancanza grave. Nei casi pi\u00f9 benigni la cosa si risolve con un'abbondante bastonatura, uso di frusta o violenti pugni sul viso a cui il deportato, il regolamento lo impone, deve presentarsi in piedi e in silenzio a ricevere tutti i colpi e addirittura contarli, se cade o scappa si ricomincia daccapo. Ma vi sono casi in cui il kap\u00f2 legge i numeri davanti a un secchio d'acqua o fa aprire il tombino della fogna: \u00e8 una sentenza di morte inappellabile dove l'aguzzino affoga o fa affogare il detenuto nel secchio d'acqua o nella miserabile fogna; a eseguire sono magari gli stessi compagni della vittima obbligati dalla prospettiva di una morte ancora peggiore.\nLa gestione dei prigionieri.\nLa gestione dei prigionieri nei diversi sottocampi di Mauthausen includeva molteplici tipi di lavoro; oltre a cave, miniere e scavi di tunnel, coltivazioni, sgombero delle citt\u00e0 dalle macerie dei bombardamenti, anche fabbriche industriali belliche come quelle di assemblaggio dei caccia Messerschmitt Me 262 e industrie della Steyr, Siemens e della Heinkel.\nInoltre la manodopera coatta era affittata alle Societ\u00e0 che ne facevano richiesta e anche qui i detenuti sfiniti venivano rinviati al lager per essere uccisi e sostituiti con manodopera nuova quando le maestranze delle ditte appaltatrici ne facevano richiesta.\nI prigionieri erano costretti a lavorare anche per 24 ore consecutive, fino al totale sfinimento. I sopravvissuti che avevano lavorato su progetti segreti militari erano regolarmente uccisi.\nLa differenza di Mauthausen con i lager dell'est, lager come Birkenau, Treblinka, Sobibor ecc., attrezzati per il grande genocidio verso le etnie considerate inferiori (in primis quella ebraica), era principalmente l'ampiezza dell'impianto di sterminio \u2013 fra le pi\u00f9 imponenti\u2013 e il fatto che i deportati in questo campo erano principalmente oppositori politici, partigiani o sabotatori, provenienti da tutte le parti d'Europa e in stragrande maggioranza uomini adulti.\nSu Ebrei e non, si operava sempre la selezione per chi poteva lavorare, dove i deportati scelti potevano avere solo il privilegio di vivere qualche mese in pi\u00f9 rispetto ai deportati inutilizzabili, uccisi immediatamente al loro arrivo. In sintesi lo sterminio nazista era di due tipi: diretto o ritardato dal lavoro; in quest'ultimo la morte era prorogata fino a quando il detenuto aveva le forze per continuare a lavorare.\nIn tutti i lager veniva costantemente e uniformemente applicato il binomio \"selezione-sostituzione\" l\u00e0 dove era necessario, un continuo ricambio cercava di portare la produzione a livelli pi\u00f9 alti possibili e aumentare paradossalmente anche lo sterminio; ci\u00f2 perch\u00e9 un ricambio maggiore con manodopera fresca era uguale a pi\u00f9 rinvigorimento della produzione e a pi\u00f9 mortalit\u00e0.\nL'eliminazione della manodopera inabile veniva svolta il pi\u00f9 rapidamente possibile; prima si eliminavano le \"zavorre umane\" (\"ballastexistenzen\") e prima si risparmiava sul loro mantenimento. Per chi non poteva pi\u00f9 lavorare scattava subito la condanna a morte.\nEpilogo.\nLa vita nel campo non aveva pi\u00f9 nulla di umano e alto era il tasso di suicidi, spesso buttandosi sui reticolati ad alta tensione del campo considerata per la rapidit\u00e0 la morte migliore e pi\u00f9 \"dolce\" nel lager.\nMetodi di sterminio.\nI metodi di sterminio della \"Fabbrica della Morte\" includevano:\nInoltre le razioni di cibo vennero limitate nel periodo tra il 1940 e il 1942, con gli internati che raggiunsero il peso medio di 42 chilogrammi. I trattamenti medici erano praticamente inesistenti a causa della politica ufficiale tedesca. Era gi\u00e0 precalcolato il guadagno sul lavoro coatto del deportato nei suoi pochi mesi di vita media nel Lager, calcolo del guadagno al netto, decurtato delle spese di mantenimento giornaliero di marchi 1,35 per i deportati di sesso maschile e di marchi 1,22 per il sesso femminile e persino delle spese di cremazione, valutate in marchi 4,50. Il sistema di sterminio serviva a fare posto ad altri condannati, nel ciclo incessante delle morti provocate e dei rimpiazzi con i nuovi arrivi di manodopera nuova.\nDopo la guerra, uno dei sopravvissuti, il dottor Antoni Go\u015bci\u0144ski ha descritto 62 modi diversi di uccisioni nei campi di Gusen I e Mauthausen. Hans Mar\u0161\u00e1lek d'altronde ha stimato che l'aspettativa di vita media dei prigionieri appena arrivati a Gusen variava da 6 mesi tra il 1940 e il 1942, a meno di 3 mesi all'inizio del 1945\nLa denuncia dei Gusenbauer.\nDi fronte alla cava si erge una collina, sulla quale risiede il cascinale di propriet\u00e0 della famiglia Gusenbauer. La famiglia risiede in questa zona da molti anni prima del campo, e ha assistito alla costruzione della cava e poi del lager.\nNel 1941, quando il campo era in piena attivit\u00e0, la signora Eleonore Gusebauer assisteva quotidianamente ai massacri dalla propria finestra, dato che la cascina si affacciava proprio sulla cava. Decise coraggiosamente di sporgere denuncia alla polizia:\nLa denuncia non fu mai ascoltata e non ci furono nemmeno ripercussioni ed intimidazioni sulla famiglia.\nIl \"Diario di Gusen\" di Aldo Carpi.\nArrestato il 23 gennaio 1944 dai fascisti, a Mondonico in Brianza e tradotto nel Carcere di San Vittore a Milano, un mese dopo, forse il 20 febbraio il pittore e scultore, nonch\u00e9 accademico dell'Accademia di belle arti di Brera (e dopo la liberazione direttore della stessa Accademia), Aldo Carpi, transitando nei sotterranei della stazione di Milano Centrale viene \"trasportato\" su un carro bestiame a Mauthausen. Il \"diario\" che Carpi decide di scrivere nonostante il pericolo di vita per la sua stesura e possesso, rappresenta una testimonianza completa del famigerato campo di sterminio. La testimonianza di Carpi \u00e8 duplice, non ha solo \"scritto\" sul campo, ma ha \"disegnato\" il campo, i suoi personaggi e particolari in una sorta di reportage che rende appunto unica la sua testimonianza.\nA questo si aggiunge il \"Diario di deportazione\" di Giovanni Carretta (revisionato dal figlio Michele Carretta e dalla nipote Elena), dove vengono narrate le vicende di un giovane italiano che, unitosi ai partigiani, fu in seguito catturato insieme con i compagni dai Tedeschi, finendo nel campo di concentramento di Mauthausen. Successivamente lavor\u00f2 anche nel campo-satellite di Gusen I e II.\nMauthausen nella memoria.\nIn Europa e nel mondo molti sono i musei, i memoriali che hanno targhe, artefatti, foto e documenti\nper ricordare le vittime di Mauthausen, dal \"Cimitero di Guerra Internazionale\" al \"Mauthausen Memorial\" di Linz e al Memoriale Crematorium KZ di Gusen. Il 13 aprile 2014 il Memoriale di Gusen ha scoperto una targa commemorativa in onore dei 450 testimoni di Geova che furono internati sia a Mauthausen sia a Gusen\nLa memoria in Italia.\nL'Istituto piemontese per la storia della Resistenza e della societ\u00e0 contemporanea \"Giorgio Agosti\" (Istoreto) conserva testimonianze e documenti di ex partigiani deportati a Mauthausen fra cui quattro dipinti, unici nel loro genere, del campo di sterminio di Mauthausen \u00abrealizzati con mezzi di fortuna\u00bb dall'internato Alessandro Tartara nel campo di Mauthausen.\nIl Memoriale della Shoah di Milano, ha vicino al \"binario 21\" una serie di targhe a pavimento, tante, quanti furono i viaggi dei deportati dalla Stazione Centrale di Milano per Mauthausen, Ogni targa riporta la data di partenza per il campo di sterminio.\n\"I viaggi della memoria [a] Mauthausen\", sono una iniziativa, per ora in via sperimentale, dell'Istituto Nazionale per la Storia del Movimento di Liberazione in Italia (INSMLI) in collaborazione con il Centro di documentazione ebraica contemporanea (CDEC), che fanno parte di viaggi rivolti a studenti di scolaresche e a docenti, per far conoscere le atrocit\u00e0 commesse nel sistema concentrazionario nazista. L'iniziativa prevede anche \"seminari formativi\" rivolti ai docenti che partecipano a quei \"Viaggi\" curati dalla Provincia di Milano. Il campo di Mauthausen con i relativi sottocampi, sono oggetto di questa iniziativa.\nVittime.\nIn totale pi\u00f9 di persone trovarono la morte durante la guerra a Mauthausen-Gusen e nei vari sotto-campi del complesso. Prima della fuga, il 4 maggio 1945, le SS tentarono di distruggere le prove dei crimini da loro commessi, e approssimativamente solo vittime vennero identificate.\nProcessi.\nUna serie di processi contro il personale del campo (Processi di Mauthausen), si tenne da parte del governo militare americano tra il 1946 e il 1947."}
{"id": "214884", "revid": "106456", "url": "https://it.wikipedia.org/wiki?curid=214884", "title": "Quota di tangenza", "text": "La quota di tangenza \u00e8 quell'altitudine, riferita al modello di atmosfera standard, oltre cui un velivolo non possiede pi\u00f9 equilibrio propulsivo, ovvero la potenza disponibile \u00e8 inferiore alla potenza necessaria (nel caso dei motoelica) oppure la trazione disponibile \u00e8 inferiore alla trazione necessaria (nel caso dei turbogetto). Ci\u00f2 non significa che il velivolo non possa raggiungere quote superiori alla tangenza, ma che non lo pu\u00f2 fare in condizioni di volo rettilineo orizzontale.\nTangenza teorica.\nA causa della progressiva rarefazione dell'aria, la potenza erogata da un propulsore aeronautico tende a decrescere all'aumentare della quota, mentre aumenta la potenza necessaria per mantenere un velivolo in volo livellato.\nEsiste un'altitudine a cui la potenza massima resa disponibile dal propulsore \u00e8 uguale alla potenza minima necessaria al velivolo per mantenersi in volo orizzontale; questa quota \u00e8 detta \"quota di tangenza teorica\" (\"absolute ceiling\") poich\u00e9 le curve della potenza erogata e della potenza necessaria in funzione della velocit\u00e0 di volo, tracciate per questa specifica quota, risultano essere tangenti. Questo punto rappresenta l'unico valore di velocit\u00e0 possibile per il volo a quota di tangenza.\nTangenza pratica.\nIn caso di volo in salita con la decrescita dell'esubero di potenza, ovvero della differenza tra la potenza erogata dal propulsore e la potenza richiesta per mantenere il velivolo in condizioni di volo livellato, si osserva una diminuzione della velocit\u00e0 di salita poich\u00e9, approssimandosi alla quota di tangenza teorica, questa velocit\u00e0 tende a zero e di conseguenza il tempo impiegato dal velivolo per raggiungere questa condizione tende a infinito. Si introduce quindi il concetto di \"quota di tangenza pratica\" (\"service ceiling\") come la quota a cui il velivolo ha ancora sufficiente esubero di potenza per salire con una velocit\u00e0 di per motori a elica e per motori a getto.\nTangenza elicotteristica.\nPer gli elicotteri bisogna distinguere tra la quota di tangenza in volo stazionario e quella in volo traslato; questo perch\u00e9 la portanza in volo stazionario \u00e8 prodotta dal rotore imprimendo un'elevata accelerazione a una piccola massa d'aria che attraversa il disco, mentre in volo traslato la massa d'aria che attraversa il rotore \u00e8 molto pi\u00f9 elevata e quindi anche con una piccola accelerazione si ottiene una portanza maggiore e quindi una maggior spinta verso l'alto.\nConsiderazioni sulla quota di tangenza.\nLa quota di tangenza di un aeroplano dipende dalle sue caratteristiche. Ad esempio, il Concorde aveva un'elevata quota di tangenza, maggiore dei normali aerei civili, poich\u00e9 progettato appositamente per sfruttare la rarefazione dell'aria ad alta quota per raggiungere velocit\u00e0 supersoniche. Si sono potute raggiungere quote di tangenza elevate anche grazie alla pressurizzazione della cabina degli aerei. Ad esempio, il bombardiere della Seconda guerra mondiale B-29 Superfortress fu il primo aereo della storia pressurizzato e poteva sfuggire facilmente agli attacchi nemici arrivando a una quota che n\u00e9 la contraerea n\u00e9 i caccia giapponesi erano in grado di raggiungere. In Europa, i tedeschi disponevano di aerei, quali l'Me-262 o il Komet, che potevano facilmente superare in altitudine le formazioni nemiche. "}
{"id": "214886", "revid": "320578", "url": "https://it.wikipedia.org/wiki?curid=214886", "title": "Yokai daisenso", "text": ""}
{"id": "214890", "revid": "4175", "url": "https://it.wikipedia.org/wiki?curid=214890", "title": "Era volgare", "text": "La locuzione era volgare (, \"E.V.\"), anche era comune (, \"E.C.\") \u00e8 l'equivalente scientifico della sigla \"d.C.\" (dopo Cristo) che evita riferimenti a una particolare religione.\nGli anni precedenti all'era volgare sono indicati con la sigla \"a.e.v.\", \"AEV\", \"a.e.c\" o \"AEC\" (\"avanti l'era volgare\" o \"avanti l'era comune\" e il suffisso \u00e8 equivalente ad \"a.C.\" (avanti Cristo).\nIl calendario dell'era volgare corrisponde a quello gregoriano.\nIntrodotta nel XVII secolo a opera di Giovanni Keplero, l'espressione \"era volgare / avanti l'era volgare\" inizi\u00f2 a essere usata stabilmente nelle comunit\u00e0 ebraiche di inizio del XIX secolo che, nelle interazioni con il mondo gentile, adottarono il calendario gregoriano senza riferimenti a Ges\u00f9; con il tempo, in particolare in ambito accademico, l'uso di tale notazione prese gradualmente piede fino a essere raccomandato come linea guida in molte universit\u00e0 laiche.\nImpiego.\nLa denominazione \u00abera volgare\u00bb viene usata per la prima volta nel 1615 da Giovanni Keplero, volendo indicare il concetto di \u00abera secondo l'uso comune della popolazione\u00bb. Questa espressione \u00e8 utilizzata nuovamente nel 1616, in una tabella delle effemeridi, e ancora nel 1617.\nQuesta terminologia \u00e8 stata adottata in Occidente da molti studiosi di teologia e religione e da altri settori accademici laici per non specificare il nome di Ges\u00f9, dal momento che la datazione sarebbe scorretta, in quanto Ges\u00f9 sarebbe nato circa due anni prima della data convenzionale (2 a.C.), sotto Erode (l'errore deriva dal porre la sua nascita 753 anni dopo la fondazione di Roma - \"Ab Urbe Condita\", datazione usata fino al Medioevo - data cos\u00ec stimata erroneamente dal monaco altomedievale Dionigi il Piccolo). \nNel XX secolo fu imposta nel calendario dell'Unione Sovietica dopo la Rivoluzione d'Ottobre e, in seguito, dalla DDR che introdusse la dicitura UZ (abbreviazione di \"Unserer Zeit\", \"il nostro tempo\"). Caduto il Muro di Berlino nei primi anni '90, la NASA ne ripropose i vantaggi tecnici e informatici ai fini della programmazione di siti web e della generazione di liste e tabelle autoaggiornanti.\nInoltre, come datazione pi\u00f9 neutrale, viene comunemente usata da diverse culture non cristiane (come dai popoli asiatici o musulmani nei rapporti economici con i paesi occidentali) e da chiunque altro desideri impiegare termini che non facciano riferimento specifico alla cristianit\u00e0: con questa notazione infatti, non si fa esplicitamente uso del titolo religioso cristiano di Ges\u00f9, che sarebbe invece presente nelle notazioni avanti Cristo e dopo Cristo. Quindi, per fare un esempio, 50 e.v. significa 50 anni dopo il convenzionale anno zero dell'era cristiana, a sua volta ascrivibile all'anno 753 secondo il computo \"ab Urbe cond\u012dta\" e quello del calendario giuliano.\nLa formula \u00e8 anche in utilizzo presso la Massoneria nella datazione di atti (assieme al cosiddetto \"Calendario Massonico\", in cui si anticipa di circa 4000 anni l'anno in questione), per indicare l'anno in corso secondo il calendario tradizionale."}
{"id": "214892", "revid": "1104133", "url": "https://it.wikipedia.org/wiki?curid=214892", "title": "Solo Nomadi", "text": "Solo Nomadi \u00e8 il quindicesimo album della band italiana Nomadi, primo dopo la scissione avvenuta con gli ex membri Paolo Lancellotti e Chris Dennis.\nAlla chitarra troviamo cos\u00ec per la prima volta Cico Falzone mentre alla batteria siede Daniele Campani, che danno una nuova linfa al gruppo.\nDescrizione.\nPer la prima volta, perfezionata l'iscrizione alla SIAE, compare per esteso nei crediti dei brani il nome di Augusto Daolio e del produttore Dodo Veroli: entrambi, insieme a Beppe Carletti, fin dagli esordi del gruppo avevano scritto parecchie canzoni, ma non avevano mai potuto firmarle; negli anni sessanta e settanta fecero loro da prestanome alcuni famosi compositori, mentre negli anni ottanta si ricorse alla firma \"Carletti - Dennis\".\nSalvador Allende Gossens e il golpe cileno del 1973 vengono ricordati in \"Salvador (15 anni dopo)\".\n\"Senza patria\" \u00e8 liberamente ispirata a \"L'armata dei fiumi perduti\", libro dello scrittore Carlo Sgorlon.\nCon questo album, si conclude la trilogia iniziata con l'album \"Sempre Nomadi\" e continuata poi con \"Ancora Nomadi\"."}
{"id": "214893", "revid": "125510623", "url": "https://it.wikipedia.org/wiki?curid=214893", "title": "PalaDozza", "text": "Il PalaDozza (In passato Palazzo dello Sport, PalaAzzarita e poi Land Rover Arena) \u00e8 un impianto sportivo polivalente di Bologna.\nStoria.\nFu costruito nel 1956 su progetto di Francesco Allegra e nel tempo ha avuto varie ristrutturazioni. Ha una capienza di 5.570 posti a sedere. Conosciuto colloquialmente come \"Madison\" o \"Piccolo Madison\", fu dedicato nel 1996 a Giuseppe Dozza, il sindaco di Bologna che ne volle la costruzione, quando l'arena della Sala borsa, in pieno centro cittadino, si rivel\u00f2 non pi\u00f9 adatta al crescente pubblico delle partite di basket.\nFu inaugurato dalla partita internazionale Italia-Polonia 70-54 il 12 settembre 1956, e ha ospitato le gare di Virtus e Fortitudo fino ai tardi anni novanta, quando prima una e poi l'altra si trasferirono al PalaMalaguti (poi Unipol Arena) di Casalecchio di Reno. Nel 1999 la societ\u00e0 Fortitudo ne ottenne la gestione ventennale. Dalla stagione 2005/2006 \u00e8 stato sponsorizzato dalla Land Rover e indicato come Land Rover Arena.\nCon la ristrutturazione dell'impianto nel 2000, venne aggiunto sopra il parquet di gioco un maxischermo avveniristico tra i pi\u00f9 grandi d'Europa che, durante le gare, mostrava le statistiche delle squadre in campo e le immagini della partita stessa. Nello stesso anno \u00e8 stata eliminata la pista di atletica indoor che correva nel seminterrato dell'impianto. La struttura disponeva anche di un maxischermo esterno che permetteva di assistere alle manifestazioni da Piazza Azzarita.\nNell'ottobre 2009 la Fortitudo ebbe problemi economici e il Comune di Bologna vers\u00f2 oltre 6 milioni di euro per sanare i debiti della societ\u00e0. Nel 2011 emise un'ordinanza di sgombero per il PalaDozza nei confronti della Fortitudo Pallacanestro Bologna S.r.l. per mancati pagamenti all'erario, richiedendo l'immediata riconsegna dell'impianto.. Il 18 aprile 2011, Gilberto Sacrati, proprietario della Fortitudo, ha presentato un ricorso al TAR.\nNel maggio 2011 il Comune ha espulso la societ\u00e0 dal PalaDozza con la forza pubblica, cambiando le serrature e passando le nuove chiavi a Giulio Romagnoli, subentrato per ordine del Comune medesimo (tramite determina dirigenziale), alla gestione di Gilberto Sacrati presidente pro tempore della Fortitudo.\nDal 2012 Il PalaDozza \u00e8 tornato a completa gestione comunale.\nDalla stagione sportiva 2013-14 torna ad ospitare le partite casalinghe della Fortitudo Pallacanestro Bologna 103.\nNella stagione 2014-15 ospita le partite casalinghe di Eurocup della Reggiana.\nDalla stagione 2017-18 la Virtus Pallacanestro Bologna torna a giocare le partite casalinghe al PalaDozza.\nEventi extrasportivi.\nIl PalaDozza, a lungo chiamato \"Palazzo dello Sport\", ha ospitato nel tempo numerose manifestazioni musicali e di spettacolo. Non sono mancate neppure grandi assemblee di tipo politico. Segue un elenco non esaustivo di questi eventi. "}
{"id": "214894", "revid": "125606874", "url": "https://it.wikipedia.org/wiki?curid=214894", "title": "Tecnologia dell'informazione", "text": "La tecnologia dell'informazione, in acronimo TI (in inglese \"information technology\", in acronimo IT), \u00e8 l'insieme dei metodi e delle tecnologie che vengono utilizzate in ambito pubblico, privato o aziendale per l'archiviazione, la trasmissione e l'elaborazione di dati e informazioni attraverso l'uso di reti (reti aziendali, internet ecc.), elaboratori (PC, server, mainframe ecc.) e attrezzature di telecomunicazione (datacenter, router, smartphone, tablet, GPS ecc.). In generale hardware, software, e comunicazione digitale (ICT) sono i 3 settori su cui vengono sviluppate le tecnologie IT che oggi sono impiegate in modo diffuso nei contesti sociali, commerciali ed economici di tutto il mondo.\nIl termine si usa comunemente come sinonimo di computer e reti di computer, ma ricomprende anche altre tecnologie di distribuzione dell'informazione come la televisione, i telefoni e internet. Parecchie industrie sono legate alla tecnologia dell'informazione, inclusi hardware, software, elettronica, semiconduttori, attrezzature per telecomunicazione, commercio elettronico, web design e servizi informatici.\nGli esseri umani memorizzano, recuperano, manipolano e comunicano informazioni fin da quando i Sumeri in Mesopotamia svilupparono la scrittura cuneiforme verso il 3000\u00a0a.C. ma il termine \"tecnologia dell'informazione\" nel suo senso moderno apparve per la prima volta in un articolo del 1958 pubblicato nella \"Harvard Business Review\"; gli autori Harold J. Leavitt e Thomas L. Whisler commentavano che \"la nuova tecnologia non ha ancora un unico nome consolidato. La chiameremo tecnologia dell'informazione (TI).\" La loro definizione consiste di tre categorie: tecniche di elaborazione, l'applicazione di metodi statistici e matematici al processo decisionale e la simulazione di pensieri di ordine superiore attraverso programmi informatici.\nIn base alle tecnologie di memorizzazione ed elaborazione impiegate, \u00e8 possibile distinguere quattro diverse fasi dello sviluppo della TI: pre-meccanica (3000\u00a0a.C.\u00a0\u2013 1450\u00a0d.C.), meccanica (1450\u20131840), elettromeccanica (1840\u20131940) ed elettronica (1940\u2013oggi). Questa voce si focalizza sul periodo pi\u00f9 recente, cominciato all'incirca nel 1940.\nStoria della tecnologia del computer.\nDispositivi per aiutare la memoria umana nell'effettuare calcoli numerici sono usati da migliaia di anni. Probabilmente i primi ausilii furono i bastoncini di contrassegno. La macchina di Anticitera, risalente all'incirca al principio del I secolo a.C., \u00e8 considerata generalmente il primo computer analogico e il primo meccanismo a ingranaggi conosciuto. Meccanismi a ingranaggi comparabili non emersero in Europa fino al XVI secolo, e fu solo nel 1645 che fu sviluppato il primo calcolatore meccanico capace di eseguire le quattro operazioni aritmetiche elementari.\nGli elaboratori elettronici, utilizzanti rel\u00e8 o valvole, cominciarono ad apparire nei primi anni 1940. Lo \"Zuse Z3\" elettromeccanico, completato nel 1941, fu il primo computer programmabile del mondo e - secondo i criteri moderni - una delle prime macchine che potesse essere considerata una macchina informatica completa. \"Colossus\", sviluppato in Inghilterra durante la Seconda guerra mondiale per decrittare i messaggi tedeschi, fu il primo computer digitale elettronico. Sebbene fosse programmabile, non era multiuso, essendo progettato per eseguire solo un unico compito.\nLa programmazione era condotta usando spine e interruttori per alterare la cablatura interna. Il primo computer a programma memorizzato digitale elettronico riconoscibilmente moderno fu la \"Small-Scale Experimental Machine\" (SSEM), ossia \"macchina sperimentale su scala ridotta\", che esegu\u00ec il suo primo programma il 21 giugno 1948.\nLo sviluppo dei transistor alla fine degli anni 1940 presso i Laboratori Bell permise a una nuova generazione di computer di essere progettati con un consumo elettrico notevolmente ridotto. Il primo computer a programma memorizzato disponibile commercialmente, il \"Ferranti Mark I\", conteneva 4.050 valvole e aveva un consumo elettrico di 25 kilowatt. Per fare un paragone, il primo computer transistorizzato, sviluppato all'Universit\u00e0 di Manchester e operativo a partire dal novembre 1953, consumava solo 150 watt nella sua versione finale.\nIl computer nasce quindi con l'obbiettivo di risolvere problemi matematici complessi ed era formato da 3 generatori: tubi a vuoto, transistor e circuiti integrati. La funzione per cui nasce \u00e8 quindi diversa dalla funzione che svolge oggi, infatti il computer presenta numerose differenze soprattutto in termini di potenza, inoltre il computer moderno si caratterizza per essere la combinazione di software e hardware.\nDallo studio dell'evoluzione storica delle infrastrutture IT si possono identificare sei epoche per comprendere meglio l'evoluzione nel tempo del computer:\nNella prima epoca storica si ha la nascita dei primi computer come ad esempio UNIVAC, che immagazzinava sia istruzioni sia dati in un'unit\u00e0 di memorizzazione comune e costava 1 milione di dollari. Altri modelli di computer di questa prima fase sono IBM 701 e IBM 650 caratterizzati dal fatto che non venivano venduti ma noleggiati mensilmente; nel 1960 negli Stati Uniti ne vennero installati circa 6000.\nIl primo computer della seconda generazione fu invece l'IBM 7090 a transistor; quest'epoca \u00e8 caratterizzata da un accentramento della capacit\u00e0 elaborativa presso un centro dati, il CED, sotto il controllo diretto di programmatori professionisti e operatori di sistemi. Dal 1965 inoltre vennero messi in commercio i minicomputer, cio\u00e8 potenti elaboratori offerti a prezzi decisamente inferiori rispetto ai mainframe IBM, e rendevano possibile l'elaborazione in modalit\u00e0 decentralizzata e la personalizzazione.\nI primi PC apparvero a fine anni '70 mentre il primo PC IBM fu del 1981. L'era del PC fu caratterizzata dalla decentralizzazione della capacit\u00e0 elaborativa e dal riequilibrio tra componente HW e SW a favore di quest'ultima. Oggi ci sono oltre un milione e mezzo di PC.\nLe reti informatiche nascono come sistema di collegamento tra dispositivi informatici con lo scopo di condividere informazioni e risorse. Il primo collegamento tra varie universit\u00e0 degli Stati Uniti risale al 1969, mentre dal 1982 vennero definiti i protocolli per l'utilizzo di queste reti.\nSi entra ufficialmente nell'epoca di Internet quando nel 1991 al CERN di Ginevra viene introdotto il World Wide Web pi\u00f9 comunemente noto come WWW che permetteva di fruire di contenuti multimediali tramite link ed oggi \u00e8 il principale servizio di Internet.\nIl passo successivo all'utilizzo di Internet \u00e8 il fatto che basta un PC e una connessione non serve installare nulla per navigare sul Web, si parla quindi di modello Cloud, come ad esempio SaaS, PaaS, IaaS. La disponibilit\u00e0 di una copertura internet globale permette di essere sempre connessi, \u00e8 sufficiente un computer dotato di browser per utilizzare una risorsa, tutto ci\u00f2 permette di avere maggior monitoraggio e controllo dei consumi e una maggiore elasticit\u00e0.\nMemorizzazione dati.\nI primi computer elettronici come Colossus facevano uso di un nastro perforato, una lunga striscia di carta sulla quale i dati erano rappresentati da una serie di buchi, una tecnologia ora obsoleta. La memorizzazione elettronica dei dati, che si usa nei computer moderni, risale alla Seconda guerra mondiale, quando fu sviluppata una forma di memoria a linea di ritardo per rimuovere l'eco spurio dai segnali radar, la cui prima applicazione pratica fu la linea di ritardo al mercurio. Il primo supporto di memoria digitale ad accesso casuale fu il tubo Williams, basato su un normale tubo a raggi catodici, ma l'informazione memorizzata in esso e la memoria a linea di ritardo era volatile in quanto doveva essere aggiornata continuamente, e cos\u00ec si perdeva una volta che era rimossa la corrente. La prima forma di memorizzazione per computer non volatile fu il tamburo magnetico, inventato nel 1932 e usato nel Ferranti Mark 1, il primo computer elettronico multiuso del mondo disponibile commercialmente.\nL'IBM introdusse il primo disco rigido nel 1956, come componente del suo sistema di computer 305 RAMAC. La maggior parte dei dati digitali oggi sono ancora memorizzati magneticamente sui dischi rigidi, oppure otticamente su mezzi come i CD-ROM. Fino al 2002 la maggior parte delle informazioni era memorizzata su dispositivi analogici, ma quell'anno la capacit\u00e0 di memorizzazione digitale super\u00f2 per la prima volta quella analogica. Al 2007 quasi il 94% dei dati memorizzati in tutto il mondo era conservato digitalmente: il 52% su dischi rigidi, il 28% su dispositivi ottici e l'11% su nastro magnetico digitale. \u00c8 stato stimato che la capacit\u00e0 mondiale di memorizzare informazioni su dispositivi elettronici crebbe da meno di 3 exabyte nel 1986 a 295 exabyte nel 2007, raddoppiando grosso modo ogni 3 anni.\nBasi di dati.\nI sistemi di gestione delle basi di dati emersero negli anni 1960 per affrontare il problema di memorizzare e recuperare grandi quantit\u00e0 di dati in modo accurato e rapido. Uno dei primi sistemi fu l'Information Management System (IMS) dell'IBM, che \u00e8 ancora ampiamente utilizzato pi\u00f9 di 40 anni dopo. L'IMS memorizza dati gerarchicamente, ma negli anni 1970 Ted Codd propose un modello alternativo di memorizzazione relazionale basato sulla teoria degli insiemi e sulla logica dei predicati e sui concetti familiari di tabelle, righe e colonne. Il primo sistema per la gestione di basi dati relazionale (\"relational database management system\", RDBMS) di tipo commerciale fu reso disponibile dalla Oracle nel 1980.\nTutti i sistemi per la gestione di basi di dati relazionali consistono in un numero di componenti che insieme consentono ai dati che memorizzano di essere acceduti simultaneamente da molti utenti, pur mantenendo la loro integrit\u00e0. Una caratteristica di tutte le basi di dati \u00e8 che la struttura dei dati che contengono \u00e8 definita e memorizzata separatamente dai dati stessi, in uno schema di base di dati.\nNegli ultimi anni l'\"extensible markup language\" (XML) (\"linguaggio marcatore estensibile\") \u00e8 diventato un formato per la rappresentazione dei dati molto diffuso. Sebbene i dati XML possano essere memorizzati in normali file system, sono conservati comunemente in basi di dati relazionali per trarre vantaggio dalla loro \"robusta implementazione, verificata da anni di sforzi sia teorici che pratici\". Come evoluzione dello \"Standard Generalized Markup Language\" (SGML) (\"linguaggio marcatore generalizzato standard\"), la struttura basata sui testi dell'XML offre il vantaggio di essere leggibile sia dalle macchine che dall'uomo.\nRecupero dati.\nIl modello delle basi di dati relazionali introdusse un linguaggio di interrogazione strutturato, il cosiddetto \"Structured Query Language\" (SQL), indipendente dal linguaggio di programmazione e basato sull'algebra relazionale.\nI termini \"dato\" e \"informazione\" non sono sinonimi. Qualunque cosa sia memorizzata \u00e8 un dato, ma diviene un'informazione soltanto quando \u00e8 organizzata e presentata in un modo significativo. La maggior parte dei dati digitali del mondo sono non strutturati e memorizzati in una variet\u00e0 di formati fisici diversi anche all'interno di un'unica organizzazione. I \"magazzini di dati\" (\"data warehouses\") cominciarono a essere sviluppati negli anni 1980 per integrare queste archiviazioni disparate. Essi contengono tipicamente dati estratti da varie fonti, comprese fonti esterne come Internet, organizzati in modo tale da facilitare i sistemi di supporto alle decisioni (\"decision support systems\", DSS).\nTrasmissione dati.\nLa trasmissione dati ha tre aspetti: trasmissione, propagazione e ricezione. Essa in linea di massima pu\u00f2 essere categorizzata come una radiodiffusione, nella quale le informazioni sono trasmesse unidirezionalmente a valle, o una telecomunicazione, con canali bidirezionali a monte e a valle.\nXML \u00e8 sempre pi\u00f9 impiegato come mezzo per lo scambio di dati fin dai primi anni 2000, particolarmente per interazioni orientate alle macchine come quelle nei protocolli orientati al web come SOAP, che descrivono \"dati-in-transito piuttosto che\u00a0... dati-a-riposo\". Una delle sfide di tale uso \u00e8 convertire i dati da basi di dati relazionali in strutture con un modello a oggetti di un documento (\"Document Object Model\", DOM) XML.\nManipolazione dati.\nHilbert e Lopez identificano il ritmo esponenziale del cambiamento tecnologico (una specie di legge di Moore): la capacit\u00e0 delle macchine, specifica per ogni applicazione, di elaborare informazioni \"pro capite\" raddoppi\u00f2 grosso modo ogni 14 mesi tra il 1986 e il 2007; la capacit\u00e0 dei computer multiuso del mondo raddoppi\u00f2 ogni 18 mesi durante gli stessi due decenni; la capacit\u00e0 \"pro capite\" delle telecomunicazioni globali raddoppi\u00f2 ogni 34 mesi; la capacit\u00e0 di memorizzazione \"pro capite\" richiese grosso modo 40 mesi per raddoppiare (ogni 3 anni); e l'informazione \"pro capite\" trasmessa \u00e8 raddoppiata ogni 12,3 anni.\nMassicce quantit\u00e0 di dati sono memorizzate in tutto il mondo ogni giorno, ma a meno che non possano essere analizzati e presentati efficacemente essi risiedono essenzialmente in quelle che sono state chiamate tombe dei dati: \"archivi di dati che sono visitati raramente\". Per affrontare questo tema, alla fine degli anni 1980 emerse la tecnica dell'esplorazione di dati o \"data mining\", \"il processo di scoprire modelli e conoscenze interessanti da grandi quantit\u00e0 di dati\".\nProspettiva accademica.\nIn un contesto accademico, l\"'Association for Computing Machinery\" (associazione per i macchinari informatici) definisce la TI come \"programmi di laurea di primo livello che preparano gli studenti a soddisfare i bisogni di tecnologia informatica di aziende, pubblica amministrazione, sanit\u00e0, scuole e altri tipi di organizzazioni\u00a0... Gli specialisti in TI assumono la responsabilit\u00e0 di selezionare i prodotti \"hardware\" e \"software\" appropriati per un'organizzazione, integrando quei prodotti con i bisogni organizzativi e con l'infrastruttura, e installando, personalizzando e mantenendo quelle applicazioni per gli utenti informatici dell'organizzazione.\"\nProspettiva commerciale e occupazionale.\nIn un contesto commerciale, l\"'Information Technology Association of America\" (associazione per la tecnologia dell'informazione d'America) ha definito la tecnologia dell'informazione come \"lo studio, progettazione, sviluppo, applicazione, implementazione, sostegno o gestione di sistemi informativi basati sui computer\". Le responsabilit\u00e0 di coloro che lavorano nel campo includono l'amministrazione di reti, lo sviluppo e l'installazione di software e la pianificazione e gestione del ciclo di vita della tecnologia di un'organizzazione, in base al quale l'hardware e il software sono mantenuti, aggiornati e sostituiti.\nIl valore commerciale della tecnologia dell'informazione risiede nell'automazione dei processi aziendali, nella fornitura di informazioni per la presa di decisioni, nel connettere le imprese con i loro clienti e nella fornitura di strumenti di produttivit\u00e0 per aumentare l'efficienza.\nProspettiva etica.\nIl settore dell'etica dell'informazione fu fondato dal matematico Norbert Wiener negli anni 1940. Alcuni dei temi etici associati all'uso della tecnologia dell'informazione comprendono:"}
{"id": "214899", "revid": "599013", "url": "https://it.wikipedia.org/wiki?curid=214899", "title": "Joe Montana", "text": "Ha trascorso la maggior parte della carriera nei San Francisco 49ers ed \u00e8 considerato uno dei migliori quarterback nella storia della National Football League. Fu la guida carismatica dei 49ers che condusse al titolo NFL in 4 occasioni: , , e . In tre di queste quattro partecipazioni al Super Bowl venne eletto miglior giocatore dell'evento. Nel 1990 ricevette il premio come \"miglior sportivo dell'anno\" dalla rivista statunitense \"Sports Illustrated\" e nel 2000 venne inserito nella Hall of Fame del football professionistico americano.\nFu scelto dai San Francisco 49ers nel corso del terzo giro del Draft NFL 1979, dopo avere giocato al college a football con i Notre Dame Fighting, che l'anno precedente aveva guidato alla vittoria del campionato NCAA. Montana diresse l'attacco dei 49ers per 12 anni. Nel 1991, per un grave infortunio, salt\u00f2 l'intera stagione e quasi la totalit\u00e0 di quella successiva, fatta eccezione per una sua apparizione in un Monday Night Football (\"prime time\" televisivo pi\u00f9 seguito d'America) contro i Detroit Lions fornendo una prestazione di alto livello.\nNel 1993 termin\u00f2 la sua permanenza nei San Francisco 49ers, che avevano optato per passare definitivamente all'altro quarterback futuro membro della Hall of Fame Steve Young. Montana approd\u00f2 cos\u00ec ai Kansas City Chiefs dove disput\u00f2 altre due stagioni, prima del ritiro. Nei Chiefs guid\u00f2 due spettacolari rimonte nei play-off del 1993 dove raggiunse la finale dell'AFC, perdendola contro i Buffalo Bills.\nDue i soprannomi che accompagnarono la carriera del quarterback italo-americano, \"Joe Cool\" (\"Joe il freddo\" oppure \"Joe il simpatico\") e \"Comeback Kid\" (il ragazzo delle rimonte), il secondo dei quali grazie alle 31 rimonte effettuate in carriera durante l'ultimo quarto di gioco. Tra le prestazioni da ricordare di Montana, due in particolare sono rimaste celebri nella storia del football americano:\nNella sua carriera a San Francisco, Montana complet\u00f2 2.929 passaggi su 4.600 tentativi per un totale di 35.142 yard guadagnate e 244 touchdown. In 35 occasioni lanci\u00f2 pi\u00f9 di 300 yard in una sola partita. Comprendendo anche le due stagioni a Kansas City, le sue statistiche totali sono 3.409 passaggi completati su 5.391 tentativi, 273 touchdown e 40.551 yard passate. Il suo passer rating in carriera \u00e8 pari a 92,3 (quarto nella storia della NFL tra tutti i quarterback ritiratisi). In carriera guadagn\u00f2 anche 1.676 yard su corsa, segnando 20 touchdown.\nCarriera professionistica.\nPre-Draft.\nAnche se la NFL Combine non venne creata fino al 1982, gli osservatori della NFL valutavano gi\u00e0 i migliori giocatori eleggibili per il draft in raduni simili nel 1979. I candidati erano classificati in un certo numero di categorie in una scala da uno a nove. Le categorie usate erano decise in base al ruolo in cui l'atleta giocava.\nMalgrado le prestazioni di Montana sul campo di gioco, diversi osservatori non lo classificarono tra le promesse di alto livello. In un raduno, a Montana fu assegnato un voto complessivo di sei e mezzo, con un sei riguardo alla potenza del suo braccio, in base a quanto lontano era in grado di lanciare. Per fare un paragone, Jack Thompson di Washington State aveva ricevuto un voto di otto, il massimo tra tutti i quarterback selezionabili.\nNel Draft NFL 1979, i San Francisco 49ers scelsero Montana alla fine del terzo giro, come 82\u00ba assoluto. Montana fu il quarto quarterback ad essere selezionato, dietro Thompson, Phil Simms e Steve Fuller, tutti nel primo giro.\nSan Francisco 49ers.\n1979-1980.\nAnche se Montana gioc\u00f2 tutte e 16 partite della stagione regolare durante la stagione 1979, lanci\u00f2 solo 23 passaggi, trascorrendo la maggior parte della stagione in panchina dietro il titolare Steve DeBerg.\nMontana divenne il quarterback titolare a met\u00e0 della stagione 1980.\nIl 7 dicembre 1980, San Francisco ospit\u00f2 i New Orleans Saints, ancora senza vittorie. I Saints alla fine del primo tempo erano avanti 35\u20137. All'inizio del quarto periodo, New Orleans guidava ancora 35\u201321 ma San Francisco pareggi\u00f2 la gara alla fine del tempo regolamentare. Nei supplementari, Ray Wersching calci\u00f2 il field goal della vittoria per San Francisco, 38\u201335. Questa segn\u00f2 la prima vittoria in rimonta di Montana nella sua carriera NFL. Durante le sue 16 stagioni nella lega, questo accadde 31 volte con Montana come quarterback; 26 di queste vennero come QB dei 49ers.\nAnche se San Francisco fin\u00ec il 1980 con record di 6-10, Montana pass\u00f2 per 1.795 yard e 15 touchdown con 9 intercetti. Complet\u00f2 inoltre il 64,5 per cento dei suoi passaggi, statistica in cui fu il migliore della lega.\n1981.\nMontana inizi\u00f2 la stagione 1981 come il titolare nel ruolo di quarterback. La stagione termin\u00f2 come una delle migliori della storia della franchigia sino a quel momento. Grazie alle prestazioni di Montana come quarterback, la squadra fin\u00ec la stagione regolare con un 13\u20133 di record. Montana aiut\u00f2 anche San Francisco vincendo due gare con rimonte all'ultimo quarto. Questa stagione fu anche anticipatrice di una delle pi\u00f9 memorabili azioni di Montana come quarterback.\nThe Catch.\nIl 10 gennaio 1982, San Francisco affrontava i Dallas Cowboys a Candlestick Park nella finale della National Football Conference. L'ultimo quarto fu segnato da una delle pi\u00f9 note giocate della storia della NFL. Larry Schwartz di ESPN.com in seguito defin\u00ec la finale della NFC del 1981 come la partita che stabil\u00ec definitivamente la grandezza di Montana.\nQuando San Francisco ebbe il possesso con 4:54 minuti alla fine del tempo regolamentare, Dallas era in vantaggio 27\u201321; il drive inizi\u00f2 sulla linea delle 11 yard di San Francisco. Dopo 6 passaggi completi di Montana e 4 corse, San Francisco port\u00f2 la palla sulla linea delle 13 yard di Dallas. Dopo un passaggio senza successo e poi un altro con guadagno di 7 yard, San Francisco si trovava sul terzo down sulla linea delle 6 yard. Montana prese lo snap e corse alla sua destra. Poi, fuori equilibrio, pass\u00f2 verso la end zone e il wide receiver di San Francisco Dwight Clark prese con un balzo il pallone segnando il touchdown del pareggio. Con soli 51 secondi rimanenti, Wersching calci\u00f2 l'extra point e San Francisco vinse la gara 28\u201327. La presa di Clark fu chiamata semplicemente \"The Catch\", e port\u00f2 San Francisco a disputare il Super Bowl XVI.\nSuper Bowl XVI.\nSan Francisco affront\u00f2 i Cincinnati Bengals nel Super Bowl XVI. Montana complet\u00f2 14 passaggi su 22 per 157 yard con un passaggio da touchdown ed un altro touchdown su corsa. San Francisco vinse la gara 26\u201321, e, come riconoscimento alla sua prestazione, Montana vinse il premio di miglior giocatore Super Bowl, traguardo che raggiunse altre due volte in carriera. La vittoria nel Super Bowl fece anche di Montana uno degli unici due quarterback (insieme a Joe Namath) a vincere un titolo nazionale universitario ed un Super Bowl.\n1982.\nMontana ebbe una stagione prolifica nel 1982. La stagione regolare per\u00f2 fu accorciata a nove partite a causa dello sciopero dell'Associazione dei Giocatori. Anche se San Francisco non raggiunse i playoff, Montana lanci\u00f2 per 2.613 yards e 17 touchdown durante l'anno. Egli stabil\u00ec anche un record NFL giocando cinque partite consecutive da 300 yard passate.\n1983.\nL'anno seguente, Montana pass\u00f2 per 3,910 yard e 26 touchdowns in 16 partite di stagione regolare. La squadra termin\u00f2 la stagione con un record di 10-6 vincendo la NFC West. Nel turno dei divisional playoff, affrontarono i Detroit Lions: ancora una volta, Montana dimostr\u00f2 la sua abilit\u00e0 di giocare bene in situazioni ad alta pressione. Malgrado l'essere stati superati nettamente in termini di yard totali guadagnate, i 49ers erano sotto solo di 6 punti verso la fine della partita. Con 1:23 minuti alla fine dei tempi regolamentari, l'attacco dei 49ers aveva la palla sulla linea delle 14 yard dei Lions. Montana complet\u00f2 un passaggio da touchdown per il wide receiver Freddie Solomon e San Francisco and\u00f2 in vantaggio assicurandosi l'extra-point.\nLa vittoria port\u00f2 i 49ers alla finale della NFC Championship contro i Washington Redskins. Come in precedenza, Montana si fece sentire verso la fine della partita. I Redskins guidavano 21\u20130 all'inizio dell'ultimo periodo ma Montana aiut\u00f2 i 49ers a rifarsi sotto. Grazie a 3 passaggi da TD di Montana nell'ultimo quarto, i 49ers pareggiarono la gara sul 21-21. Purtroppo, il kicker dei Redskins Mark Moseley segn\u00f2 un field goal da 25 yard nei momenti finali della partita. Malgrado gli sforzi di Montana, la squadra perse 24-21.\n1984.\nI 49ers finirono la stagione 1984 con un record di 15\u20131, diventando la prima squadra a vincere 15 partite in una sola stagione (i Miami Dolphins avevano terminato la stagione 1972 senza sconfitte, ma la stagione regolare era di 14 partite).\nMontana ebbe nuovamente un'eccellente stagione guadagnandosi la seconda convocazione consecutiva al Pro Bowl. Nelle prime due gare di playoff, i 49ers sconfissero i New York Giants e i Chicago Bears con un punteggio totale di 44-10. Nel Super Bowl XIX, i 49ers affrontarono i Dolphins, il cui quarterback era Dan Marino.\nSuper Bowl XIX.\nNella partita, Montana lanci\u00f2 tre touchdown completando 24 passaggi su 35. Stabil\u00ec anche il record dell'epoca del Super Bowl per il maggior numero di yard passate (331) a cui se ne aggiunsero 59 yard corse. I 49ers batterono i Dolphins 38-16 e Montana guadagn\u00f2 il secondo premio di Super Bowl MVP. Dopo la gara, il capo allenatore dei 49ers Bill Walsh disse: \"Joe Montana \u00e8 attualmente il miglior quarterback, forse il migliore di tutti i tempi.\"\n1985-1987.\nNella stagione 1985, grazie in buona parte alle prestazioni di Montana come quarterback, i 49ers si qualificarono nuovamente per i Playoff NFL; alla fine, persero nel primo turno delle wild card della NFC contro i New York Giants.\nNel 1986, Montana soffr\u00ec un grave infortunio alla schiena durante la prima settimana della stagione regolare. Ci\u00f2 richiese un'immediata operazione chirurgica e fu talmente grave che i dottori suggerirono a Montana di ritirarsi. Il 15 settembre 1986, i 49ers misero Montana nella lista infortunati; alla fine, Joe torn\u00f2 con la squadra il 6 novembre di quello stesso anno. Nella prima gara dopo l'infortunio, Montana pass\u00f2 per 270 yards e 3 touchdown nella vittoria 43-17 sui St. Louis Cardinals. Malgrado Montana abbia giocato 8 sole partite e che tir\u00f2 pi\u00f9 intercetti che touchdown per l'unica volta in carriera, i 49ers finirono la stagione con un record di 10\u20135\u20131. Montana fu anche co-vincitore del premio NFL Comeback Player of the Year, condiviso col quarterback dei Vikings Tommy Kramer.\nNel 1987, Montana pass\u00f2 per 31 touchdown, un record in carriera, in sole 13 gare. Nel 1987 stabil\u00ec, inoltre, il record NFL per il maggior numero di passaggi consecutivi senza un incompleto (22), pass\u00f2 per 3.054 yards ed ebbe un passer rating di 102,1. Anche se i 49ers finirono col miglior record della NFL, furono eliminati nelle semifinali della NFC dai Minnesota Vikings.\nPrima della stagione 1987, Bill Walsh complet\u00f2 l'acquisto di Steve Young, ex quarterback dei Tampa Bay Buccaneers. Young gioc\u00f2 otto partite di stagione regolare e fin\u00ec con un passer rating di 120,8.\n1988.\nLe prestazioni di Young nel 1987 furono abbastanza convincenti da iniziare a far suscitare all'inizio della stagione 1988 una controversia su chi dei due avrebbe dovuto giocato pi\u00f9 tempo come quarterback. Young gioc\u00f2 in 11 gare quell'anno e affiorarono voci che Montana potesse essere ceduto.\nMalgrado la competizione per il ruolo da titolare, Montana gioc\u00f2 la maggior parte del tempo nella stagione 1988. Dopo una sconfitta casalinga coi Los Angeles Raiders lasci\u00f2 i 49ers con un 6\u20135 di record, il loro approdo ai playoff era in pericolo. Montana riguadagn\u00f2 il posto da titolare e port\u00f2 i 49ers a un 10-6 di record ed alla vittoria della NFC Western.\nI 49ers nei playoff superarono i Minnesota Vikings e i Chicago Bears guadagnandosi l'accesso al Super Bowl XXIII. Nei Divisional Playoff, i 49ers affrontarono Minnesota, la squadra che li aveva eliminati l'anno precedente. Montana lanci\u00f2 tre touchdown nel primo tempo e i 49ers vinsero 34-9. La vittoria sui Bears nella finale della NFC fu di particolare rilievo. Giocata al Soldier Field a Chicago, con temperature sotto zero ed un forte vento, Montana lanci\u00f2 per 288 yard e 3 touchdown. Il suo primo passaggio da touchdown venne in una giocata in cui Montana pass\u00f2 un perfetto passaggio sulla linea laterale per Jerry Rice su un terzo down alla fine del primo quarto e Rice super\u00f2 due difensori dei Bears per una segnatura da 61 yard. I 49ers vinsero 28-3 avanzando al Super Bowl XXIII.\nSuper Bowl XXIII.\nNel gennaio 1989, i 49ers affrontarono nuovamente i Bengals nel Super Bowl. Alla sua terza partecipazione al Super Bowl, Montana disse al San Jose Mercury News: \"Questo Super Bowl \u00e8 pi\u00f9 gratificante dei precedenti perch\u00e9 la strada per arrivarci \u00e8 stata pi\u00f9 dura\". Il giorno della grande partita, Montana ebbe una delle migliori prestazioni della sua carriera. Complet\u00f2 23 passaggi su 36 per un record del Super Bowl di 357 yard e 2 touchdown. Malgrado la sua grande performance, i 49ers si trovarono in svantaggio coi Cincinnati Bengals 16-13 con soli 3:20 minuti alla fine della partita e la palla sulla linea delle proprie 8 yard. Montana con calma port\u00f2 la squadra a guadagnare yard su yard, completando 8 passaggi su 9 per 97 yard e lanciando il touchdown della vittoria per John Taylor con soli 34 secondi rimanenti.\n1989.\nIl 1989 si rivel\u00f2 un'altra stagione di successo per Montana e i 49ers. La squadra fin\u00ec col miglior record della lega 14\u20132, dove le uniche due sconfitte vennero per uno scarto totale di soli 5 punti. Montana lanci\u00f2 per 3.521 yard e 26 touchdown con soli 8 intercetti, dandogli quello che all'epoca fu il pi\u00f9 alto passer rating della storia della NFL, un record battuto da Young nel 1994. Corse inoltre per 227 yard e 3 touchdown guadagnandosi il premio di MVP della stagione. In una memorabile rimonta nella settimana 4 contro i Philadelphia Eagles, Montana lanci\u00f2 4 passaggi da touchdown nell'ultimo quarto. Fin\u00ec con 428 yard e 5 TD totali che portarono alla vittoria. I 49ers ebbero successo anche nei playoff, battendo facilmente i Minnesota Vikings 41\u201313 e i Los Angeles Rams 30-3. Montana lanci\u00f2 per un totale di 503 yard e 6 touchdown in queste due gare, senza un solo intercetto\nSuper Bowl XXIV.\nNel Super Bowl XXIV, Montana divenne il primo giocatore della storia a vincere il premio di MVP del Super Bowl per la terza volta, lanciando per 297 yard e l'allora record del Super Bowl di 5 touchdown (superato da Young nel 1994), correndo per altre 15 yard con i 49ers che sconfissero i Denver Broncos 55-10, il maggior scarto nella storia del Super Bowl, arrivando al proprio quarto titolo, tutti vinti con Montana come protagonista assoluto. Dopo il Super Bowl XXIV, Montana divenne il primo, e tuttora unico, giocatore nella storia a vincere in una singola stagione il Super Bowl e i premi di MVP stagionale, MVP del Super Bowl e miglior giocatore offensivo dell'anno, oltre ad essere convocato per il Pro Bowl e inserito nel First-team All-Pro.\n1990.\nNel 1990, Montana guid\u00f2 ancora una volta i 49ers al miglior record della stagione regolare (14\u20132) nella NFL. Joe fu nominato sportivo dell'anno Sports Illustrated. Una partita degna di nota della stagione fu una rivincita con gli Atlanta Falcons. Intenta a portare blitz su Montana per la maggior parte della gara, la difesa di Atlanta concesse a Montana di lanciare il suo record in carriera di 476 yard (record di franchigia dei 49ers) e 6 passaggi da touchdown, cinque di essi per Jerry Rice. Egli termin\u00f2 la stagione con 3.944 yard e 26 touchdown, con per\u00f2 un record in carriera di 16 intercetti. I 49ers fallirono la corsa al terzo titolo consecutivo perdendo nella finale della NFC contro i New York Giants con un punteggio di 15-13.\n1991-1992.\nMontana salt\u00f2 l'intera stagione 1991 e la maggior parte di quella 1992 a causa di un infortunio patito nella finale NFC del 1990 (apparve solo in un Monday Night Football contro i Detroit Lions alla fine della stagione '92 dove forn\u00ec una grande prestazione lanciando 2 TD). A questo punto, per\u00f2, Young l'aveva gi\u00e0 sostituito come quarterback titolare.\nKansas City Chiefs.\n1993-1994.\nJoe Montana fu ceduto ai Kansas City Chiefs nell'aprile 1993. Questa operazione, insieme alla firma della stella dei Los Angeles Raiders, il running back Marcus Allen, gener\u00f2 molta attenzione ed eccitazione nei media verso Kansas City.\nI Chiefs spedirono tre divise a Montana. Una era la numero 3, il suo numero a Notre Dame. Un'altra era la numero 19, che indoss\u00f2 in una piccola lega e poi nel training camp di 49ers prima della stagione 1979 e la terza era la numero 16, che il quarterback della Hall of Fame Len Dawson offr\u00ec di lasciar indossare a Montana malgrado la squadra l'avesse ritirata. Montana declin\u00f2 l'offerta di Dawson e invece indoss\u00f2 il 19 firmando un contratto triennale del valore di 10 milioni di dollari.\nMontana fu infortunato per parte della stagione 1993 ma fu comunque selezionato per il suo ultimo Pro Bowl guidando i Chiefs a due vittorie in rimonta nei playoff 1993, raggiungendo la finale dell'AFC dove Kansas City perse contro i Buffalo Bills. Includendo le due vittorie nei playoff di quell'anno (i Chiefs avevano vinto una sola partita di playoff dal 1970 quando vinsero il Super Bowl IV), i Chiefs del 1993 vinsero 13 gare, pareggiando il record di franchigia. Alla stagione 2012, i Chiefs non hanno pi\u00f9 vinto una partita di playoff dalla stagione 1993.\nMontana ritorn\u00f2 in salute a guidare i Chiefs nel 1994, iniziando tutte le partite da titolare tranne 2. Da segnalare nella stagione il duello, divenuto un classico, con John Elway (vinto da Montana nel 31-28) nel Monday Night Football,ed una memorabile partita nella settimana 2 quando Montana gioc\u00f2 contro la sua vecchia squadra, i 49ers e Steve Young. In una pubblicizzatissima partita, Montana e i Chiefs prevalsero battendo i 49ers 24\u201317. Montana guid\u00f2 la squadra ad un'ultima partecipazione ai playoff.\nRitiro.\nIl 18 aprile 1995, Montana annunci\u00f2 il suo ritiro davanti ad una vasta folla al Justin Herman Plaza a San Francisco. L'evento fu trasmesso dal vivo nella televisione locale ed incluse interventi di John Madden, Eddie DeBartolo Jr. ed altri. Furono anche mostrati i momenti migliori della carriera di Montana a San Francisco ed interviste coi vecchi compagni di squadra dei 49ers. Bill Walsh fu il presentatore dell'evento. Montana fu sostituito dai Chiefs con la sua ex riserva a San Francisco, Steve Bono.\nStatistiche.\nSuper Bowl.\nLegendaGP = Partite disputateAtt = Passaggi tentatiCom = Passaggi completatiPct = Percentuale di completamentoYds = YardTD = TouchdownInt = IntercettiRate = Passer rating"}
{"id": "214900", "revid": "765341", "url": "https://it.wikipedia.org/wiki?curid=214900", "title": "Arrondissement municipali di Lione", "text": "Gli arrondissement municipali di Lione sono una divisione amministrativa che divide il territorio della citt\u00e0 in nove circondari (\"arrondissement\" in francese) municipali.\nIstituzione.\nLa legge 82-1169 del 31 dicembre 1982 relativa all\"'Organizzazione amministrativa di Parigi, Lione, Marsiglia e degli enti pubblici di cooperazione intercomunale\", nota come legge PML da nomi dei tre comuni interessati, ha stabilito lo statuto amministrativo applicabile alla citt\u00e0 di Lione. Questo provvedimento \u00e8 stato adottato nell'ambito della legge sul decentramento (Legge Deferre) del 2 marzo 1982.\nIn questo contesto, la legge PLM ha trasformato gli ex municipi distrettuali in organizzazioni elette localmente, le quali per\u00f2 non sono municipi a tutti gli effetti, in quanto non impongo tasse e non hanno particolare rilevanza amministrativa. Sono per\u00f2 consultate dal comune di Lione prima di prendere decisioni di interesse locale.\nLa legge PLM fa parte del Codice generale delle collettivit\u00e0 territoriali.\nStoria.\nLa creazione dei primi \"arrondissements\" di Lione risale al 24 marzo 1852. Un toponimo locale (via 24 marzo 1852) ricorda l'evento. Nella stessa occasione furono annessi i comuni di Vaise, La Croix-Rousse e La Guilloti\u00e8re. Ulteriori \"arrondissements\" furono creati nel 1867, 1912, 1959 e 1964 (vd. tabella).\nOltre a queste principali modifiche, sono state poi apportate modifiche minori nella divisione dei distretti:\nI 14 cantoni preesistenti furono \"de facto\" aboliti il 1\u00b0 gennaio 2015 con la creazione della Metropoli di Lione."}
{"id": "214901", "revid": "125778052", "url": "https://it.wikipedia.org/wiki?curid=214901", "title": "F\u00e9d\u00e9ration internationale de la presse cin\u00e9matographique", "text": "La F\u00e9d\u00e9ration internationale de la presse cin\u00e9matographique, in acronimo FIPRESCI, \u00e8 la federazione internazionale della stampa cinematografica.\nStoria.\nFondata nel giugno del 1930 a Parigi, ha sede a Monaco di Baviera. \u00c8 composta da circa una cinquantina di associazioni nazionali di critici cinematografici, denominate \"sezioni nazionali\", e da una trentina di membri individuali.\nPremi assegnati.\nDurante i principali festival cinematografici internazionali, una giuria composta da alcuni dei suoi membri assegna un premio FIPRESCI. Inoltre, a partire dal 1999, assegna un premio al miglior film dell'anno (Grand Prix FIPRESCI), un'iniziativa volta a sostenere il cinema pi\u00f9 rischioso, originale e personale. Il premio \u00e8 assegnato ogni anno all'apertura del festival di San Sebastian, cofondatore del premio.\nAssegna anche l'European Film Award of the Critics nell'ambito degli European Film Awards, il Gran Prix per il miglior regista esordiente dell'anno e il Premio per il miglior film latinoamericano dell'anno.\nAlbo d'oro dei premi.\nGrand Prix.\nPedro Almod\u00f3var e Michael Haneke sono gli unici registi ad aver vinto due volte il Grand Prix FIPRESCI, mentre Paul Thomas Anderson \u00e8 l'unico nella storia ad averlo vinto tre volte."}
{"id": "214902", "revid": "767487", "url": "https://it.wikipedia.org/wiki?curid=214902", "title": "Geoff Downes", "text": "Biografia.\nDownes nasce il 25 agosto 1952 a Stockport, Inghilterra, nella cinta urbana di Manchester.\nFiglio d'arte (suo padre suonava l'organo in chiesa e sua madre era pianista), Downes inizi\u00f2 giovanissimo a suonare le tastiere, esibendosi con diverse \"band\" prima di iscriversi al conservatorio di Leeds. Diplomatosi, si trasfer\u00ec a Londra, dove inizi\u00f2 a lavorare come \"session musician\" e a comporre \"jingle\" per la pubblicit\u00e0.\nNel 1976 incontr\u00f2 Trevor Horn a un'audizione per entrare nella band della cantante pop Tina Charles. Downes e Horn iniziarono a lavorare insieme, con l'obiettivo esplicito di realizzare un singolo di successo. Il loro sogno fu coronato dalla loro celeberrima \"Video Killed the Radio Star\" (\"La televisione ha ucciso la star della radio\") che, (sembra per scelta della redazione e non per coincidenza), fu anche il 1\u00b0 primo brano ad andare in onda su MTV. In occasione della realizzazione di questo singolo, Downes e Horn fondarono i Buggles; l'album di debutto, del 1980, si intitolava \"The Age of Plastic\".\nMentre i Buggles vivevano questo momento di notevole popolarit\u00e0, lo storico gruppo di rock progressivo degli Yes subiva l'abbandono del cantante Jon Anderson e del tastierista Rick Wakeman. Il bassista del gruppo, Chris Squire, contatt\u00f2 Downes e Horn chiedendo loro di entrare negli Yes. Downes e Horn accettarono, e con gli Yes incisero \"Drama\" (1980) e suonarono nel tour promozionale dell'album.\nDopo \"Drama\" gli Yes si sciolsero. Nel 1981, Downes e Horn pubblicarono il loro secondo album come Buggles, \"Adventures in Modern Recording\"; Downes per\u00f2 contribu\u00ec poco a questo nuovo lavoro e lo stesso anno sciolse la collaborazione con Horn formando un nuovo gruppo, gli Asia, insieme a Steve Howe degli Yes, Carl Palmer di Emerson, Lake &amp; Palmer e John Wetton dei King Crimson. L'album omonimo Asia fu un notevole successo e vendette molto bene anche il singolo \"Heat of the Moment\". Il successo con gli Asia fu probabilmente il momento pi\u00f9 importante della carriera di Downes, che \u00e8 l'unico membro fondatore rimasto nel gruppo almeno fino alla riunificazione della formazione originale per il tour negli USA del 2006.\nOltre a continuare a suonare negli Asia, Downes ha inciso anche vari album solisti e ha intrapreso diverse collaborazioni con altri artisti per esempio nel 1982 con Kate Bush in \"Sat in Your Lap\" nell'album \"The Dreaming\" e nel 2005 con Alan White, batterista degli Yes.\nNel 2003 \u00e8 tornato a collaborare con John Wetton prima scrivendo insieme alcune canzoni per l'album \"Rock of Faith\", poi in duo con il progetto \"Icon\" che ha dato origine a tre album in studio, ad un album acoustico (\"Acoustic TV Broadcast\"), ad un live.\nNel frattempo ha sciolto la formazione recente degli Asia e convinto i tre membri fondatori a ritornare nel formazione originale con una tourn\u00e9e di successo negli USA e Gran Bretagna nel 2006. Nel periodo 2007 - 2011 \u00e8 stato in giro per il mondo con una serie di tour sia con gli Asia (con cui ha pubblicato finora quattro album in studio dopo la riunione) che con John Wetton.\nA luglio 2011 \u00e8 uscito l'album degli Yes \"Fly from Here\", prodotto da Trevor Horn, che vede il ritorno di Geoff Downes alle tastiere. Nel luglio 2014 \u00e8 stato pubblicato \"Heaven &amp; Earth\", il nuovo album degli Yes, che vede nuovamente Downes alle tastiere nonostante la perdita della figlia Alexandra deceduta in un incidente stradale. Jon Anderson, il cantante storico degli Yes, non \u00e8 presente n\u00e9 in \"Fly from Here\" n\u00e9 su \"Heaven and Earth\", come era avvenuto per il gi\u00e0 citato \"Drama\".\nNel 2012 assieme al musicista e produttore Chris Bride ha formato i Downes Braide Association, un duo che riprende le concezioni musicali dei Buggles con sonorit\u00e0 pi\u00f9 moderne e prog-pop. Nello stesso anno \u00e8 uscito l'album d'esordio (\"DBA)\" mentre il 6 novembre prossimo \u00e8 atteso il nuovo lavoro intitolato \"Suburban Ghosts\"."}
{"id": "214905", "revid": "1318658", "url": "https://it.wikipedia.org/wiki?curid=214905", "title": "Arrondissement municipali di Marsiglia", "text": "Lista dei 16 arrondissement municipali di Marsiglia e la loro corrispondenza coi 111 quartieri.\nPrima della Rivoluzione.\nPrima della Rivoluzione francese, la gran parte della citt\u00e0 era racchiusa dalle mura ed era composta da cinque parrocchie:"}
{"id": "214907", "revid": "941", "url": "https://it.wikipedia.org/wiki?curid=214907", "title": "Jacopo Da Ponte", "text": ""}
{"id": "214916", "revid": "125720319", "url": "https://it.wikipedia.org/wiki?curid=214916", "title": "Aldair", "text": "Considerato uno dei pi\u00f9 grandi difensori della storia del calcio brasiliano e mondiale. Per tredici stagioni ha indossato la maglia della , vincendo una Coppa Italia nel 1990-1991, lo scudetto nel 2000-2001 e una Supercoppa Italiana nel 2001-2002\nBiografia.\nNato a Ilh\u00e9us, si trasfer\u00ec a Rio de Janeiro per cercare di trovare un ingaggio in una squadra di calcio: in quel periodo visse da un parente a Copacabana. Una volta conclusa la sua esperienza in Italia si trasfer\u00ec brevemente nello Stato di Esp\u00edrito Santo, luogo d'origine della moglie; vi torn\u00f2 dopo aver dimorato a San Marino nel 2007-2008 e 2008-2009.\nCaratteristiche tecniche.\nGiocava come difensore centrale e come libero. Giocatore non molto veloce nell'incedere, tecnicamente elegante ed efficace e concreto, era dotato di grande potenza fisica, che gli permetteva anche di effettuare efficaci contrasti; ricorreva sovente all'avanzata palla al piede verso la met\u00e0 campo avversaria. Era particolarmente abile nel gioco aereo e nell'anticipo dell'avversario; grazie al suo livello tecnico, analogo a quella di un centrocampista di classe, era uno specialista di lunghi e precisi lanci, con i quali era in grado di innescare, sia col piede destro che col sinistro, pericolose azioni offensive, finalizzate dai compagni che giocavano in attacco. Aveva anche una grande personalit\u00e0.\nCarriera.\nClub.\nGli inizi al Flamengo.\nAldair inizi\u00f2 a giocare a calcio nella sua cittadina d'origine: trasferitosi a Rio, fece un provino per il Vasco da Gama, ma fu scartato; notato da Juarez, ex giocatore del Flamengo, mentre disputava una partita tra amici, entr\u00f2 nelle giovanili del Flamengo. Nel 1985 gioc\u00f2 qualche gara non ufficiale con la prima squadra, ma fu nel 1986 che trov\u00f2 maggior spazio, e fu utilizzato come titolare: scese in campo per 23 volte nel campionato nazionale brasiliano, e segn\u00f2 un gol; vinse inoltre il Campionato Carioca, ovvero il torneo dello Stato di Rio. Nel 1987 il Flamengo vinse il titolo nazionale, e Aldair presenzi\u00f2 in sette occasioni; nel 1988 disput\u00f2 24 partite, con 2 reti.\nBenfica.\nNel 1989 pass\u00f2 al Benfica di Lisbona, in Portogallo, giungendo cos\u00ec in Europa per rimpiazzare Carlos Mozer, ceduto al Marsiglia; alla sua prima esperienza fuori dal Brasile gioc\u00f2 21 partite da titolare (pi\u00f9 una da subentrato), segnando 5 gol. In tale occasione arriv\u00f2 a giocare la finale di Coppa dei Campioni, disputata il 23 maggio allo stadio Prater di Vienna poi persa per 1-0 contro il Milan.\nGli anni d'oro con la Roma.\nAcquistato nel 1990 dal presidente giallorosso Dino Viola per 6 miliardi di lire, nelle tredici stagioni trascorse nelle file della Aldair, oltre a vincere una Coppa Italia nella stagione 1990-1991, un campionato di Serie A nel 2000-2001 e una Supercoppa italiana nel 2001, diventa uno dei simboli della compagine capitolina e capitano della stessa, prima di cedere la fascia a Francesco Totti.\nSoprannominato \"Pluto\" dai tifosi della Roma, Aldair resta nella capitale per tredici stagioni, imponendosi come uno dei difensori pi\u00f9 forti del mondo; grazie alla sua eleganza e classe diventa la colonna portante della difesa romanista e della nazionale brasiliana per pi\u00f9 di un decennio. Nella sua prima stagione con la squadra capitolina vince una Coppa Italia; negli anni 1990 si guadagna la fascia di capitano, alla quale rinuncer\u00e0 nella stagione 1998-99 per cederla all'allora talento emergente Francesco Totti.\nLa stagione 2002-2003 \u00e8 la sua ultima con la maglia della Roma. Al termine della stagione, per festeggiare la sua lunga militanza con i giallorossi capitolini, la sera del 2 giugno 2003 viene organizzato l\"Aldair Day\", con un incontro di calcio tra Roma e nazionale brasiliana nel quale Aldair gioca il primo tempo con i sudamericani e il secondo con i capitolini.\nNell'occasione la societ\u00e0 giallorossa, in suo onore, decide inizialmente di ritirare la sua maglia numero 6; la scelta permane in casa romanista per i successivi dieci anni, fino alla stagione 2013-2014, quando la casacca torna a essere assegnata anche su spinta dello stesso Aldair. In precedenza, il 20 settembre 2012 il brasiliano era stato tra i primi 11 giocatori a essere inserito nella \"hall of fame\" del club capitolino.\nGli ultimi anni.\nNella stagione 2003-2004 accett\u00f2 la proposta del Genoa e gioc\u00f2 in Serie B, nonostante avesse ricevuto offerte anche da squadre della Serie A, per non dover giocare contro i giallorossi. Disput\u00f2 con i genoani 17 gare di campionato, mettendo a segno una rete.\nNel 2007, a 41 anni e dopo anni di inattivit\u00e0, Aldair torna a giocare a calcio con la squadra sammarinese del Murata, in vista della partecipazione ai preliminari di UEFA Champions League conquistata dalla squadra di Massimo Agostini.\nSuccessivamente si avvicina a un nuovo sport di origine brasiliana, il footvolley.\nNazionale.\nEsord\u00ec in nazionale maggiore il 15 marzo 1989 contro l'. Dopo due amichevoli contro (12 aprile) e (8 giugno) Aldair fu inserito nei convocati per la Coppa America 1989. Inizialmente riserva, divenne poi titolare nel corso della competizione, e gioc\u00f2 6 incontri: al termine della Coppa, il Brasile si laure\u00f2 campione. Partecip\u00f2, sempre nello stesso anno, anche alle qualificazioni al campionato del mondo 1990. Nel 1990 gioc\u00f2 tre partite amichevoli (contro , e ) e fu convocato per il Mondiale in Italia: in tale competizione, per\u00f2, non fu mai utilizzato, poich\u00e9 considerato una riserva di Carlos Mozer, Mauro Galv\u00e3o e Ricardo Gomes dal CT.\nTorn\u00f2 in nazionale nel 1994, esordendo il 3 maggio contro l': gioc\u00f2 le amichevoli di preparazione al Mondiale contro (5 giugno) e (8 giugno), e debutt\u00f2 al campionato del mondo 1994 contro la il 20 giugno. Nel corso del Mondiale fu titolare al centro della difesa al fianco di M\u00e1rcio Santos, e vinse il titolo, giocando peraltro anche la finale contro l'. Tra l'altro lui era inizialmente riserva della riserva ma divent\u00f2 titolare in quanto Ricardo Gomes e Ricardo Rocha si infortunarono.\nConvocato per la Coppa America 1995, gioc\u00f2 per tutto il torneo da titolare al centro della difesa (con Ronald\u00e3o prima e Andr\u00e9 Cruz poi), e segn\u00f2 anche un gol contro gli .\nFu, con Bebeto e Rivaldo, uno dei tre fuori quota convocati per il torneo calcistico dei Giochi olimpici di . In quell'occasione il Brasile ottenne la medaglia di bronzo. Nel 1997 gioc\u00f2 dall'inizio tutte le gare di Coppa America, segnando un'altra rete (contro il ) e vincendo il suo secondo titolo continentale. In occasione del campionato del mondo 1998 fu ancora una volta selezionato quale difensore centrale titolare, stavolta a fianco di J\u00fanior Baiano, e gioc\u00f2 tutto il torneo, compresa la finale persa per 3-0 contro la .\nDisput\u00f2 l'ultimo incontro in nazionale il 28 giugno 2000 contro l'.\nDopo il ritiro.\nIl 22 giugno 2015 diventa collaboratore per il mercato del Chieti per la stagione 2015-2016. Successivamente, si appassiona al footvolley diventando giocatore e ambasciatore della disciplina."}
{"id": "214933", "revid": "2175", "url": "https://it.wikipedia.org/wiki?curid=214933", "title": "Coprimi", "text": ""}
{"id": "214940", "revid": "1305772", "url": "https://it.wikipedia.org/wiki?curid=214940", "title": "Factory method", "text": "Nella programmazione ad oggetti, il Factory Method \u00e8 uno dei design pattern fondamentali per l'implementazione del concetto di factory. Come altri pattern creazionali, esso indirizza il problema della creazione di oggetti senza specificarne l'esatta classe. Questo pattern raggiunge il suo scopo fornendo un'interfaccia per creare un oggetto, ma lascia che le sottoclassi decidano quale oggetto istanziare.\nLa creazione di un oggetto pu\u00f2, spesso, richiedere processi complessi la cui collocazione all'interno della classe di composizione potrebbe non essere appropriata. Esso pu\u00f2, inoltre, comportare la duplicazione di codice, richiedere informazioni non accessibili alla classe di composizione, o non provvedere un sufficiente livello di astrazione. Il factory method indirizza questi problemi definendo un metodo separato per la creazione degli oggetti; tale metodo pu\u00f2 essere ridefinito dalle sottoclassi per definire il tipo derivato di prodotto che verr\u00e0 effettivamente creato.\nApplicabilit\u00e0.\nIl pattern factory pu\u00f2 essere utilizzato quando:\nI metodi di factory sono spesso utilizzati in toolkit e framework, dove il codice delle librerie necessita di poter creare oggetti il cui tipo \u00e8 implementato nelle sottoclassi delle applicazioni che utilizzano il framework. Essi sono, inoltre, utilizzati nel Test Driven Development per porre le classi sotto test. Se una classe codice_1 crea un oggetto codice_2 che non pu\u00f2 essere posto sotto una suite automatica di unit testing (ad esempio perch\u00e9 non pu\u00f2 accedere ad una risorsa di produzione cui ha bisogno, come una base dati), allora la creazione dell'oggetto codice_2 \u00e8 posta nella funzione virtuale del factory codice_4 nella classe codice_1. Per il test, codice_6 (una sottoclasse di codice_1) pu\u00f2 essere creata, con il metodo codice_4 ridefinito per creare e restituire un oggetto di codice_9, un oggetto di mock-up. Gli unit test possono, quindi, usare codice_6 per testare le funzionalit\u00e0 di codice_1 senza incorrere negli effetti collaterali dati dall'uso dell'oggetto reale codice_2.\nEsempi di implementazione.\nJava.\nUn gioco del labirinto pu\u00f2 essere giocato in due modi, uno con stanze regolari che sono connesse solo a quelle adiacenti e uno con stanze magiche che possono trasportare i giocatori in stanze casuali lungo tutto il labirinto (questo esempio in Java \u00e8 simile a quello presente sul libro \"Design Patterns\"). Il gioco regolare pu\u00f2 usare un modello del tipo:\npublic class MazeGame {\n public MazeGame() {\n Room room1 = makeRoom();\n Room room2 = makeRoom();\n room1.connect(room2);\n this.addRoom(room1);\n this.addRoom(room2);\n protected Room makeRoom() {\n return new OrdinaryRoom();\nNel codice summenzionato, il costruttore codice_13 \u00e8 un template che fornisce della logica comune e fa riferimento al metodo factory codice_14 che incapsula la logica di creazione delle stanza in modo che le stanze possano essere utilizzate nelle sottoclassi. Per implementare l'altra modalit\u00e0 di gioco, infatti, \u00e8 necessario solo ridefinire codice_14 per l'implementazione delle stanze magiche:\npublic class MagicMazeGame extends MazeGame {\n @Override\n protected Room makeRoom() {\n return new MagicRoom();\nPHP.\nUn esempio in PHP \u00e8 qui riportato:\n// uso di Factory Method design pattern\ninterface FabbricaAutomobile \n public function costruiscoAuto(auto $auto);\ninterface Auto \n public function costruiscoTelaio();\n public function costruiscoMotore();\n public function costruiscoInterni();\n public function assembloAuto();\n public function testoAuto();\n// uso di Prototype design pattern\nabstract class PrototipoAuto\n protected $telaio;\n protected $motore;\n protected $interni;\n protected $assemblato;\n protected $test;\n abstract function __clone();\n abstract function modificaNome($nome);\nclass FabbricaModello implements FabbricaAutomobile \n public function costruiscoAuto(auto $auto) \n return $auto;\nclass Fiat extends PrototipoAuto implements Auto \n private $nome;\n public function __construct()\n $this-&gt;telaio = 0;\n $this-&gt;motore = 0;\n $this-&gt;interni = 0;\n $this-&gt;assemblato = 0;\n $this-&gt;test = 0;\n $this-&gt;nome = \"Fiat\";\n echo \"Costruzione {$this-&gt;nome} iniziata\\n\";\n \n function __clone()\n echo \"Costruzione clone {$this-&gt;nome} iniziata\\n\";\n \n public function modificaNome($nome)\n echo \"Nome {$this-&gt;nome} modificato \";\n $this-&gt;nome = $nome;\n echo \"in {$this-&gt;nome}\\n\";\n return $this;\n \n public function costruiscoTelaio()\n echo \"Telaio {$this-&gt;nome} costruito\\n\";\n $this-&gt;telaio = 1;\n return $this;\n \n public function costruiscoMotore()\n echo \"Motore {$this-&gt;nome} costruito\\n\";\n $this-&gt;motore = 1;\n return $this;\n \n public function costruiscoInterni()\n echo \"Interni {$this-&gt;nome} costruiti\\n\"; \n $this-&gt;interni = 1;\n return $this;\n \n public function assembloAuto()\n echo \"{$this-&gt;nome} assemblata\\n\";\n $this-&gt;assemblato = 1;\n return $this;\n \n public function testoAuto()\n if($this-&gt;telaio &amp;&amp; $this-&gt;motore &amp;&amp; $this-&gt;interni &amp;&amp; $this-&gt;assemblato)\n echo \"Test {$this-&gt;nome} superato\\n\";\n $this-&gt;test = 1;\n else\n echo \"Test {$this-&gt;nome} non superato\\n\";\n $this-&gt;test = 0;\n \n return $this;\nclass Lancia extends PrototipoAuto implements Auto \n private $nome;\n public function __construct()\n $this-&gt;telaio = 0;\n $this-&gt;motore = 0;\n $this-&gt;interni = 0;\n $this-&gt;assemblato = 0;\n $this-&gt;test = 0;\n $this-&gt;nome = \"Lancia\";\n echo \"Costruzione {$this-&gt;nome} iniziata\\n\";\n \n function __clone()\n \n \n public function modificaNome($nome)\n return $this;\n \n public function costruiscoTelaio()\n echo \"Telaio {$this-&gt;nome} costruito\\n\";\n $this-&gt;telaio = 1;\n return $this;\n \n public function costruiscoMotore()\n echo \"Motore {$this-&gt;nome} acquistato\\n\";\n $this-&gt;motore = 1;\n return $this;\n \n public function costruiscoInterni()\n echo \"Interni {$this-&gt;nome} costruiti\\n\"; \n $this-&gt;interni = 1;\n return $this;\n \n public function assembloAuto()\n echo \"{$this-&gt;nome} assemblata\\n\";\n $this-&gt;assemblato = 1;\n return $this;\n \n public function testoAuto()\n if($this-&gt;telaio &amp;&amp; $this-&gt;motore &amp;&amp; $this-&gt;interni &amp;&amp; $this-&gt;assemblato)\n echo \"Test {$this-&gt;nome} superato\\n\";\n $this-&gt;test = 1;\n else\n echo \"Test {$this-&gt;nome} non superato\\n\";\n $this-&gt;test = 0;\n \n return $this;\nclass NuovaAuto\n private $fabbricaModello;\n public function __construct()\n $this-&gt;fabbricaModello = new FabbricaModello();\n echo \"\\n--Nuova Fiat usando Factory Method--\\n\";\n $fiat = new Fiat();\n $this-&gt;fabbricaModello-&gt;costruiscoAuto($fiat)-&gt;costruiscoTelaio()-&gt;costruiscoMotore()-&gt;costruiscoInterni()-&gt;assembloAuto()-&gt;testoAuto();\n echo \"\\n--Nuova Lancia usando Factory Method--\\n\";\n $this-&gt;fabbricaModello-&gt;costruiscoAuto(new Lancia())-&gt;costruiscoTelaio()-&gt;costruiscoMotore()-&gt;costruiscoInterni()-&gt;testoAuto()-&gt;assembloAuto()-&gt;testoAuto();\n echo \"\\n--Nuova Bianchi usando Factory Method e Prototype--\\n\";\n // usando prototype si crea un clone dell'oggetto Fiat, infatti si pu\u00f2 eseguire \"testAuto\" subito dopo \"modificaNome\"\n $this-&gt;fabbricaModello-&gt;costruiscoAuto(clone $fiat)-&gt;modificaNome(\"Bianchi\")-&gt;testoAuto();\n$nuoveAuto = new NuovaAuto();\n//Risultato: #quanton81\n//--Nuova Fiat usando Factory Method--\n//Costruzione Fiat iniziata\n//Telaio Fiat costruito\n//Motore Fiat costruito\n//Interni Fiat costruiti\n//Fiat assemblata\n//Test Fiat superato\n//--Nuova Lancia usando Factory Method--\n//Costruzione Lancia iniziata\n//Telaio Lancia costruito\n//Motore Lancia acquistato\n//Interni Lancia costruiti\n//Test Lancia non superato\n//Lancia assemblata\n//Test Lancia superato\n//--Nuova Bianchi usando Factory Method e Prototype--\n//Costruzione clone Fiat iniziata\n//Nome Fiat modificato in Bianchi\n//Test Bianchi superato\nLimitazioni.\nCi sono tre limitazioni, all'uso di questo metodo. Il primo \u00e8 relativo al refactoring, gli altri due sono relativi all'estensione di classi."}
{"id": "214942", "revid": "1543377", "url": "https://it.wikipedia.org/wiki?curid=214942", "title": "Storia del Nicaragua", "text": "Il Nicaragua prende il suo nome da Nicarao, capo della trib\u00f9 di nativi americani che viveva attorno all'attuale lago Nicaragua. Il ritrovamento delle impronte di Acahualinca nei pressi del versante meridionale del Lago Managua testimoniano la presenza umana sul territorio risalente ad almeno 6.000 anni a.C.. \nLa conquista spagnola.\nNel 1522, i primi spagnoli entrarono nella regione che sarebbe divenuta nota come Nicaragua. Gil Gonz\u00e1lez D\u00e1vila, assieme ad una piccola forza, ne raggiunse la parte occidentale dopo una marcia attraverso la Costa Rica, a seguito di un quasi disastro mentre esplorava la costa occidentale dell'America Centrale. Gonz\u00e1lez D\u00e1vila procedette ad esplorare le fertili vallate occidentali e rimase impressionato dalla civilt\u00e0 india che vi trov\u00f2. Con il suo piccolo esercito raccolse oro e battezz\u00f2 gli indios lungo il cammino. Alla fine si imposero talmente sulle trib\u00f9 locali che queste li attaccarono riuscendo quasi ad annichilirli. Gonz\u00e1lez D\u00e1vila fece ritorno al punto di partenza della sua spedizione, a Panama e relazion\u00f2 sulle sue scoperte, chiamando l'area \"Nicaragua\". Comunque, il governatore Pedrarias D\u00e1vila tent\u00f2 di arrestarlo e di confiscarne il tesoro. Gonz\u00e1lez D\u00e1vila fu costretto a fuggire a Santo Domingo per preparare un'altra spedizione.\nNel giro di pochi mesi il Nicaragua venne invaso da diverse forze spagnole, ognuna comandata da un conquistador. Gonz\u00e1lez D\u00e1vila venne autorizzato per decreto reale, e vi giunse dalla costa caraibica dell'Honduras. Francisco Hern\u00e1ndez de C\u00f3rdoba agli ordini del governatore di Panam\u00e1 si avvicin\u00f2 dalla Costa Rica. Pedro de Alvarado e Crist\u00f3bal de Olid agli ordini di Hern\u00e1n Cort\u00e9s, arrivarono dal Guatemala attraverso El Salvador e Honduras.\nC\u00f3rdoba apparentemente, arriv\u00f2 con l'intenzione di colonizzare. Nel 1524, fond\u00f2 degli insediamenti permanenti nella regione, tra cui due delle principali citt\u00e0 del Nicaragua: Granada sul Lago Nicaragua e Le\u00f3n a est del Lago di Managua. Ma trov\u00f2 presto necessario preparare delle difese per le citt\u00e0 e andare all'offensiva contro le incursioni degli altri conquistadores.\nL'inevitabile scontro tra le varie forze spagnole non imped\u00ec la loro devastazione della popolazione indigena, le cui civilizzazioni vennero distrutte. La serie di battaglie divenne nota come \"La guerra dei Capitani\". Nel 1529, la conquista del Nicaragua era completata. Diversi conquistadores ne uscirono vincitori, e alcuni vennero giustiziati o assassinati. Pedrarias D\u00e1vila fu un vincitore; anche se aveva perso il controllo di Panam\u00e1, si era trasferito in Nicaragua stabilendo la sua base a Le\u00f3n. Attraverso abili macchinazioni diplomatiche, egli divenne il primo governatore della colonia.\nIl territorio venne suddiviso tra i conquistadores. L'area di maggiore interesse era la parte occidentale. Essa includeva una ampia e fertile valle, con grossi laghi e una serie di vulcani e lagune vulcaniche. Molti indios vennero ridotti in schiavit\u00f9 per sviluppare e mantenere tali propriet\u00e0. Altri vennero messi a lavorare nelle miniere del Nicaragua Settentrionale, ma la gran parte venne inviata come schiavi a Panam\u00e1 e in Per\u00f9, con notevole profitto per la nuova aristocrazia terriera. Molti indios morirono di malattie e maltrattamenti da parte degli spagnoli, che controllavano tutto quanto era necessario per la loro sussistenza.\nDa colonia a nazione.\nNel 1538, venne fondato il Vicereame della Nuova Spagna, comprendente tutto il Messico e l'America Centrale, ad eccezione di Panam\u00e1. Nel 1570, la parte meridionale della Nuova Spagna venne designata come capitaneria generale del Guatemala. L'area del Nicaragua venne divisa in \"parties\" amministrativi, con Le\u00f3n come capitale. Nel 1610, ci fu l'eruzione del vulcano Momotombo, che distrusse la capitale. Venne ricostruita a nord-ovest del sito originario.\nLa storia del Nicaragua rimase relativamente statica per trecento anni dopo la conquista. Ci furono piccole guerre civili e ribellioni che vennero rapidamente soppresse. La regione era soggetta a frequenti incursioni da parte dei pirati olandesi, francesi e britannici; la citt\u00e0 di Granada venne invasa due volte, nel 1658 e nel 1660.\nIl Nicaragua divenne parte dell'Impero Messicano e ottenne poi l'indipendenza divenendo parte delle Province Unite dell'America Centrale nel 1821 e repubblica indipendente nel 1838. La Mosquito Coast sull'Oceano Atlantico, venne reclamata dal Regno Unito (e dagli stati che lo precedettero) come protettorato dal 1655 al 1850; questo venne delegato all'Honduras nel 1859 e trasferito al Nicaragua nel 1860, anche se rimase autonomo fino al 1894.\nGran parte della politica nicaraguense dopo l'indipendenza fu caratterizzata dalla rivalit\u00e0 tra l'\u00e9lite liberale di Le\u00f3n e l'\u00e9lite conservatrice di Granada. Questa rivalit\u00e0 degener\u00f2 spesso nella guerra civile, in particolare durante gli anni 1840 e 1850. Inizialmente invitato dai liberali nel 1855 ad unirsi alla loro lotta contro i conservatori, un avventuriero statunitense chiamato William Walker (in seguito giustiziato in Honduras) venne eletto alla presidenza nel 1856. L'Honduras e altre nazioni centroamericane si unirono per cacciarlo dal Nicaragua nel 1857, dopo di che segu\u00ec un periodo di tre decenni di governo conservatore.\nAvvantaggiandosi delle divisioni tra le file dei conservatori, Jos\u00e9 Santos Zelaya guid\u00f2 una rivolta liberale che lo port\u00f2 al potere nel 1893. Zelaya pose fine alla lunga disputa con il Regno Unito sulla costa atlantica nel 1894, reincorporando la Mosquito Coast nel Nicaragua.\nCoinvolgimento statunitense (1909-1933).\nComunque, nel 1909, gli Stati Uniti fornirono sostegno politico alle forze guidate dai conservatori che si ribellavano al presidente Zelaya. Tra i motivi statunitensi c'erano differenze sul proposto Canale del Nicaragua, il potenziale nicaraguense come influenza destabilizzante nella regione, e i tentativi di Zelaya di regolare l'accesso straniero alle risorse naturali del paese. Il 18 novembre 1909 delle navi da guerra statunitensi vennero inviate nell'area, dopo che 500 rivoluzionari (tra cui due statunitensi) erano stati giustiziati per ordine di Zelaya. Gli USA giustificarono l'intervento sostenendo la protezione di vite e propriet\u00e0 statunitensi. Zelaya si dimise pi\u00f9 tardi nello stesso anno. I Marines occuparono il Nicaragua fino al 1933 (dal 1912 al 1925 e dal 1926 al 1933, con un intervallo di 9 mesi tra i due periodi). Dal 1910 al 1926, il partito conservatore domin\u00f2 il Nicaragua. A seguito dell'evacuazione dei Marines, si ebbe un nuovo violento conflitto tra liberali e conservatori nel 1926, noto come Guerra Costituzionalista, che produsse un governo di coalizione e il ritorno dei Marines statunitensi.\nDal 1927 al 1933, il generale Augusto C\u00e9sar Sandino guid\u00f2 una sostenuta guerriglia, prima contro il regime conservatore e successivamente contro i Marines, che si ritirarono con la formazione di un nuovo governo liberale. Sandino rigett\u00f2 un accordo negoziale del 1927, presentato dagli USA per porre fine agli ultimi episodi di combattimento tra liberali e conservatori.\nLa rivolta costrinse infine gli USA al compromesso e a lasciare il paese. Quando gli statunitensi se ne andarono nel 1933, crearono la Guardia Nacional (Guardia Nazionale), una forza combinata militare e di polizia, addestrata ed equipaggiata dagli USA e pensata per essere fedele agli interessi statunitensi. Anastasio Somoza Garc\u00eda, buon amico del governo statunitense, venne messo al potere. Egli fu uno dei tre governanti del paese, gli altri erano l'estremamente popolare Sandino e un presidente principalmente di facciata, Juan Bautista Sacasa.\nLa \"Nicaraguan Campaign Medal\", una decorazione della Marina Militare degli Stati uniti, venne istituita in seguito per quei soldati statunitensi che svolsero compiti in Nicaragua durante i primi anni del XX secolo.\nI Somoza (1936-1979).\nGoverno di Anastasio Somoza Garc\u00eda.\nCon il supporto statunitense Anastasio Somoza Garc\u00eda sbaragli\u00f2 i suoi oppositori politici, incluso Sandino, che venne assassinato da ufficiali della Guardia Nacional nel febbraio 1934, in violazione di un accordo di salvacondotto, e prese la presidenza nel 1936. La famiglia Somoza avrebbe governato fino al 1979.\nLa prima opposizione al regime di Somoza arriv\u00f2 dalla classe media colta e dai benestanti solitamente conservatori che vennero estromessi da Somoza, il quale mise amici e familiari al controllo dell'economia nazionale. Di fronte alla restrizione alla libert\u00e0 di parola, questi tentativi di resistenza non ebbero successo. Molti appartenenti a queste classi lasciarono il Nicaragua, ironicamente, la destinazione erano spesso gli Stati Uniti. Una notevole eccezione fu Pedro Joaqu\u00edn Chamorro Cardenal, editore di \"La Prensa\", il quotidiano pi\u00f9 popolare del paese, la cui reputazione internazionale e il continuo rifiuto della violenza lo portarono ad essere tutto meno che intoccabile per il regime.\nL'opposizione liberale inizi\u00f2 a venire eclissata dai molto pi\u00f9 radicali e violenti marxisti. Il 21 settembre 1956, un giovane marxista, Rigoberto L\u00f3pez P\u00e9rez, si intrufol\u00f2 ad un ricevimento cui partecipava il presidente e gli spar\u00f2 nel petto. Mentre l'assassino mor\u00ec rapidamente per i colpi d'arma da fuoco che giunsero in risposta, Somoza mor\u00ec pochi giorni dopo, nell'ospedale statunitense che si trovava nella Zona del Canale di Panama.\nL'ascesa al potere di Somoza e la formazione di una dittatura.\nLe divisioni interne al Partito Conservatore nelle elezioni del 1932, aprirono la strada che port\u00f2 il liberale Juan Bautista Sacasa ad assumere il potere. La sua inizi\u00f2 come una presidenza inerentemente debole\u2014difficilmente costituiva un ostacolo formidabile per un Somoza che si apprestava a costruire la sua influenza personale sul Congresso e sul Partito Liberale al governo. La popolarit\u00e0 del presidente Sacasa diminu\u00ec a causa delle sue scarse doti di leadership e di accuse di brogli durante le elezioni del Congresso nel 1934. Somoza Garc\u00eda benefici\u00f2 del potere in calo di Sacasa, e al tempo stesso riun\u00ec assieme la Guardia Nazionale e il Partito Liberale (Partido Liberal-PL) allo scopo di vincere le elezioni presidenziali del 1936. Somoza Garcia coltiv\u00f2 inoltre l'appoggio degli ex presidenti Moncada e Chamorro, mentre consolidava il controllo all'interno del Partito Liberale.\nAll'inizio del 1936, Somoza affront\u00f2 apertamente il presidente Sacasa usando la forza militare per trasferire i funzionari governativi locali fedeli al presidente e sostituirli con suoi uomini fidati. Il crescente confronto militare di Somoza Garc\u00eda port\u00f2 Sacasa a dimettersi il 6 giugno 1936. Il Congresso nomin\u00f2 Carlos Brenes Jarqu\u00edn, un compagno di Somoza Garc\u00eda, come presidente ad interim e rinvi\u00f2 le elezioni presidenziali a dicembre. In novembre, Somoza si dimise da direttore capo della Guardia Nazionale, aderendo cos\u00ec ai requisiti costituzionali per l'eleggibilit\u00e0 a concorrere alla carica di presidente. Il Partito Liberal-Nazionalista (Partido Liberal Nacionalista\u2014PLN) venne fondato con l'appoggio di una fazione del Partito Conservatore a sostegno della candidatura di Somoza Garcia. Questi venne eletto presidente nelle elezioni di dicembre, con il notevole risultato di 107.201 voti contro 108. Il 1\u00ba gennaio 1937 egli riprese il controllo della Guardia Nazionale, combinando i ruoli di presidente e di direttore capo delle forze armate.\nDopo la vittoria di Somoza nelle elezioni presidenziali del dicembre 1936, egli procedette diligentemente a consolidare il suo potere all'interno della Guardia Nazionale, dividendo al tempo stesso i suoi avversari politici. A membri della famiglia e amici stretti vennero date posizioni chiave all'interno di governo ed esercit\u00f2. La famiglia Somoza controllava anche il PLN, il quale a sua volta controllava la legislatura e il sistema giudiziario, dando cos\u00ec a Somoza il potere assoluto in qualsiasi ambito della politica nicaraguense. L'opposizione politica nominale venne permessa fintanto che non minacciava l'\u00e9lite al governo. La Guardia Nazionale di Somoza Garcia represse gravi opposizioni politiche e dimostrazioni antigovernative. Il potere istituzionale della Guardia Nazionale crebbe in molte delle imprese controllate dal governo, fino a giungere a controllare la radio nazionale e le linee telegrafiche, il servizio postale e il servizio immigrazione, servizi sanitari, il fisco e le ferrovie nazionali.\nIn meno di due anni dalla sua elezione, Somoza Garcia, sconfiggendo il Partito Conservatore, dichiar\u00f2 la sua intenzione di restare al potere oltre il suo mandato presidenziale. Quindi, nel 1938, Somoza Garcia nomin\u00f2 un'Assemblea Costituente che diede al presidente poteri estesi e lo rielesse per altri otto anni. Un'Assemblea Costituente, estensione del mandato presidenziale da quattro a sei anni, e clausole che permettevano al presidente di decretare leggi riguardanti la Guardia Nazionale senza consultare il Congresso, assicurarono a Somoza il controllo assoluto sullo Stato e l'esercito. Il controllo sui meccanismi elettorali e legislativi forn\u00ec le basi per una dittatura permanente.\nI giovani Somoza.\nA Somoza Garc\u00eda successero i suoi due figli. Luis Somoza Debayle divenne dittatore, ma il fratello Anastasio Somoza Debayle resse le vere redini del potere in quanto capo della Guardia Nazionale. Diplomato all'accademia militare statunitense di West Point, Anastasio fu ancor pi\u00f9 vicino agli USA di quanto lo fu il padre e si raccontava che parlasse meglio l'inglese dello spagnolo.\nAnche i rivoluzionari vennero notevolmente rafforzati, grazie alla rivoluzione cubana. Questa forn\u00ec speranza e ispirazione ai rivoluzionari, oltre ad armi e finanziamenti. Operando dalla Costa Rica essi formarono il \"Frente Sandinista de Liberacion Nacional\" (FSLN) e divennero noti come \"Sandinisti\". Essi presero il nome dall'ancor leggendario Augusto C\u00e9sar Sandino. Con l'aiuto degli Stati Uniti, i fratelli Somoza riuscirono a sconfiggere la guerriglia.\nIl presidente Luis Somoza Debayle, messo sotto pressione dai ribelli, annunci\u00f2 che nel febbraio 1963 si sarebbero svolte delle elezioni nazionali. Venne fatta una riforma che stabiliva il voto segreto e una commissione elettorale di supervisione (anche se il Partito Conservatore non elesse mai alcun membro della commissione). Somoza aveva anche introdotto un emendamento costituzionale che avrebbe impedito a membri della sua famiglia di succedergli. L'opposizione era estremamente scettica circa le promesse di Somoza, e alla fine la dittatura prosegu\u00ec, passando a Anastasio Somoza Debayle dopo che Luis mor\u00ec per un attacco cardiaco nel 1967.\nNegli anni 1970, Anastasio Somoza Debayle, come il fratello e il padre prima di lui, veniva considerato da molti come un cleptocrate, dato che possedeva il 20% dei migliori terreni agricoli. I contadini senza terra lavoravano in grandi piantagioni durante la breve stagione del raccolto e ricevevano stipendi bassi fino a 1 dollaro statunitense al giorno. Nella disperazione, molti di questi poveri lavoratori migrarono a est, cercando una loro terra vicino alla foresta pluviale. Nel 1968, l'Organizzazione Mondiale della Sanit\u00e0 trov\u00f2 che l'inquinamento dell'acqua era responsabile del 17% delle morti in Nicaragua.\nCoinvolgimento economico statunitense.\nDal 1945 al 1960, la Nicaraguan Long Leaf Pine Company (NIPCO), societ\u00e0 a propriet\u00e0 statunitense, pag\u00f2 direttamente alla famiglia Somoza milioni di dollari in cambio di vantaggi alla compagnia, come ad esempio il non dover riforestare le aree disboscate. Nel 1961, la NIPCO aveva tagliato tutti i pini costieri sfruttabili economicamente nel Nicaragua Nordorientale. L'espansione delle piantagioni di cotone negli anni cinquanta e degli allevamenti di bestiame negli anni sessanta, costrinsero le famiglie contadine ad abbandonare le aree che avevano coltivato per decenni. Alcuni vennero costretti dalla Guardia Nazionale a trasferirsi nei progetti di colonizzazione nella foresta pluviale. Alcuni si spostarono a est sulle colline, dove ripulirono la foresta per poter creare piantagioni. L'erosione del suolo comunque, li costrinse ad abbandonare le loro terre e spostarsi ancor pi\u00f9 all'interno della foresta. Gli allevamenti di bestiame arrivarono allora a reclamare le terre abbandonate. Contadini e allevatori proseguirono questo spostamento sempre pi\u00f9 all'interno della foresta pluviale. Nei primi anni 1970 il Nicaragua era diventato il principale fornitore di carne bovina degli USA. Carne che andava a sostenere le catene di fast food e la produzione di cibo per animali domestici. Sei fabbriche di confezionamento della carne a Miami e il pi\u00f9 grande macello del Nicaragua erano di propriet\u00e0 del presidente Anastasio Somoza Debayle.\nSempre negli anni 1950 e 1960, il 40% di tutte le esportazioni statunitensi di fitofarmaci andavano in America Centrale. Il Nicaragua e i suoi vicini facevano ampio uso di composti vietati negli USA, quali DDT, endrina, dieldrina e lindane. In uno studio del 1977 venne rivelato che le madri che vivevano a Le\u00f3n avevano una quantit\u00e0 di DDT nel loro latte materno che era 45 volte superiore a quella ritenuta sicura dall'OMS.\nInsurrezione sandinista (1961 - 1979).\nUn importante punto di svolta avvenne nel dicembre 1972. Il terremoto di Managua, che uccise oltre 10.000 persone e lasci\u00f2 500.000 senzatetto. Molti aiuti internazionali vennero inviati nella nazione, ma fino a met\u00e0 di questi finirono nelle tasche di Somoza e di uomini della Guardia Nazionale. Come risultato, gran parte del centro di Managua, devastato dal sisma, non venne mai ricostruito. Ci\u00f2 non solo fece infuriare i nucaraguensi, ma inizi\u00f2 anche ad alienare le simpatie degli Stati Uniti. La violenta opposizione al governo, in particolare alla corruzione diffusa, venne quindi rinnovata con la rivitalizzazione dei Sandinisti, questa volta sostenuti da Cuba e dall'Unione Sovietica.\nSomoza reag\u00ec violentemente dopo che uno dei suoi amici pi\u00f9 cari venne preso in ostaggio e giustiziato. Venne dichiarata la legge marziale e la Guardia Nazionale inizi\u00f2 a radere al suolo i villaggi nella giungla sospettati di aiutare i ribelli. I gruppi per la difesa dei diritti umani condannarono le azioni, ma il presidente statunitense Gerald Ford si rifiut\u00f2 di rompere l'alleanza con Somoza.\nMentre i continui attacchi della Guardia Nazionale fecero molte vittime tra la popolazione civile, i ribelli guadagnavano consensi, e intensificarono i loro assalti contro il governo. La nazione scivol\u00f2 nella guerra civile nel 1978, con l'assassinio di Pedro Chamorro, che aveva continuato ad opporsi alla violenza contro il regime. 50.000 persone si presentarono al suo funerale.\nLe forze Sandiniste, sostenute da Cuba e radunate in Honduras e Costa Rica, avanzarono nel paese e iniziarono a occupare comunit\u00e0 isolate. Altre citt\u00e0 si sollevarono, espellendo le unit\u00e0 della Guardia Nazionale. Somoza rispose con crescente brutalit\u00e0. Quando Le\u00f3n cadde nelle mani dei Sandinisti, egli ordin\u00f2 all'aviazione militare di \"bombardare tutto ci\u00f2 che si muove finch\u00e9 non smette di muoversi.\"\nGli USA sapevano che i Somoza erano impopolari, cos\u00ec perseguirono una politica di \"\"Somozismo\" senza Somoza\". Quando questa tattica fall\u00ec, Somoza cerc\u00f2 di mantenere la sua influenza per mano della Guardia Nazionale. Nel giugno 1979 la Guardia Nazionale stava compiendo enormi atrocit\u00e0 nella guerra contro i Sandinisti, bombardando quartieri residenziali di Managua e uccidendo migliaia di persone. A quel punto, l'ambasciatore statunitense invi\u00f2 un cablogramma alla Casa Bianca in cui riferiva che sarebbe stato \"malconsigliato\" dire alla Guardia di cessare i bombardamenti, perch\u00e9 una tale azione avrebbe aiutato i Sandinisti a prendere il potere. Quando la Guardia Nazionale giustizi\u00f2 Bill Stewart, reporter della ABC e venne trasmesso un vivido filmato dell'esecuzione, l'opinione pubblica statunitense prese ancor pi\u00f9 in antipatia Somoza. Alla fine, il presidente Jimmy Carter rifiut\u00f2 a Somoza l'aiuto militare statunitense, ritenendo che la natura repressiva del governo avesse prodotto il sostegno popolare alla rivolta Sandinista.\nIl periodo sandinista (1979-1990).\nLa rivoluzione sandinista.\nMentre il governo di Somoza collassava, gli USA aiutarono Somoza e i comandanti della Guardia Nazionale a fuggire. Somoza fugg\u00ec in esilio a Miami. I ribelli avanzarono vittoriosamente sulla capitale. Il 19 luglio 1979 venne proclamato un nuovo governo, sotto una giunta provvisoria guidata da Daniel Ortega (all'epoca trentacinquenne) e che comprendeva Violeta Chamorro, vedova di Pedro.\nLe Nazioni Unite stimarono i danni materiali prodotti dalla guerra rivoluzionaria in 480 milioni di dollari. Il FSLN prese il controllo di una nazione piagata da malnutrizione, malattie e contaminazioni da sostanze tossiche. Il Lago di Managua venne considerato morto a causa di decenni di uso indiscriminato di fitofarmaci, inquinamento prodotto da sostanze chimiche tossiche delle industrie della zona e da scarichi fognari non depurati. L'erosione del terreno e le tempeste di polvere causate dalla deforestazione erano un altro problema del Nicaragua all'epoca. Per contrastare queste crisi, l'FSLN cre\u00f2 l'Istituto Nicaraguense per le Risorse Naturali e l'Ambiente.\nI Sandinisti uscirono vittoriosi dalle elezioni nazionali del 4 novembre 1984. Anche se le elezioni vennero certificate come \"libere e regolari\" da osservatori internazionali, ci furono molti gruppi, tra cui l'opposizione politica nicaraguense e l'amministrazione Reagan, che contestarono restrizioni politiche poste dal governo sull'opposizione. Il principale candidato dell'opposizione era Arturo Cruz, sostenuto dagli USA, che cedette alle pressioni del governo statunitense per non prendere parte alle elezioni del 1984. Altri partiti di opposizione, come il Partito Conservatore Democratico e il Partito Liberale Indipendente, furono entrambi liberi di denunciare il governo Sandinista e partecipare alle elezioni. Secondo lo storico Christopher Andrew le paure dei gruppi di opposizione erano fondate, poich\u00e9 l'FSLN avrebbe in effetti soppresso attivamente i partiti dell'opposizione di destra lasciando soli i partiti moderati, con Ortega che sosteneva che i moderati \"non presentavano alcun pericolo e servivano come conveniente facciata verso il mondo esterno\". Ortega venne eletto presidente nel 1984 con una maggioranza schiacciante, ma gli ultimi anni di guerra avevano chiesto un tributo esagerato all'economia del Nicaragua e avevano lasciato molte famiglie in situazioni abbastanza difficili.\nL'ingerenza USA ed il finanziamento dei \"Contras\".\nIl presidente Carter sper\u00f2 inizialmente che un continuato aiuto da parte degli USA avrebbe fatto s\u00ec che i Sandinisti non formassero un governo Marxista-Leninista dottrinario, allineato con il blocco sovietico. Dato per\u00f2 il supporto fornito in passato dagli USA alla famiglia Somoza, e l'ideologia Marxista militante del governo dell'FSLN (molte delle principali figure tra i Sandinisti avevano da lungo tempo relazioni con l'URSS e con Cuba), l'approccio di Carter aveva poco senso. L'amministrazione Carter riserv\u00f2 ai Sandinisti dei finanziamenti minimi per iniziare, ma i Sandinisti si allontanarono risolutamente dagli USA e con l'aiuto di Cuba e dell'Europa dell'est costruirono un esercito di 75.000 uomini. La ricostruzione comprendeva carri armati pesanti T-55, artiglieria pesante e elicotteri da assalto HIND, un rafforzamento senza precedenti che rese l'esercito Sandinista pi\u00f9 potente di quelli dei suoi vicini messi assieme. I sovietici si impegnarono anche a fornire dei caccia MiG 21, ma con fastidio dei Sandinisti, gli aerei non vennero mai consegnati.\nManagua divenne la seconda capitale dell'emisfero (dopo l'Avana) ad ospitare un'ambasciata della Repubblica Popolare di Corea. Ironicamente, alla luce delle tensioni tra i loro sponsor sovietici e la Cina, i Sandinisti permisero a Taiwan di mantenere la sua missione diplomatica e rifiutarono alla Repubblica Popolare Cinese di entrare nel paese.\nLa prima sfida al nuovo e potente esercito arriv\u00f2 da gruppi della Guardia Nazionale di Somoza che avevano trovato rifugio in Honduras. I Contras finirono presto sotto il controllo delle \u00e9lite affaristiche nicaraguensi che si opponevano alle politiche Sandiniste che miravano ad appropriarsi delle loro propriet\u00e0. La catena di comando dei Contras comprendeva alcuni ex membri della Guardia Nazionale, tra questi il fondatore e comandante dei Contras Enrique Berm\u00fadez. Un altro importante comandante, era invece un ex eroe Sandinista, Ed\u00e9n Pastora, noto come \"Commadante Zero\", che rifiut\u00f2 l'orientamento Leninista dei suoi compagni.\nCon l'elezione di Ronald Reagan nel 1980, le relazioni tra Stati Uniti e regime Sandinista divennero un fronte attivo della guerra fredda. L'amministrazione Reagan insistette sulla \"minaccia comunista\" posta dai Sandinisti; reagendo in particolare al supporto che a questi veniva fornito dal presidente cubano Fidel Castro, alle strette relazioni militari con sovietici e cubani, ma anche portando avanti il desiderio dell'amministrazione Reagan di proteggere gli interessi statunitensi nella regione, che erano minacciati dalle politiche del governo sandinista. Gli Stati Uniti sospesero rapidamente gli aiuti al Nicaragua e aumentarono la fornitura di armi e di addestramento ai Contras stanziati nel vicino Honduras e ai gruppi loro alleati basati nel sud della Costa Rica. La pressione statunitense contro il governo Sandinista crebbe, con attacchi ai porti e alle installazioni petrolifere nicaraguensi (settembre 1983-marzo 1984) e il posizionamento di mine magnetiche fuori dai porti nicaraguensi (inizi del 1984), azioni che vennero condannate come illegali (27 giugno 1986 \"Nicaragua vs. Stati Uniti\") dalla Corte internazionale di giustizia. Gli USA rifiutarono di pagare una multa e sostennero che la corte non era competente sul caso. L'Assemblea Generale delle Nazioni Unite approv\u00f2 una risoluzione allo scopo di spingere gli USA a pagare l'ammenda. Anche se solo Israele ed El Salvador, che avevano anch'essi dispute con il Nicaragua, votarono assieme agli USA, la cifra non \u00e8 stata ancora pagata. Jeane Kirkpatrick, l'ambasciatrice statunitense all'ONU durante l'amministrazione Reagan, critic\u00f2 la corte definendola un organo \"semi giudiziario\". Gli USA erano legalmente vincolati alle decisioni della corte, avendo firmato un trattato ed essendo ricorsi ad essa in altre circostanze. Il 1\u00ba maggio 1985 Reagan eman\u00f2 un ordine esecutivo che imponeva un embargo economico completo sul Nicaragua, che rimase in vigore fino al marzo 1990.\nNel 1982, il Congresso degli Stati Uniti viet\u00f2 ulteriori aiuti diretti ai Contras con l'emendamento Boland. I funzionari di Reagan tentarono di rifornirli illegalmente con i ricavi della vendita di armi all'Iran e con donazioni di terzi, innescando lo scandalo Iran-Contras del 1986-87. Il reciproco sfinimento, le paure dei Sandinisti verso l'unit\u00e0 dei Contras o un loro successo militare, e la mediazione da parte di altri governi regionali, portarono al cessate il fuoco di Sapoa tra Sandinisti e Contras (23 marzo 1988) e ai successivi accordi (febbraio/agosto 1989) per la reintegrazione dei Contras nella societ\u00e0 nicaraguense, preparatori di nuove elezioni generali che vennero poi conquistate con una vittoria schiacciante dal partito identificato con i Contras.\nIl periodo post-sandinista.\nCon una secca e sorprendente sconfitta (ABC news aveva previsto un margine di 16 punti percentuali per la vittoria dei Sandinisti - persero invece di 14), l'FSLN cedette all'Unione di Opposizione Nazionale guidato da Violeta Chamorro, vedova di Pedro Joaqu\u00edn Chamorro Cardenal, assassinato dai somozisti il 10 gennaio 1978 in quanto proprietario del quotidiano liberale \"La Prensa\", nelle elezioni del 25 febbraio 1990, ma controllava ancora gran parte dell'esercito, dei sindacati e dei tribunali. Durante i quasi sette anni in carica della presidente Chamorro, il suo governo ottenne grandi successi nel consolidamento delle istituzioni democratiche, nel far avanzare la riconciliazione nazionale, nello stabilizzare l'economia, privatizzando le imprese statali, e riducendo le violazioni dei diritti umani. Nel febbraio 1995, il comandante generale dell'esercito popolare Sandinista Humberto Ortega venne sostituito, in accordo con quanto previsto dal nuovo codice militare fatto entrare in vigore nel 1994 dal generale Joaqu\u00edn Cuadra, che stabil\u00ec una politica di maggiore professionismo all'interno dell'esercito del Nicaragua. Una nuova legge per l'organizzazione della polizia venne approvata dall'Assemblea Nazionale e tramutata in legge nell'agosto 1996, e codificava ulteriormente sia il controllo civile sulla polizia, sia la professionalizzazione di questa.\nIl 20 ottobre 1996 si tennero le elezioni presidenziali, legislative e comunali. Anche queste vennero giudicate libere e regolari dagli osservatori internazionali e dal gruppo nazionale di osservatori elettorali di \u00c9tica y Transparencia (Etica e Trasparenza), nonostante un certo numero di irregolarit\u00e0, dovute in larga parte a difficolt\u00e0 logistiche e a leggi elettorali particolarmente complicate. Questa volta i nicaraguensi elessero l'ex sindaco di Managua, Arnoldo Alem\u00e1n, capo dell'Alleanza Liberale di centro-destra, che successivamente si consolid\u00f2 nel Partito Liberale Costituzionale (PLC). Alem\u00e1n continu\u00f2 a liberalizzare l'economia mantenendo la sua promessa della campagna elettorale di \"lavoro non parole\" completando progetti infrastrutturali quali autostrade, ponti e pozzi (grazie in gran parte agli aiuti stranieri ricevuti dopo l'uragano Mitch che colp\u00ec il Nicaragua nell'ottobre 1998). La sua amministrazione fu comunque macchiata da accuse di corruzione che produssero le dimissioni di diversi funzionari chiave a met\u00e0 del 2000. Alem\u00e1n venne in seguito arrestato e condannato a venti anni di prigione per corruzione.\nNel novembre 2000, in Nicaragua si svolsero le elezioni municipali. Il PLC di Alem\u00e1n ottenne la vittoria nella maggioranza delle municipalit\u00e0, ma l'FSLN and\u00f2 decisamente meglio nelle grandi aree urbane, ottenendo un numero significativo di capitali dipartimentali, tra cui Managua.\nLe elezioni presidenziali e legislative si tennero il 4 novembre 2001\u2014le quarte elezioni libere e corrette dal 1990. Enrique Bola\u00f1os del PLC venne eletto alla presidenza, sconfiggendo il candidato dell'FSLN Daniel Ortega, con uno scarto di 14 punti percentuali. Le elezioni vennero caratterizzate ancora una volta dagli osservatori internazionali come libere, corrette e pacifiche.\nIl Presidente Bola\u00f1os, insediato il 10 gennaio 2002, durante la sua campagna promise di rinvigorire l'economia, creare posti di lavoro, combattere la corruzione e appoggiare la guerra contro il terrorismo.\nNel novembre 2006 le elezioni presidenziali furono vinte da Daniel Ortega, riportandolo al potere dopo 16 anni di opposizione. Osservatori internazionali, fra cui il Centro Carter, hanno giudicato le elezioni \"libere e regolari\".\nLa nazione ha parzialmente ricostruito la sua economia durante gli anni 1990, ma venne colpita duramente dall'uragano Mitch alla fine di ottobre del 1998, quasi esattamente dieci anni dopo il parimenti distruttivo uragano Joan."}
{"id": "214945", "revid": "1632387", "url": "https://it.wikipedia.org/wiki?curid=214945", "title": "Tony Iommi", "text": "Fondatore e leader dei Black Sabbath nonch\u00e9 unico componente fisso della formazione, Iommi \u00e8 una delle maggiori figure di spicco dell'heavy metal: menzionato da molti chitarristi come fonte d'ispirazione e modello, \u00e8 considerato uno dei pionieri di questo genere tanto da essere stato inserito al primo posto nella classifica stilata dalla rivista \"Guitar World\" sui cento pi\u00f9 grandi chitarristi metal di sempre.\nBiografia.\nInizi.\nTony Iommi \u00e8 l'unico figlio di Anthony Frank Iommi, nato in Brasile da genitori originari di Frosinone, e Sylvia Maria Valenti, nata a Palermo e figlia di proprietari di vigneti. Crebbe ascoltando prevalentemente jazz e blues e cita come principale modello di ispirazione il chitarrista degli Shadows Hank Marvin.\nDurante il periodo scolastico ebbe modo di conoscere il futuro cantante dei Black Sabbath Ozzy Osbourne mentre una volta conclusi gli studi inizi\u00f2 a lavorare in un'officina metallurgica. Dopo essere stato scelto alla fine del 1968 come temporaneo rimpiazzo nei Jethro Tull si convinse di avere la possibilit\u00e0 di diventare un musicista professionista, ma durante uno dei suoi ultimi turni di lavoro una pressa gli amput\u00f2 le falangi superiori del medio e dell'anulare della mano destra: ricoverato in ospedale, venne dimesso dopo un mese di inutili tentativi di riattaccare le parti amputate. Prov\u00f2 quindi a imparare a suonare da destro ma non ci riusc\u00ec e cadde in un periodo di profonda depressione, decidendo di abbandonare la chitarra; un giorno, per\u00f2, ascolt\u00f2 la musica di Django Reinhardt, celebre chitarrista belga di origini sinte che continu\u00f2 a suonare pur essendo rimasto menomato ad una mano a causa di un incidente: la sua esperienza incoraggi\u00f2 Tony nel ricominciare a suonare ricorrendo all'applicazione di alcune protesi realizzate da lui stesso fondendo e sagomando alcuni tappi di flaconi di detersivo liquido \"Fairy\". Per poter suonare meglio con le protesi, che lo ostacolavano soprattutto nell'esecuzione del bending (per contro per\u00f2 gli permettono degli \"slide\" molto rapidi), scelse di accordare la sua chitarra un semitono sotto perch\u00e9 le corde fossero meno tese: a questa scelta, inizialmente compiuta per necessit\u00e0, si deve il tipico suono cupo di Iommi. La pratica di accordare le chitarre e i bassi con accordature pi\u00f9 basse di quelle standard diverr\u00e0 poi una pratica comune in ambito hard rock e heavy metal.\nEsordio musicale.\nL'attivit\u00e0 musicale di Iommi inizi\u00f2 nel 1964, suonando in una band blues chiamata \"The Rockin' Chevrolets\". Inizi\u00f2 ad esibirsi dal vivo per poter entrare nel giro della musica e abbandonare il lavoro da operaio.\nNel 1966 entra nei \"The Rest\" e nei \"Mythology\", assieme al batterista e suo compagno di scuola Bill Ward. I due, dopo aver lasciato i gruppi, incontrarono Ozzy Osbourne tramite un annuncio inserito dal cantante in un negozio di dischi. Dopo che i tre si incontrarono, Osbourne port\u00f2 con s\u00e9 il chitarrista Geezer Butler (che suoner\u00e0, d'ora in poi, il basso), entrambi venivano da una band di breve vita chiamata \"Rare Breed\". Una volta uniti, formarono un sestetto (con il secondo chitarrista Jimmy Phillips e il sassofonista Alan \"Aker\" Clarke), chiamato \"Polka Tulk Blues Band\".\nPhillips e Clarke abbandonarono e i restanti membri accorciarono il nome in \"Polka Tulk\", in seguito cambiato in \"Earth\" ma, a causa di omonimia con un'altra band, decisero di chiamarsi, definitivamente, Black Sabbath.\nI Black Sabbath.\nCon la band, Tony comporr\u00e0 album storici dell'heavy metal, da citare \"Black Sabbath\", \"Paranoid\", \"Master of Reality\", \"Vol. 4\", \"Sabbath Bloody Sabbath\" e \"Heaven and Hell\".\nDopo i successi degli anni settanta, la storica formazione della band inizia a sfaldarsi dopo l'uscita di Ozzy Osbourne nel 1979, subendo numerosi cambi di formazione, con il solo Iommi a rimanere membro stabile. Negli anni, la formazione dei Black Sabbath vede l'alternarsi di rilevanti artisti come Ronnie James Dio, Ian Gillan, Tony Martin, Cozy Powell, Neil Murray Eric Singer e tanti altri.\nNel 1986 venne pubblicato \"Seventh Star\", con l'ex Deep Purple Glenn Hughes nelle vesti di cantante. In principio esso doveva essere un album solista di Iommi ma, per motivi contrattuali con la casa discografica, usc\u00ec con il nome \"Black Sabbath featuring Tony Iommi\".\n\u00c8 l'unico membro fisso dalla formazione e dal 2006 al 2010 ha partecipato al progetto Heaven &amp; Hell con la formazione dell'album \"Mob Rules\" dei Sabbath del 1981.\nA partire dal 2011 partecipa alla riunione dei Black Sabbath nella formazione classica, che nel 2013 ha pubblicato l'album 13, il primo di inediti dopo 18 anni e il primo con Ozzy Osbourne alla voce dopo 35 anni di assenza, in seguito le registrazioni dell'album e il tour il batterista Bill Ward \u00e8 stato sostituito da Brad Wilk.\nImpegni solisti.\nA cinque anni da \"Forbidden\", il chitarrista pubblica il suo primo disco \"ufficiale\" da solista chiamato \"Iommi\" (2000). Vi sono molti ospiti speciali nelle tracce dell'album come Ozzy Osbourne, Phil Anselmo, Brian May, Dave Grohl, Serj Tankian e Billy Corgan.\nNel 2004 esce il secondo \"The 1996 DEP Sessions\", inciso, originariamente, nel 1996 ma mai pubblicato. Di questo lavoro esiste anche un bootleg chiamato \"Eighth Star\", con Dave Holland (ex Judas Priest) alla batteria. Le parti di Holland vengono ri-registrate da Jimmy Copley. \"The 1996 DEP Sessions\" vede anche la collaborazione di Glenn Hughes (voce e basso) e i tastieristi Don Airey, Geoff Nicholls e Mike Exeter.\nNel 2005 viene lanciato sul mercato \"Fused\". Le musiche vengono composte da Iommi e il tastierista Bob Marlette mentre i testi sono di Glenn Hughes. Alla batteria \u00e8 presente il session man Kenny Aronoff.\nAltre attivit\u00e0.\nNel 1968 Tony ha suonato per poco nei Jethro Tull, sostituendo Mick Abrahams nel live dei Rolling Stones, \"Rock'n'Roll Circus\". Nel 1989 partecipa al progetto \"Rock Aid Armenia\", per aiutare il popolo armeno vittima di un violento terremoto nel 1988. Altri personaggi coinvolti in questa iniziativa sono Bryan Adams, Ritchie Blackmore, Bruce Dickinson, Keith Emerson, Ian Gillan, David Gilmour e Brian May. Insieme incidono un disco chiamato appunto \"Rock Aid Armenia\", ove vengono suonati brani di Black Sabbath, Queen, Iron Maiden, Asia, Rush, Pink Floyd.\nNel 1992, prende parte al \"Freddie Mercury Tribute Concert\", suonando quattro brani dei Queen con i membri restanti e con altri ospiti della manifestazione, come James Hetfield dei Metallica e Roger Daltrey degli Who. Ha collaborato anche con artisti come Skin e Gary Jules.\nNel 2006, Iommi ha formato il progetto Heaven &amp; Hell, che prendeva il nome dall'album omonimo dei Black Sabbath. Il gruppo era, inoltre, costituito dalla stessa formazione che incise l'album. Si sciolsero nel 2010, dopo la morte di Ronnie James Dio.\nNel 2013, Tony Iommi ha scritto la canzone \"Lonely Planet\" per il gruppo armeno Dorians.\nVita privata.\nTony \u00e8 sposato con Maria Sj\u00f6holm, ex-cantante del gruppo grunge svedese Drain STH. Sua figlia, Toni-Marie Iommi, \u00e8 stata cantante della band LunarMile,e poi solista. Recentemente lo ha reso nonno di due nipoti.\nNegli anni ottanta ebbe una relazione con la cantante angloamericana Lita Ford.\nIl 9 gennaio 2012 annuncia tramite il suo sito ufficiale che gli \u00e8 stato diagnosticato un linfoma in stadio iniziale.\n\u00c8 stato un grandissimo amico di John Bonham dei Led Zeppelin (che gli fece da testimone di nozze per il suo primo matrimonio), ed \u00e8 un grande amico del chitarrista dei Queen, Brian May.\nStile e riconoscimenti.\nIommi \u00e8 stato sempre un attivo sperimentatore di nuovi suoni e tecniche chitarristiche. \nSin dalla registrazione del primo album dei Black Sabbath, e poi per tutta la sua lunga carriera di chitarrista, Iommi ha legato indissolubilmente il suo sound alla famosa chitarra Gibson SG. Per questa suo lungo e proficuo sodalizio nel 1997 \u00e8 stato onorato dalla Gibson con la produzione del suo modello personalizzato di \"pick-up\", marchiato \"Tony Iommi signature series\".\nLo stile del chitarrista ha avuto un enorme impatto sulla musica heavy metal e i suoi riff sono avvertibili nello stile di molti chitarristi moderni. Secondo All Music Guide, Tony, assieme a Jimmy Page dei Led Zeppelin, \u00e8 stato il pioniere del genere. Iommi \u00e8 situato al 25\u00ba posto nella lista dei 100 migliori chitarristi secondo Rolling Stone.\nTra i chitarristi che citano Iommi un'influenza sono da menzionare Ross the Boss (Manowar, The Brain Surgeons), Paul Gilbert (Racer X, Mr. Big), Dimebag Darrell (Pantera, Damageplan), Scott Ian (Anthrax), James Murphy (Death, Testament, Obituary), Gary Holt (Exodus), Gus G. (Firewind), Dino Cazares (Fear Factory, Brujeria, Divine Heresy). Ha inoltre indicato, in un'intervista, James Hetfield come suo \"degno erede\" nello stile, riferendosi a lui come colui che ha meglio incarnato il suo metodo di composizione.\nIl 19 novembre 2013 \u00e8 stato insignito di un dottorato honoris causa dall'Universit\u00e0 di Coventry, \"come riconoscimento del suo contributo al mondo della musica popolare\"."}
{"id": "214956", "revid": "767487", "url": "https://it.wikipedia.org/wiki?curid=214956", "title": "Full Blown Rose", "text": "I Full Blown Rose sono stati un gruppo rock originario di New York City. Hanno realizzato brani utilizzati in alcune colonne sonore di film (per esempio \"Elektra\"). La formazione includeva Josephine Conigliaro (cantante), Matthieu Lechevalier (batteria) e Josh Allen (chitarra)."}
{"id": "214957", "revid": "124465730", "url": "https://it.wikipedia.org/wiki?curid=214957", "title": "Luigi Viola", "text": "Biografia.\nProfessore di latino e greco al liceo di Maddaloni (CE) nel 1878, vinse nel 1880 il concorso di Ispettore archeologico. Il Direttore Generale dell'Antichit\u00e0 Giuseppe Fiorelli lo invi\u00f2 allora a Taranto, dove diede inizio ai primi scavi archeologici nel Borgo Nuovo. A lui si deve la scoperta della massiccia cinta muraria della Taranto greca e del Tempio di Poseidone. \nIl rigore scientifico degli scavi eseguiti, costantemente relazionati e pubblicati sulle \"Notizie degli Scavi di Antichit\u00e0\", pose inoltre le basi per la ricostruzione topografica della citt\u00e0 in epoca antica.\nL'esperienza e l'accuratezza di Luigi Viola, sono rappresentati dalla famosa \"Lex Municipii Tarenti\": l'archeologo riusc\u00ec infatti ad acquistare e ricomporre alcuni frammenti bronzei del tutto corrosi, rinvenuti in un pozzo da un contadino, rendendo cos\u00ec possibile la lettura del documento che ampli\u00f2 le conoscenze della Taranto romana.\nTent\u00f2 invano di salvare dalla lottizzazione dei proprietari terrieri i terreni dove aveva ritrovato i resti della Taranto magnogreca, e, per impedire la dispersione dei reperti (molti dei quali venivano venduti all'asta), nel 1882 richiese al Governo la creazione a Taranto di una struttura museale permanente. Nel 1887, grazie ad regio decreto del Re Umberto I di Savoia, pot\u00e9 fondare il Museo nazionale archeologico di Taranto nell'ex-convento di San Pasquale, del quale divenne rettore e di cui avrebbe voluto fare un museo della Magna Grecia.\nSposatosi con una delle figlie della famiglia Cacace di Taranto, da cui ebbe il figlio Cesare Giulio, si allontan\u00f2 dagli studi per entrare in politica, diventando pi\u00f9 tardi sindaco della citt\u00e0. Trascorse gli ultimi anni di vita nella sua casa di campagna, dove aveva scoperto la Cripta del Redentore, un piccolo santuario rupestre."}
{"id": "214959", "revid": "125960570", "url": "https://it.wikipedia.org/wiki?curid=214959", "title": "Corte dei conti (Italia)", "text": "La Corte dei conti \u00e8 un organo di rilievo costituzionale, con funzioni di controllo e giurisdizionali, previsto dagli articoli e della Costituzione italiana, che la ricomprende tra gli organi ausiliari del Governo.\nStoria.\nLa Corte dei conti \u00e8 un organismo che risale ai primi anni di vita dello Stato italiano: fu istituita con la legge 14 agosto 1862, n. 800, perch\u00e9 vigilasse sulle amministrazioni dello Stato. Fu solennemente inaugurata a Torino il 10 ottobre 1862.\nEssa raccolse l'eredit\u00e0 di istituzioni che gi\u00e0 da tempo negli Stati preunitari vigilavano sulle pubbliche finanze: ad esempio, la \"Camera dei conti\" del Ducato di Savoia, poi Regno di Sardegna, risalente al 1351 e sostituita nel 1859 dalla \"Corte dei conti\", sulla quale verr\u00e0 modellata la nuova istituzione dello Stato unitario; la \"Camera dei conti\" del Regno Lombardo-Veneto, istituita nel 1771; la \"Regia Camera della Sommaria\" del Regno di Napoli, fondata nel 1444 e sostituita nel 1807 dalla \"Regia Corte dei Conti\". La revisione dei conti \u00e8 nota nello Stato Pontificio fin dai tempi della Camera Apostolica, istituzione operante gi\u00e0 nel XIII secolo. Nel 1828 fu istituita la \"Congregazione di revisione dei conti e degli affari di pubblica amministrazione\" (in seno alla stessa Camera Apostolica, sostituita poi dalla \"Consulta di Stato per le Finanze\" (1850-1870)\nLa normativa sulla corte dei conti \u00e8 frammentata: ricordiamo, in particolare, il t.u. relativo al R.D. 12 luglio 1934, n. 1214 integrato dal Decreto legge 15 novembre 1993, n. 453 (convertito, con modificazioni, in Legge 14 gennaio 1994, n. 19) e dalla Legge 14 gennaio 1994, n. 20 nonch\u00e9 dalla Legge 20 dicembre 1996, n. 639. Modifiche sono state introdotte anche dalla legge 205 del 2000.\nOrganizzazione.\nIl Consiglio di Presidenza \u00e8 l\u2019organo di autogoverno della magistratura contabile istituito con l\u2019art. 10 della legge 13 aprile 1988, n. 117, di seguito modificato dall\u2019art. 1, comma 1, del D.Lgs. 7.2.2006, n. 62, e di recente dall\u2019art. 11 della legge 4 marzo 2009, n. 15. Il Consiglio di Presidenza \u00e8 composto: dal Presidente della Corte dei conti, che lo presiede; dal Procuratore Generale della Corte dei conti; dal Presidente aggiunto della Corte dei conti o, in sua vece, dal Presidente di sezione pi\u00f9 anziano; da quattro membri eletti, due dalla Camera dei deputati e due dal Senato della Repubblica a maggioranza assoluta dei rispettivi componenti, tra i professori ordinari in materie giuridiche o gli avvocati con venti anni di esercizio professionale; da quattro membri eletti da e tra i magistrati della Corte dei conti, ripartiti tra le diverse qualifiche in proporzione alla rispettiva effettiva consistenza numerica quale risulta dal ruolo alla data del 1\u00ba gennaio dell\u2019anno di costituzione dell'organo.\nAlle sedute del Consiglio, tranne quelle in sede disciplinare, possono partecipare il Segretario Generale della Corte (Franco Massi) ed il magistrato addetto alla presidenza con funzioni di capo di gabinetto. Qualora, per specifiche questioni, uno dei due sia designato relatore, lo stesso ha diritto di voto per espressa delega del Presidente della Corte.\nI componenti elettivi durano in carica quattro anni e non sono nuovamente eleggibili per i successivi otto anni dalla scadenza dell\u2019incarico.\nEntro un mese dal suo insediamento, il Consiglio provvede alla costituzione delle Commissioni permanenti che hanno compiti istruttori e che riferiscono sulle materie di competenza del Consiglio.\nPossono, inoltre, essere istituite Commissioni temporanee su specifiche materie. La Corte dei Conti \u00e8 organizzata in uffici centrali e territoriali.\nLa Composizione dell'attuale IX Consiglio di Presidenza della Corte dei conti (insediatosi il 18 settembre 2018 e della durata di quattro anni) \u00e8 indicata sul sito della Corte dei Conti\nInnanzitutto, al vertice troviamo il Presidente, definito dalla Legge n. 15 del 4 marzo 2009 art. 11 comma 7 \"Organo di governo dell'istituto\". Poi vi \u00e8 il Consiglio di Presidenza, quale organo di amministrazione della magistratura contabile istituito con l'art. 10 della legge 13 aprile 1988, n. 117, modificato dall'art. 1, comma 1, del D. Lgs. 7 febbraio 2006, n. 62, e con componenti in numero ridotto a seguito della gi\u00e0 citata L. 15 del 2009, art. 11, con compiti minori ma assimilabili al Consiglio Superiore della Magistratura per i magistrati ordinari. Il Consiglio di Presidenza ha sede a Roma. \u00c8 composto: dal Presidente della Corte dei conti, che lo presiede; dal Procuratore Generale della Corte dei conti; dal Presidente aggiunto della Corte dei conti o del Presidente di sezione pi\u00f9 anziano; da 4 cittadini eletti, due dalla Camera dei deputati e due dal Senato della Repubblica a maggioranza assoluta dei rispettivi componenti, tra i professori ordinari in materie giuridiche o gli avvocati con venti anni di esercizio professionale; da 4 magistrati ripartiti tra le diverse qualifiche in proporzione alla rispettiva effettiva consistenza numerica quale risulta dal ruolo alla data del 1\u00ba gennaio dell'anno di costituzione dell'organo.\nL'organizzazione della Corte prevede Sezioni giurisdizionali e Sezioni di controllo, sia a livello centrale che territoriale. Le sezioni non sono uniformemente distribuite sul territorio nazionale, ma vi sono delle diversit\u00e0.\nAccanto alla Corte dei Conti a livello centrale troviamo la Procura Generale contabile retta dal Procuratore Generale e da 20 Vice Procuratori Generali. Situazione particolare \u00e8 quella della \"Procura Generale presso la Sezione giurisdizionale d'appello per la Regione Siciliana\", considerata quale sezione della Procura centrale nel territorio siciliano.\nLa Corte dei Conti prevede tre Sezioni giurisdizionali centrali d'Appello, con sede a Roma, presso la Corte dei Conti, nonch\u00e9 la \"Sezione giurisdizionale d'appello per la Regione Siciliana\", con sede a Palermo.\nPer quanto concerne le Sezioni centrali di controllo, previste in n. di 5, sono: la Sezione centrale di controllo di legittimit\u00e0 sugli atti del Governo e sugli atti delle amministrazioni dello Stato, Sezione centrale di controllo sulla gestione delle amministrazioni dello Stato, Sezione di controllo sugli enti, Sezione delle Autonomie, Sezione di controllo per gli affari comunitari e internazionali.\nInfine, sono presenti le Sezioni Riunite della Corte dei Conti, quali organi di chiusura del sistema di giurisdizione amministrativo-contabile con competenza a decidere sulle questione di massima e conflitti di competenza. La competenza \u00e8 articolata in 4 sezioni, con funzioni: giurisdizionale, di controllo, deliberante, consultiva, aventi sede a Roma, nonch\u00e9 3 sezioni speciali: Sezioni riunite per la Sardegna con sede a Cagliari, per la Sicilia con sede a Palermo e per il Trentino-Alto Adige con sede a Roma.\nLe sezioni regionali.\nPresso 16 Regioni sono presenti la Sezione giurisdizionale e la Sezione di controllo quali organi territoriali di giurisdizione contabile, nonch\u00e9 la Procura Regionale. Le Regioni sono: Piemonte, Lombardia, Veneto, Liguria, Emilia-Romagna, Toscana, Lazio, Marche, Umbria, Abruzzo, Molise, Campania, Puglia, Basilicata, Calabria e Valle d'Aosta.\nVi sono poi Regioni con una configurazione autonoma, tutte a statuto speciale:\nComposizione per le funzioni giurisdizionali.\nLa Corte dei conti, per l'espletamento delle funzioni giurisdizionali si articola in:\nLe procure.\nPresso ogni sezione giurisdizionale regionale opera una Procura regionale, con funzioni di Pubblico Ministero nei giudizi di responsabilit\u00e0 patrimoniale-amministrativa e contabile ed in generale nelle materie di contabilit\u00e0 pubblica. I magistrati del pubblico ministero hanno le medesime garanzie di indipendenza e inamovibilit\u00e0 dei magistrati dei collegi giudicanti; dispongono dei poteri istruttori previsti dall'art. 74 del T.U. Corte dei conti e dall'art. 5, 6\u00ba comma della L. 19/1994.\nIl Procuratore generale e i vice procuratori generali svolgono le funzioni di pubblico ministero presso le sezioni centrali di appello e presso le sezioni riunite.\nIl Procuratore generale ha anche funzioni di coordinamento generale delle procure regionali.\nComposizione per le funzioni di controllo.\nLe articolazioni della Corte dei conti in sede di controllo sono:\nLe Sezioni Riunite hanno competenza a definire, per ogni semestre dell'anno, i criteri generali e gli indirizzi di coordinamento per il controllo sulla successivo gestione del bilancio dello Stato e ad emettere il giudizio di parificazione del rendiconto generale dello Stato.\nFunzioni.\nCome visto la Corte dei conti \u00e8 un organo polifunzionale.\nNotevole importanza riveste la funzione giurisdizionale nel campo dell'amministrazione pubblica. La Corte dei Conti \u00e8 infatti giudice speciale amministrativo previsto dall'art. 103 della Costituzione. In tale veste ha giurisdizione nelle materie della contabilit\u00e0 pubblica e nelle altre materie previste dalla legge.\n\u00c8 chiamata a decidere in merito alle controversie in materia di contabilit\u00e0 pubblica ed in particolare alle azioni di responsabilit\u00e0 amministrativa nei confronti dei pubblici dipendenti e dei pubblici amministratori, nonch\u00e9 degli amministratori e funzionari delle societ\u00e0 sotto il controllo pubblico, e riguardo al contenzioso pensionistico.\nEffettua un controllo preventivo di legittimit\u00e0 sugli atti del Governo e della pubblica amministrazione, ed un controllo di gestione a consuntivo sui bilanci dello stato, delle amministrazioni pubbliche e di quegli enti per i quali lo stato contribuisce alla gestione ordinaria.\nLe funzioni di controllo della Corte sono estese alle amministrazioni decentrate dello stato (Regioni, province e comuni), al fine di garantire i vincoli di stabilit\u00e0 interni all'Italia e quelli derivanti dall'appartenenza all'Unione europea. Rilascia pareri consultivi su istanza di parte degli enti locali.\nAnche per i controlli sulle amministrazioni locali, il controllo \u00e8 sia preventivo, sulla legittimit\u00e0 degli atti, che consuntivo, sui risultati della gestione finanziaria. In questo caso le Sezioni decentrate della Corte riferiscono ai Consigli degli enti interessati.\nSvolge le sue funzioni consultive predisponendo pareri e referenti, quando \u00e8 chiamata a riferire direttamente alle Camere sul risultato dei controlli.\nSvolge il ruolo di magistratura contabile della pubblica amministrazione. In sede di controllo, con la forza di un titolo esecutivo pu\u00f2 modificare, sospendere, annullare provvedimenti di altri organi dello Stato per una insufficiente copertura finanziaria o per l'impiego non ottimale delle risorse pubbliche.\nFunzioni giurisdizionali.\nNell'esercitare i propri poteri giurisdizionali la Corte dei Conti non incontra le limitazioni del giudice ordinario in materia amministrativa. Pertanto la Corte conosce in modo pieno ed esclusivo sia dei profili di fatto che di diritto poich\u00e9 essa \u00e8 un giudice speciale.\nLa Corte dei Conti ha competenza nei giudizi in materia di contabilit\u00e0 pubblica ed in particolare di responsabilit\u00e0 amministrativa dei pubblici funzionari i quali vengono chiamati a rispondere del loro operato in caso di danni patrimoniali all'amministrazione per comportamento doloso o colposo. Tale forma di responsabilit\u00e0 \u00e8 stata di recente estesa agli amministratori e funzionari delle societ\u00e0 di capitali controllate dallo Stato e/o da altro ente pubblico. Anche se le norme sono contenute in leggi speciali (R.D. 1038/33), che rinviano al c.p.c., per certi versi la procedura ha caratteristiche tipiche di un processo penale.\nL'azione \u00e8 esercitata dal procuratore generale mentre la decisione spetta alla sezione giurisdizionale a seguito di pubblica udienza. Prima dell'esercizio dell'azione il procuratore deve inviare al soggetto interessato un invito a dedurre, cio\u00e8 a presentare in un tempo non inferiore a 30 giorni deduzioni o documenti. L'invito a dedurre \u00e8 un atto che presenta caratteristiche istruttorie e di esercizio del diritto di difesa.\nDecorso il termine per presentare le proprie osservazioni, che ricordiamo non pu\u00f2 essere inferiore ai 30 gg, il procuratore ha 120 giorni per esercitare l'azione.\nNel periodo di tempo indicato, che pu\u00f2 essere ampliato dalla sezione competente in caso di particolare complessit\u00e0 della causa, il procuratore svolge la propria attivit\u00e0 istruttoria con la quale appurare l'esistenza di elementi di responsabilit\u00e0. In caso affermativo viene predisposto l'atto di citazione, che deve essere depositato alla Corte dei Conti per il decreto presidenziale di fissazione dell'udienza di trattazione. L'atto di citazione deve contenere l'indicazione del fatto avvenuto e il fondamento della responsabilit\u00e0. Il decreto presidenziale, che come detto segue l'atto di citazione, serve ad indicare la data d'udienza, entrambi gli atti devono essere notificati al convenuto.\nDal sopradescritto giudizio di responsabilit\u00e0 si distingue il giudizio di conto. Esso mira alla pronuncia sulla conformit\u00e0, alle norme di legge o di convenzioni, della gestione dell'agente contabile. Quest'ultimo \u00e8 il soggetto che gestisce beni pubblici per conto di una amministrazione pubblica (es. tesoriere, economo, consegnatario di beni, agente della riscossione) (cfr. art.74 R.D. 2440/1923). Egli deve presentare alla propria amministrazione il conto della propria gestione; l'amministrazione deve, poi, depositare il conto presso la Corte.\nCon il deposito del conto presso la segreteria della Corte, l'agente \u00e8 automaticamente costituito in giudizio: si parla, al proposito, di giudizio necessario. Il conto dell'agente contabile che l'amministrazione deve necessariamente depositare presso la Corte \u00e8 denominato conto giudiziale. Esso si differenzia, invece, dal conto cosiddetto \"amministrativo\", per il quale \u00e8 sufficiente la presentazione del conto presso l'amministrazione per la quale il soggetto effettua la gestione (es. funzionario delegato).\nIl giudizio prevede un'istruttoria, condotta dal magistrato relatore, che termina, in caso di regolarit\u00e0, con una relazione con la quale propone il discarico dell'agente; se anche il procuratore concorda (visto di regolarit\u00e0), il presidente della sezione emana un decreto di discarico, che chiude il giudizio. In caso contrario, la cognizione del giudizio richiede la pronuncia dell'intera sezione e la causa viene iscritta al ruolo di udienza.\nIl giudizio pensionistico.\nIl giudizio pensionistico \u00e8 quel giudizio che viene proposto dal soggetto che ritiene non corretta l'attribuzione del proprio trattamento pensionistico da parte dell'Amministrazione competente (deve infatti trattarsi di pensione pubblica) per quanto riguarda l'importo o la decorrenza, oppure intende impugnare il diniego di una pensione per la quale ha fatto domanda.\nTale giudizio pu\u00f2 riguardare pensioni di guerra, pensioni civili o pensioni militari, sia ordinarie che privilegiate. Il diritto a pensione \u00e8 un diritto e non si prescrive, e quindi neanche si prescrive la possibilit\u00e0 di presentare ricorso, ma sono soggetti a prescrizione i singoli ratei di pensione (di norma dopo cinque anni dalla data di spettanza di ciascuno di essi). \nA differenza del giudizio di responsabilit\u00e0, il procuratore non \u00e8 parte processuale. Il ricorso va indirizzato alla sezione regionale dopo averlo notificato all'amministrazione competente per lo specifico trattamento pensionistico. Dopo il deposito viene fissata l'udienza di discussione. Le parti possono presentare documenti e memorie fino a 10 giorni prima dell'udienza.\nProgrammazione e ambiti di indagine.\nIn occasione dell'inaugurazione dell'anno giudiziario, i Presidenti delle sezioni regionali comunicano il programma annuale delle attivit\u00e0 e gli ambiti di indagine sui quali si focalizzer\u00e0 la magistratura contabile.\nLa Liguria, fra le regioni con pi\u00f9 anziani in Europa, \u00e8 stata la prima sezione italiana a dotarsi nel 2011 di un profilo per l'analisi\ndei modi in cui, a livello di piano sociosanitario regionale triennale, 2009-2011, sono gestiti i percorsi di cura e assistenza dedicati ad anziani, malati cronici e alla rete delle cure palliative.\nImpugnazioni.\nL'appello deve essere proposto entro 60 giorni dalla notifica della sentenza o un anno dalla sua pubblicazione. Entro tale termine deve essere effettuata quindi la notifica che si differenzia in relazione al tipo di giudizio. Infatti mentre riguardo ai giudizi pensionistici questa deve essere fatta presso l'ente a cui viene chiesta la pensione, nei giudizi di responsabilit\u00e0 la notifica deve essere indirizzata al procuratore generale. Entro 30 giorni dalla notifica l'appello deve essere depositato nella segreteria della sede centrale della Corte insieme ad una copia della sentenza impugnata.\nContro le sentenze delle sezioni giurisdizionali \u00e8 possibile fare appello alle sezioni centrali.\nRiguardo ai giudizi pensionistici l'appello pu\u00f2 riguardare solo motivi di diritto, per cui non possono essere dedotti motivi di fatto cio\u00e8 riguardanti la situazione che d\u00e0 diritto alla pensione (ad esempio l'infermit\u00e0, ecc..)\nAvverso le sentenze pronunciate dalle sezioni centrali \u00e8 ammesso ricorso in Corte di cassazione unicamente per controversie sulla giurisdizione (regolamento successivo di giurisdizione), secondo il dettato dell'articolo 111, u.c., della Costituzione, \u00e8 anche possibile il ricorso per revocazione nei confronti delle sentenze sia della sezione centrale che di quelle regionali."}
{"id": "214967", "revid": "104788679", "url": "https://it.wikipedia.org/wiki?curid=214967", "title": "Nisubanebdjed", "text": "Biografia.\nNoto anche col nome grecizzato di Smendes II (distinguendolo da Smendes I, faraone della XXI dinastia), Nisubanebdjed era figlio del predecessore Menkheperra e fu \"Primo Profeta\" durante il regno di Amenemope. Il suo \"pontificato\" dur\u00f2 appena due anni e le testimonianze della sua esistenza consistono principalmente in iscrizioni sul decimo pilone del tempio di Karnak ed in una tavola di pietra rinvenuta di fronte al pilone stesso.\nF20:n-E11-R11-R11-A52"}
{"id": "214970", "revid": "31886", "url": "https://it.wikipedia.org/wiki?curid=214970", "title": "100 Hekate", "text": "100 Hekate (in italiano 100 Ecate) \u00e8 un piccolo asteroide della Fascia principale. La sua orbita \u00e8 assimilabile a quella della famiglia di asteroidi Igea; tuttavia, il suo albedo pari a 0,192 \u00e8 troppo elevato per un tipico asteroide di classe C, perci\u00f2 si tratta probabilmente di un intruso e non di un vero membro fisico della famiglia.\nHekate fu scoperto l'11 luglio 1868 da James Craig Watson al Detroit Observatory dell'universit\u00e0 del Michigan (USA) ad Ann Arbor. Il 18 luglio fu individuato in modo indipendente da Charles Wolf a Parigi, il quale annunci\u00f2 per primo la scoperta. Venne battezzato cos\u00ec in onore di Ecate, la dea della stregoneria nella mitologia greca.\nUn'occultazione stellare di Hekate \u00e8 stata osservata il 14 luglio 2003 dalla Nuova Zelanda."}
{"id": "214971", "revid": "767487", "url": "https://it.wikipedia.org/wiki?curid=214971", "title": "Teorema di May", "text": "Il teorema di Kenneth May \u00e8 un importante contributo alla teoria della scelta sociale. Il teorema dichiara che, se la scelta del gruppo \u00e8 limitata solo a \"due alternative\", la regola della votazione a maggioranza semplice o relativa costituisce una regola di scelta sociale che soddisfa un set di requisiti ragionevoli. Il teorema di impossibilit\u00e0 di Arrow non si applica, in quanto richiede che la scelta avvenga almeno fra \"tre alternative\".\nDefinizione.\nIl sistema di voto per maggioranza relativa \u00e8 un esempio di regola di scelta sociale: una regola che associa ad una lista di scelte individuali l'esito risultante.\nFormalmente, il sistema di voto per maggioranza relativa assegna +1 se e solo se\nO in altre parole: la scelta vincitrice \u00e8 quella per cui il numero di voti \u00e8 maggiore della met\u00e0 del numero di individui che non sono indifferenti tra le due scelte, ovvero che votano. Questo \u00e8 in contrasto con il sistema di voto a maggioranza assoluta, dove la vincitrice \u00e8 l'opzione che raccoglie pi\u00f9 della met\u00e0 dei voti.\nO formalmente, il sistema di voto per maggioranza assoluta assegna +1 se e solo se:\nLa differenza \u00e8 chiarificata dal significato di questo esempio.\nSupponiamo \"D\" = (+1, +1, +1, 0, 0, \u22121, \u22121), la distribuzione dei voti. Applicando semplicemente il sistema di voto maggioritario abbiamo +1 come opzione vincente, applicando il sistema della maggioranza assoluta otteniamo 0, con l'indifferenza tra le opzioni."}
{"id": "214983", "revid": "110264563", "url": "https://it.wikipedia.org/wiki?curid=214983", "title": "Windows Server 2008", "text": "Windows Server 2008 (2008) (precedentemente conosciuto come Windows Server \"Longhorn\") \u00e8 una versione server di Windows, distribuita il 27 febbraio 2008.\nIl 15 maggio 2007, alla sedicesima edizione della \"Windows Hardware Engineering Conference\" (WinHEC), Bill Gates ha confermato il nome Windows Server 2008 per questa major release, seguendo lo schema dei nomi adottato gi\u00e0 in precedenza per i prodotti server.\nWindows Server 2008, successore di Windows Server 2003, \u00e8 la versione server equivalente a Windows Vista, e contiene alcune funzioni specifiche per questo tipo di utilizzo. Windows Azure \u00e8 una variante di Server 2008.\nPiattaforme supportate.\nWindows Server 2008 supporta un'ampia gamma di CPU.\nI processori con architettura x86 sia a 32 bit che a 64 bit (grazie al supporto delle istruzioni AMD AMD64 e Intel EM64T) sono supportati da tutte le sue versioni, mentre il processore Intel Itanium 2 con architettura IA-64 \u00e8 supportato solo dalla \"Datacenter Edition\".\nDalla R2 \u00e8 supportato solo hardware 64 bit.\nEdizioni.\nWindows Server 2008 \u00e8 disponibile in diverse edizioni:\nCaratteristiche principali.\nLe novit\u00e0 che riguardano questa versione di Windows Server sono:\nServer Core.\nLa novit\u00e0 pi\u00f9 evidente di Windows Server 2008 \u00e8 la modalit\u00e0 di installazione chiamata \"Server Core\". Server Core \u00e8 un'installazione ridotta in cui Windows Explorer non viene incluso, e tutta la configurazione e la gestione \u00e8 fatta completamente tramite riga di comando, o connettendosi con Microsoft Management Console. Server Core inoltre non include .NET Framework, Internet Explorer e molte altre funzionalit\u00e0. Una macchina Server pu\u00f2 essere configurata con diversi ruoli: Domain controller/Active Directory Domain Services, ADLDS (ADAM), DNS Server, DHCP Server, file server, print server, Windows Media Server, Terminal Services Easy Print, TS Remote Programs, e TS Gateway, IIS 7 web server e Windows Server Virtualization virtual server."}
{"id": "214985", "revid": "6923", "url": "https://it.wikipedia.org/wiki?curid=214985", "title": "Teoria della scelta sociale", "text": "La teoria della scelta sociale studia come le preferenze individuali sono aggregate per formare una scelta collettiva, come, per esempio, nei sistemi di voto.\nKenneth Arrow fu tra i primi pionieri della teoria della scelta sociale, provando l'impossibilit\u00e0 di designare un insieme di regole per la decisione sociale che possa essere conforme ad un criterio \"ragionevole\" (il cosiddetto \"teorema di Arrow\", conosciuto anche come \"Paradosso di Arrow\")."}
{"id": "214988", "revid": "92723", "url": "https://it.wikipedia.org/wiki?curid=214988", "title": "Problema della trasformazione dei valori in prezzi di produzione", "text": "Nel dibattito economico, non ancora concluso, successivo alla pubblicazione de \"Il Capitale\" di Karl Marx, con la locuzione problema della trasformazione dei valori in prezzi di produzione si fa riferimento alle difficolt\u00e0 che, secondo alcuni, sorgono nell'analisi marxiana nel passaggio dai valori ai prezzi di produzione delle merci, una volta abbandonata l'ipotesi di costanza della composizione organica del capitale tra settori.\nTale uguaglianza \u00e8, in realt\u00e0, il risultato della particolare analisi che Marx opera nel I Libro: quello di un'ipotetica \"societ\u00e0 mercantile semplice\" con l'aggiunta di una classe di \"estorsori\" che, per\u00f2, non sono in relazione tra loro come tali. Tale metodo di analisi - passaggio dall'astratto al concreto mediante lo sviluppo delle contraddizioni del primo - \u00e8 tradizionale nella teoria marxiana; l'analisi della societ\u00e0 mercantile semplice \u00e8 l'analisi di \"un solo\" aspetto del capitalismo: i rapporti tra produttori generici di merci. Solo nel III Libro Marx, sviluppando le contraddizioni del modello precedente (saggi di profitto differenti), giunge all'introduzione del concetto di \"prezzo di produzione\" derivato da quello di \"valore\".\nL'ipotesi di composizione organica del capitale uniforme per tutte le sfere di produzione non modifica infatti la vendita delle merci ai loro \"valori\", che risultano dalle quantit\u00e0 di \"lavoro socialmente necessario\" nelle diverse merci, e i \"prezzi di produzione\", attorno a cui gravitano quelli di mercato sperimentati nelle economie capitalistiche e che sono il risultato della concorrenza esterna ed interna tra capitali, che portano all'uniformit\u00e0 del saggio di profitto tra settori e sono quindi tali da garantire una remunerazione proporzionale al capitale anticipato che \u00e8 la medesima in tutti i possibili settori di impiego del capitale.\nMa nel modello capitalistico del III Libro tale ipotesi viene abbandonata e la questione dell'esistenza di un \"ponte\" che colleghi le categorie di \"valore\" e \"prezzo di produzione\" ha dato vita in letteratura al problema in oggetto.\nIl problema della trasformazione in Marx.\nDal Libro I al Libro III del Capitale.\nNel Libro III del Capitale, Marx analizza il caso pi\u00f9 complesso, quello in cui i capitali impiegati nei diversi rami produttivi interagiscono entrando in concorrenza tra di loro; nel modello economico, cos\u00ec, non vi sono solo relazioni da produttori di merci, ma anche tra capitalisti (prezzo di produzione), capitalisti ed operai (salario), imprenditori e banchieri (interesse e guadagno d'imprenditore), capitalisti e proprietari fondiari (rendita).\nI soggetti economici percepiscono solo le categorie economiche a loro visibili (prezzi, profitti, salari, ecc.), ma per Marx il capitalismo, essendo una \"specie\" del \"genere\" di societ\u00e0 mercantile, rimane soggetto alle determinanti reali di tale sistema (valori, plusvalori e quantit\u00e0 di lavoro necessario alla riproduzione della forza-lavoro). Il capitolo del III Libro sulla trasformazione dei valori in prezzi di produzione tenta di costruire quel collegamento tra i due \"mondi\" perch\u00e9 le categorie economiche del capitalismo siano derivate da quelle dell'economia mercantile generale: la concorrenza tra capitali e il prezzo di produzione non possono, secondo Marx, dominare la legge del valore. Anzi, ne sono a loro volta dominati; inoltre \u00e8 convinzione di Marx che il valore non possa essere creato nell'ambito della circolazione e che la competizione non possa dunque alterare il complessivo valore creato nell'ambito del processo produttivo, ma tutt'al pi\u00f9 redistribuirlo, o, per dirla con le sue stesse parole, \u00able condizioni dell'immediato sfruttamento e quelle per la sua realizzazione non sono le stesse\u00bb.\nValori e prezzi di produzione.\nIn questo nuovo contesto scopriamo dunque che i rapporti di scambio tra le merci, cos\u00ec come appaiono alla superficie, non sembrano ruotare attorno alle quantit\u00e0 di lavoro socialmente necessario alla loro produzione, essendo le merci scambiate non come \"semplici merci\" prodotto del lavoro di produttori indipendenti, ma come \"prodotti del capitale\". \nCi\u00f2 d\u00e0 luogo a una complicazione teorica. Infatti, essendo il capitalismo un sistema guidato dal profitto ed essendo quindi tutti i capitali alla ricerca del massimo rendimento possibile in un determinato momento, ci\u00f2 determina una \"tendenza all'eguaglianza del saggio generale del profitto\" sia all'interno dei singoli settori, per effetto della cosiddetta concorrenza interna (che Marx affronta con la Teoria del lavoro socialmente necessario), sia tra i diversi settori per effetto della cosiddetta concorrenza esterna (che Marx affronter\u00e0 con la sua Teoria del prezzo di produzione).\nPer Marx il saggio di profitto, \"r\", \u00e8 dato dal rapporto tra plusvalore, Pv, e capitale anticipato, costituito dalla somma di \"capitale costante\", C, e \"capitale variabile\", V, cio\u00e8 il monte salari; in simboli:\nMarx definisce C/V \"composizione organica del capitale\" e Pv/V \"saggio di sfruttamento della manodopera\".\nOra, in ciascun ramo produttivo (ad esempio quello della manifattura tessile), la tendenza all'uguaglianza del saggio di profitto pu\u00f2 avvenire a seguito dell'adozione pressoch\u00e9 generalizzata delle tecniche di produzione pi\u00f9 efficienti tra quelle disponibili, che portano all'uniformit\u00e0 delle composizioni organiche dei capitali impiegati. Considerati quindi di per s\u00e9 i settori e astraendo dalla concorrenza fra capitali di altri settori, questa uniformit\u00e0 tendenziale della composizione organica garantirebbe la formazione di prezzi di vendita tendenti effettivamente al valore.\nAl contrario se introduciamo nell'analisi la relazione e la concorrenza tra le diverse branche (ad esempio il tessile e il settore estrattivo, la manifattura e il business delle scommesse, ecc.), le tecniche di produzione non possono che essere differenti, e dunque diversi saranno i livelli di produttivit\u00e0 e le composizioni organiche dei capitali. Ciononostante i saggi di profitto tenderanno ad uniformarsi a seguito della concorrenza esterna dei capitali. Tale uguaglianza tuttavia non pu\u00f2 essere il risultato del livellamento delle composizioni organiche dei capitali anticipati, data la diversit\u00e0 delle tecniche di produzione di fatto impiegate.\nAnalizzando l'equazione precedente potrebbe ipotizzarsi un cambiamento nei saggi di sfruttamento settoriali (Pv/V) tali da compensare le diverse composizioni organiche (C/V). Tuttavia, osserva Marx, ci\u00f2 non \u00e8 possibile: in questo consiste la contraddizione del modello del I Libro, l'ipotesi di parassiti che estorgono plusvalore dagli operai della loro fabbrica ma che non sono in relazione di produzione tra loro.\nInfatti, data la tendenza di ciascuna impresa, indipendentemente dalla composizione del capitale e dalla branca di appartenenza, all'applicazione del massimo sfruttamento possibile dei fattori di produzione nonch\u00e9 alla libert\u00e0 (totale e illimitata, nel modello marxiano) di investimento e concorrenza, tale rapporto non pu\u00f2 modificarsi nel senso supposto, cio\u00e8 tale da garantire l'uniformit\u00e0 dei saggi di profitto delle diverse branche.\nCiononostante un saggio di profitto uguale tra i diversi settori deve esserci. Infatti, laddove si ipotizzassero rendimenti differenti per i capitali impiegati nei diversi settori, i capitalisti tenderebbero ad impiegare i loro capitali nei settori in cui vi fosse l'aspettativa di un pi\u00f9 elevato rendimento, facendo cos\u00ec migrare i capitali dai rami produttivi meno redditizi verso quelli che assicurassero il maggior saggio del profitto. E tale movimento non si arresterebbe fino a quando vi fosse un differenziale nei saggi.\nTuttavia, nota Marx, tutto ci\u00f2 \u00e8 incompatibile con i rapporti di scambio proporzionali al lavoro contenuto. Infatti, mentre il plusvalore \u00e8 proporzionale al capitale variabile (il rapporto tra i due essendo il saggio di sfruttamento (Pv/V), tendenzialmente uniforme tra i vari rami produttivi per quanto detto sopra), ci\u00f2 che conta dal punto di vista dei capitalisti \u00e8 il saggio del profitto, e in tale saggio l'utile realizzato \u00e8 rapportato, non alla sola componente variabile del capitale (V), ma alla totalit\u00e0 del capitale investito (C + V). Esso \u00e8 il fattore che attira o respinge i capitale verso una determinata branca produttiva.\nMarx chiama dunque \"prezzi di produzione\" (PP) quei prezzi in grado di assicurare l'uguaglianza tra i saggi di profitto nei vari rami produttivi e osserva come, in un sistema capitalistico, i rapporti di scambio debbano necessariamente ruotare attorno a tali grandezze, e non ai valori, pur essendo da essi derivati.\nLa trasformazione dei valori in prezzi di produzione.\nMarx illustra quindi quello che egli chiama il processo di \"trasformazione\", il \"ponte\" che collega il concetto di \"valore\" a quello di \"prezzo di produzione\".\nMarx utilizza un metodo particolare per spiegare il concetto: in una tabella parte dai valori settoriali di C, V e Pv, sommandoli per ottenere l'aggregato di tali grandezze per l'intero sistema economico. Il \"saggio generale\" (o \"medio\") \"di profitto\" viene poi determinato applicando la formula (1) a tali aggregati, al capitale sociale complessivo.\nUna volta conosciuto il saggio generale di profitto, i prezzi di produzione di ciascun ramo produttivo per Marx possono essere determinati come segue:\nove r \u00e8 il saggio medio di profitto del sistema economico, e PP, C e V sono rispettivamente i prezzi di produzione, il capitale costante e il capitale variabile del settore di riferimento.\nNella (1), sulla base dell'uniformit\u00e0 del tasso di sfruttamento della manodopera nei diversi settori, il plusvalore (Pv) \u00e8 proporzionale alla forza-lavoro impiegata e quindi al capitale variabile (V). Nella (2) il profitto, dato da r(C + V), \u00e8 proporzionale all'intero capitale impiegato, in quanto corrisponde al prodotto tra il saggio medio del profitto e tale capitale. Quindi il valore (W) coinciderebbe con il prezzo di produzione (PP) solo nella particolare circostanza in cui le composizioni organiche del capitale nelle diverse industrie (i rapporti C/V) fossero identiche tra di loro. Poich\u00e9 tale coincidenza non si verifica che per puro caso, in generale il valore differisce dal prezzo di produzione.\nTuttavia, secondo Marx, i prezzi di produzione sono solo una derivazione dei valori e non contraddicono in alcun modo la sua teoria del valore.\nL'ultimo membro della (2) ci dice inoltre che i prezzi di produzione sono proporzionali al capitale impiegato, confermando il fatto che \u00able merci sono scambiate come prodotto del capitale\u00bb e determinando la percezione da parte degli agenti economici che il valore scaturisca dal capitale. Questo costituisce un approfondimento del solco tra l'essenza e l'apparenza dei fenomeni.\nLa concorrenza tra i capitali, cio\u00e8 il movimento secondo cui i capitali migrano da un'industria all'altra alla ricerca del massimo profitto, modificando conseguentemente le quantit\u00e0 offerte delle singole merci, assicura che i prezzi di mercato gravitino attorno ai prezzi di produzione. Pi\u00f9 precisamente, migrando i capitali verso i rami produttivi pi\u00f9 redditizi, si determina:\nTutto questo comporta, per la legge della domanda e dell'offerta, la diminuzione del prezzo delle prime e l'aumento di quello delle seconde. Tale movimento prosegue fino a quando i capitalisti riterranno vantaggioso spostare i loro capitali da un'industria all'altra, cio\u00e8 fino a che riterranno non significative le differenze tra i saggi di profitto.\nIl plusvalore prodotto in ciascun ramo d'industria dipende ancora, per Marx, dalla quantit\u00e0 di plusvalore ottenuto dallo sfruttamento dei lavoratori, ma la concorrenza interviene a modificare i rapporti di scambio. I prezzi di produzione che ne scaturiscono fanno s\u00ec che alcuni capitalisti realizzino un profitto inferiore al plusvalore prodotto, mentre altri uno superiore. Tuttavia il gioco \u00e8 a somma zero: ci\u00f2 che alcuni capitalisti guadagnano altri lo perdono.\nUn esempio numerico pu\u00f2 aiutare a capire come ci\u00f2 pu\u00f2 verificarsi. Supponiamo che il valore rappresentato da 10 euro sia pari ad un'ora di lavoro e che, nel ramo produttivo della panificazione, ciascuna impresa, per realizzare 1.000 kg di pane, impieghi un capitale costante (farina) avente valore di 1.000 euro e 10 lavoratori, ciascuno dei quali lavora ben 10 ore. 5 di esse sono necessarie per riprodurre l'equivalente del proprio salario (pari quindi a 50 euro) e 5 ore sono di plusvalore. In tal caso:\nSupponiamo ora che nel comparto della telefonia cellulare, ciascuna impresa, per produrre 20 cellulari, impieghi un capitale costante del valore di 1.250 euro e solamente 5 lavoratori, anch'essi impegnati ciascuno 5 ore per il proprio salario e 5 per produrre plusvalore. In questo secondo caso:\nAnche esaminando la cosa in cifre assolute, emerge che due capitali di identica grandezza (1.500 euro) avrebbero: il primo un profitto di 500 euro, e l'altro di 250 euro. \n\u00c8 evidente che alcuni capitalisti del settore della telefonia cercherebbero di trasferire il proprio capitale verso la pi\u00f9 redditizia industria della panificazione. Si verrebbe cos\u00ec a determinare una maggiore offerta di pane e una minore offerta di telefonini. Ne conseguirebbe la diminuzione del prezzo del pane, e quindi la riduzione del saggio di profitto in quel settore, e l'aumento del prezzo dei cellulari, con il conseguente aumento del corrispondente saggio di profitto. Il fenomeno continuerebbe fino a quando non venisse meno l'interesse a cambiare settore, cio\u00e8 fino a quando i prezzi non raggiungono un livello tale da rendere trascurabile la differenza di redditivit\u00e0. \nIpotizziamo ora che, dopo le migrazioni dei capitali alla ricerca del maggior profitto, il settore della panificazione risulti composto da 100 imprese, per un capitale complessivo di 150.000 euro ed un plusvalore complessivo di 50.000, e quello dei cellulari sia composta da 80 imprese, per un capitale complessivo di 120.000 e un plusvalore di 20.000. Il plusvalore complessivo di questo semplificato sistema economico ammonterebbe a 50.000 + 20.000 = 70.000 e il capitale complessivamente impiegato a 150.000 + 120.000 = 270.000. Il saggio del profitto generale sarebbe dato da 70.000/270.000 * 100, pari a circa il 25,9%.\nIl prospetto che segue riproduce la suddetta situazione:\nNelle prime nove righe, sono riportati i dati descritti in precedenza. La nona riga in particolare ripete i due difformi saggi di profitto settoriali. Nella riga successiva \u00e8 riportato il saggio medio di profitto (25,93%), \ndato dal rapporto tra il plusvalore totale (70.000) e il capitale totale (270.000). \u00c8 poi indicato, per ciascuna branca, l'ammontare dei profitti, determinati applicando il saggio generale ai capitali settoriali impiegati. La somma dei profitti settoriali totali \u00e8 uguale al plusvalore totale, e ciascun prezzo di produzione \u00e8 dato dalla somma di capitale costante, capitale variabile e profitto settoriali. I singoli profitti si discostano dai singoli plusvalori per effetto della tendenza all'uguaglianza dei saggi di profitti settoriali. I prezzi di produzione si discostano dai valori per lo stesso importo. Cos\u00ec, ad esempio, la differenza tra plusvalore e profitto nel comparto dei cellulari \u00e8 data da 50.000 - 38.889 = 11.111, e ugualmente la differenza tra valore e prezzo di produzione nello stesso settore risulta pari a: 200.000 - 188.889 = 11.111.\nTuttavia, ci\u00f2 che guadagnano alcuni capitalisti, in questo caso quelli del comparto dei telefonini, lo perdono gli altri, i panificatori nel nostro caso. Che il gioco sia a somma zero lo si pu\u00f2 chiaramente vedere dal totale della differenza fra valori e prezzi di produzione (penultima riga).\nDa questo segue dunque che, per Marx, se in un settore si parte da un saggio del profitto significativamente superiore a quello medio, per effetto della concorrenza i prezzi si muoveranno in senso tale che prima o poi non si riuscir\u00e0 a realizzare tutto il plusvalore prodotto. Viceversa, in altri settori, quelli in cui il saggio di profitto settoriale iniziale sia minore di quello generale, l'effetto della concorrenza esterna tra capitali permetter\u00e0 di realizzare profitti maggiori del plusvalore prodotto. Cos\u00ec il mercato, pur fissando prezzi che gravitano attorno ai prezzi di produzione invece che ai valori, non crea n\u00e9 distrugge valore, che per Marx pu\u00f2 avere origine solo dalla produzione, ma si limita a ripartirlo in modo differente tra i capitalisti.\nIn questa sede Marx, seguendo in questo il pensiero di David Ricardo, e di quello dell'economia politica classica in generale, presuppone che:\nNel fare questo, Marx assume alcuni paradigmi fondamentali dell'economia liberale classica in materia di libera concorrenza; in particolare ipotizza:\nIn questa fase, quindi, Marx astrae da alcune situazioni concrete, quali posizioni di rendita differenziate, monopoli, rapporti di forza tra i capitali dei diversi paesi, legislazioni protezionistiche, brevetti ecc., la trattazione di tali complicazioni, sebbene prevista nel progetto originario del Capitale, sia presente solo in forma embrionale. C'\u00e8 comunque da dire che tutti questi fenomeni sono da considerare, nell'ambito della metodologia marxiana, come solo di breve periodo poich\u00e9, a lungo andare, le leggi profonde dell'economia capitalistica tendono a livellare i profitti da monopolio, a generalizzare le tecniche brevettate, ecc.\nLe condizioni di validit\u00e0 della trasformazione.\nL'utilit\u00e0 e la validit\u00e0 della teoria del valore esposta nel Libro I del Capitale pu\u00f2 essere confermata solo se si dimostra che esiste un nesso tra i due sistemi di determinazione dei rapporti sociali di produzione e che il secondo, quello del Libro III, \u00e8 determinato dal primo. \nQuesta \u00e8 anche la risposta di Marx. Egli sostiene che viene assegnato a ciascun capitale, sulla base del saggio medio del profitto della societ\u00e0, una quantit\u00e0 di profitto proporzionale alla rispettiva grandezza, cio\u00e8 un profitto dato dal saggio generale uniforme di profitto moltiplicato per il valore (in termini di prezzi di produzione, non di valore-lavoro) del singolo capitale. Considerando che la massa dei profitti della societ\u00e0 \u00e8 determinata dal plusvalore complessivo, ci\u00f2 che avviene \u00e8 semplicemente una sorta di riparto del plusvalore sociale tra i singoli capitalisti, un po' come in una societ\u00e0 per azioni i vari azionisti percepiscono dividendi in proporzione al capitale sottoscritto.\nLa cosa, secondo coloro che vedono un passaggio \"reale\" tra i valori e i prezzi di produzione, pu\u00f2 mantenere una sua coerenza, a condizione che il saggio del profitto calcolato in termini di valore prima della trasformazione corrisponda a quello risultante \"ex post\". Tale identit\u00e0 pu\u00f2 essere assicurata, tenendo conto che il saggio del profitto \u00e8 uguale al rapporto tra i profitti e il capitale complessivo impiegato, laddove vengano conservate le seguenti eguaglianze:\nLe due uguaglianze, considerato che il prodotto sociale \u00e8 dato dalla somma tra il capitale impiegato e il plusvalore, ne implicano una terza:\nSulla circostanza che siano assicurate queste tre eguaglianze, e pi\u00f9 in generale sulla coerenza tra il Marx del Libro I del Capitale e quello del Libro III, sono stati riversati fiumi di inchiostro. Prima di riferire del dibattito su tale argomento vale la pena di riportare un'altra avvertenza di Marx. Egli nota infatti che anche il prezzo di produzione delle merci che compongono il capitale anticipato, cio\u00e8 il costo effettivo sostenuto dai capitalisti per acquistare i mezzi di produzione e la forza lavoro (C + V), che chiama \"prezzo di costo\", pu\u00f2 differire dal loro valore inteso come lavoro contenuto (In questa sede si trascura la presenza del capitale fisso che, per Marx, entra nel prezzo di costo solo per la sua quota di ammortamento) poich\u00e9, nel capitalismo, anch'esso \u00e8 determinato dal prezzo di produzione:\nSecondo la posizione comune di quasi tutti i critici di Marx, se il costo effettivo delle singole merci che compongono il capitale differisce dal loro valore, anche il saggio generale del profitto calcolato secondo il lavoro contenuto potrebbe differire da quello calcolato secondo i prezzi. Errore, questo, di cui lo stesso Marx avrebbe manifestato consapevolezza e che potrebbe, dunque, comportare conseguenze irreparabili per tutto il suo impianto teorico. Molti critici, infatti, ritengono che vi sia una grave e innegabile contraddizione logica tra il Marx del Libro I ed il Marx del Libro III, a testimonianza questo, secondo il loro parere, dell'inconsistenza interna della sua teoria del valore, a causa della quale \u00e8 scaturito un acceso ed impervio dibattito, lungo ormai pi\u00f9 di un secolo, ed ancora lungi dall'essere risolto, tra marxisti, critici ed interpreti del pensiero economico del celebre filosofo ed economista di Treviri.\nL'inconsistenza del problema stesso della trasformazione secondo Isaak Rubin.\nL'economista sovietico Isaak Il'ij\u010d Rubin (1886-1937), generalmente considerato tra i maggiori economisti di scuola marxista del suo tempo ed un luminare sulla teoria marxiana del valore, critic\u00f2 esplicitamente le obiezioni mosse dagli esponentei della scuola marginalista, ed indirettamente tutti coloro che, nel passaggio tra i valori ed i prezzi di produzione, vi vedevano un fenomeno che avviene nella realt\u00e0, anzich\u00e9 un semplice passaggio logico di un'analisi che mira a spiegare un passaggio \"storico\". L'organicit\u00e0 e lo spessore del lavoro di Rubin ne fanno una pietra miliare della teoria del valore marxiana e, a sua volta, un punto decisivo sul problema della trasformazione.\nRubin mette in risalto la metodologia marxiana del passaggio dall'astratto al concreto: Marx avrebbe cominciato la sua analisi del capitalismo con lo studio di un'ipotetica societ\u00e0 mercantile di produttori indipendenti, introducendovi poi una classe di \"parassiti\", per poi porre infine il tutto in relazione, formulando cos\u00ec un modello teorico pi\u00f9 vicino a quello reale del capitalismo.\nI critici di Marx, secondo il parere di Rubin, avrebbero dunque una concezione feticistica del valore, come di un qualcosa materialmente esistente, anzich\u00e9 di un costrutto sociale. Rubin spiega come il valore, nei modelli esplicati nel Libro I, sia nient'altro che il \"regolatore della distribuzione sociale del lavoro\", l'unico strumento a disposizione dei produttori indipendenti in relazione tra loro per realizzare il \"lavoro sociale\" complessivo, in totale aderenza alla teoria marxiana del feticismo della merce. Siccome il produttore (non capitalista, non sfruttatore) investe nella produzione lavoro, egli \u00e8 interessato che il suo lavoro sia remunerato almeno come quello di chiunque altro (eccezion fatta per lavori che richiedono particolari qualificazioni, intensit\u00e0, abilit\u00e0: essi sono appunti forme di \"lavoro qualificato\" che, infatti, producono maggior valore): per questo motivo si crea concorrenza tra produttori che finisce per affibbiare ai prodotti un prezzo uguale per uguale quantit\u00e0 di lavoro \"astratto\" socialmente necessario per la sua produzione. A questo valore gravitano tutti i prezzi di mercato quotidiani poich\u00e9, variazioni della produttivit\u00e0 del lavoro, comportano variazioni di guadagno ed una nuova redistribuzione del lavoro sociale complessivo. Per Rubin, quindi, la \"catena\" logica del modello di societ\u00e0 mercantile semplice illustrata da Marx \u00e8 la seguente: \"produttivit\u00e0 del lavoro - lavoro astratto - valore - distribuzione del lavoro\".\nMarx poi introdurrebbe, nel medesimo schema del Libro I, la variabile \"capitalisti\", intesi come parassiti estorsori di quanto pi\u00f9 denaro possibile da quelli che sono diventati invece semplici \"operai\". Quest'introduzione servirebbe dunque a Marx esclusivamente per introdurre i concetti di \"plusvalore, valore della forza lavoro, saggio del plusvalore\", ma in realt\u00e0 non identificabile con un effettivo stato di cose riscontrabile nella realt\u00e0. Egli si serve di questo modello per introdurre la figura del capitalista a livello di singola azienda: se prima l'artigiano-produttore si intascava l'intero ricavato, ora l'operaio-produttore si deve accontentare di quanto basta per la riproduzione, e accettare cos\u00ec di essere espropriato della restante parte del prodotto.\nMarx sviluppa le conseguenze di questo modello e mostra l'impossibilit\u00e0 di uguali composizioni organiche in tutti i settori: il valore come legge regolatrice della distribuzione del lavoro sociale si dev'essere \"trasformata\" in un'altra forma. Rispecchiando la diversa natura della produzione (non si investe pi\u00f9 lavoro ma capitale, cio\u00e8 \"lavoro altrui\"), ci\u00f2 che regola il lavoro sociale \u00e8 il saggio del profitto e alle merci non viene appioppato un valore-lavoro regolatore, ma un prezzo di produzione.\nTuttavia, Rubin dimostra nel suo libro che i fattori di questo prezzo di produzione sono comunque a loro volta dominati dalla legge del valore: variazioni nel prezzo di costo sono imputabili esclusivamente a variazioni della produttivit\u00e0 del lavoro, cos\u00ec come variazioni del saggio medio del profitto (variazione della produttivit\u00e0 dei mezzi di sussistenza, che comporta un diverso saggio del plusvalore; variazioni della produttivit\u00e0 del lavoro dei mezzi di produzione e conseguente diversit\u00e0 della composizione organica). Ad ogni modo, il prezzo di produzione \u00e8 dominato dal valore, \u00e8 il valore in forma pi\u00f9 complessa, dove i produttori non sono pi\u00f9 semplici lavoratori ma capitalisti.\nPer Rubin, tutto il problema nasce dall'incomprensione delle tabelle esplicative illustrate nel Libro III: l\u00ec Marx utilizzerebbe i saggi di profitto settoriali non come saggi di profitto reali (poi in qualche modo \"da trasformare\") ma come semplici \"indici\" della composizione organica dei capitali e della conseguente distribuzione sociale del lavoro. Le singole composizioni organiche e le dimensioni dei capitali determinerebbero certo la \"massa complessiva del plusvalore\", ma la ripartizione avverrebbe secondo la legge del profitto uniforme. Cos\u00ec il capitalista di un settore a pi\u00f9 bassa composizione organica si ritrova a guadagnare meno rispetto ai capitalisti pi\u00f9 innovativi, sebbene \"in teoria\" (quella della societ\u00e0 mercantile semplice) egli ruberebbe ai propri operai una quantit\u00e0 maggiore di valore in quanto la parte del ricavo che sarebbe costretto a spendere senza possibilit\u00e0 di rubarne una parte di valore (cio\u00e8 il capitale per i mezzi di produzione) \u00e8 inferiore."}
{"id": "214989", "revid": "11856", "url": "https://it.wikipedia.org/wiki?curid=214989", "title": "Teoria delle scelte sociali", "text": ""}
{"id": "214994", "revid": "1513836", "url": "https://it.wikipedia.org/wiki?curid=214994", "title": "Melodifestivalen", "text": "Il Melodifestival (in svedese: \"Melodifestivalen\", letteralmente \"Il festival della musica\") \u00e8 un festival musicale svedese organizzato dalle emittenti pubbliche Sveriges Television (SVT) e Sveriges Radio (SR).\nNato nel 1959 come metodo di selezione nazionale per il rappresentante della Svezia all'Eurovision Song Contest, si \u00e8 tenuto pressoch\u00e9 ogni anno a partire dalla sua fondazione diventando dagli anni 2000 uno dei programmi pi\u00f9 seguiti della televisione svedese. Nei suoi anni di attivit\u00e0 il festival ha prodotto 6 vincitori del festival europeo e almeno 24 piazzamenti nella top 5 dello stesso evento.\nIl festival si articola in pi\u00f9 semifinali, ospitate da diverse citt\u00e0 svedesi, una serata di ripescaggio per poi culminare nella finale che viene normalmente ospitata dalla capitale Stoccolma.\nStoria.\nNonostante l'Unione europea di radiodiffusione (UER) avesse organizzato il primo Eurovision Song Contest nel 1956, la Svezia debutt\u00f2 solo nel 1958. In assenza di un'emittente televisiva Sveriges Radio selezion\u00f2 internamente la cantante Alice Babs, che si piazz\u00f2 al 4\u00ba posto con la sua \"Lilla stj\u00e4rna\". Per la partecipazione successiva l'emittente SR organizz\u00f2 una finale nazionale, incorporata nel programma radiofonico \"S\u00e4g det med musik\", che si tenne al Cirkus di Stoccolma il 29 gennaio. La vincitrice, selezionata da una giuria di 4 membri, fu Siw Malmkvist, con il brano \"Augustin\" che, per previa decisione di SR, fu portato all'Eurovision Song Contest 1959 da Brita Borg, che per\u00f2 concluse con un 9\u00ba posto su 11 partecipanti.\nFormula.\nDal 2002 il Melodifestival \u00e8 organizzato in sei serate che si svolgono tra febbraio e marzo, sempre di sabato, che iniziano alle ore 20: quattro semifinali (\"delt\u00e4vling\"), l'Andra Chansen (seconda chance) e la finale. Fino all'edizione 2014 vi gareggiavano 32 brani equamente divisi tra le prime quattro serate, la maggior parte dei quali scelti da SVT, ma alcuni anche dagli internauti, e alla finale partecipavano i primi due brani di ogni semifinale pi\u00f9 due dell'Andra Chansen (riservato a terze e quarte) per un totale di 10. Nell'anno seguente ci sono stati dei piccoli cambiamenti, primo tra tutti il calo dei partecipanti a 28, sette per semifinale, e l'aumento dei finalisti a 12 con l'Andra Chansen che d\u00e0 quattro posti.\nNelle semifinali si utilizza solo il televoto. La finale, invece, prevede un voto equamente ripartito tra giurie e televoto. Dal 2011 le prime provengono da dieci paesi europei che partecipano all'ESC e che assegnano ognuna voti a sette canzoni (1, 2, 4, 6, 8, 10 e 12), di cui vengono svelati in video quello col valore pi\u00f9 elevato, il secondo invece ripartisce 473 punti in maniera proporzionale a seconda della percentuale dei televoti ricevuti. Il totale d\u00e0 il vincitore che rappresenter\u00e0 la Svezia all'ESC."}
{"id": "214997", "revid": "599013", "url": "https://it.wikipedia.org/wiki?curid=214997", "title": "Adriano Ari\u00e8", "text": "Biografia.\nHa prodotto, tra l'altro, \"Il maresciallo Rocca\", \"Mai storie d'amore in cucina\", \"Il veterinario\" e \"L'avvocato Porta\". \u00c8 noto come Adriano Arie, Adriano Ari\u00e8 e Adriano Ari\u00e9."}
{"id": "215003", "revid": "93556", "url": "https://it.wikipedia.org/wiki?curid=215003", "title": "Storia della Bolivia coloniale", "text": "La storia della Bolivia coloniale si riferisce al periodo in cui il territorio appartenente all'attuale Bolivia era sotto la diretta dominazione spagnola.\nConquista spagnola della Bolivia.\nFrancisco Pizarro, Diego de Almagro e Hernando de Luque portarono gli spagnoli a conquistare l'Impero Inca. Inizialmente navigarono verso sud nel 1524 lungo il Pacifico da Panama alla ricerca dell'esistenza della leggendaria terra dell'oro chiamata \"Biru\", che in seguito divenne Per\u00f9.\nData la rapidit\u00e0 nella sottomissione completa dell'Impero Inca, la conquista fu molto facile. Dopo la morte dell'Inca Huayna C\u00e1pac nel 1527, i suoi figli Hu\u00e1scar e Atahualpa combatterono per la successione. Il secondo vinse la battaglia, ma, prima ancora di consolidare il proprio potere, gli Spagnoli, guidati dal \"conquistador\" Francisco Pizarro arrivarono nel 1532. Atahualpa non cerc\u00f2 inizialmente di fermarli probabilmente in quanto non credeva nella possibilit\u00e0 che potessero conquistare il Tawantinsuyu. Atahualpa e i suoi uomini furono sconfitti nella battaglia di Cajamarca (Per\u00f9) il 16 novembre 1532 e Atahualpa, nonostante la richiesta di un ricchissimo riscatto, venne giustiziato a Cusco, che era stata fino ad allora, la capitale dell'Impero Inca.\nA seguito della veloce vittoria di Pizarro, i nativi iniziarono a ribellarsi e continuarono periodicamente durante il periodo coloniale. Nel 1537 Manco Inca, che gli spagnoli appoggiarono in quanto molto giovane, si ribell\u00f2 contro i nuovi governanti e ripristin\u00f2 un nuovo stato Inca nei pressi di Vilcabamba che sopravvisse fino alla cattura ed esecuzione di T\u00fapac Amaru nel 1572. Le ultime rivolte tra le montagne della Bolivia furono organizzate dagli anziani della comunit\u00e0 e rimasero di dimensione locale. L'unica eccezione fu la rivolta di T\u00fapac Amaru II nel XVIII secolo.\nDurante le due prime decadi di governo spagnolo, l'Alto Per\u00f9 (o \"Charcas\") - come conosciuta all'epoca il territorio montagnoso boliviano - fu terreno di una guerra civile tra le forze di Pizarro e quelle di Almagro. Il nord era sotto il controllo di Pizarro e il sud sotto quello di Almagro. I combattimenti cessarono nel 1537, anno nel quale Almagro conquist\u00f2 Cusco e represse la rivolta di Manco Inca. Pizarro sconfisse ed uccise Almagro nel 1538, ma venne lui stesso assassinato tre anni dopo dagli uomini di Almagro. Il fratello di Francisco Pizarro, Gonzalo Pizarro, assunse il controllo dell'Alto Per\u00f9, ma presto venne coinvolto in una ribellione contro i Reali Spagnoli. Solo con l'esecuzione di Gonzalo Pizarro nel 1548 la Spagna ricostitu\u00ec la propria autorit\u00e0 e fece fondare la citt\u00e0 di La Paz che presto divenne un importante centro commerciale e di trasbordo.\nLa resistenza dei nativi ritard\u00f2 la conquista e la colonizzazione delle pianure boliviane. Gli spagnoli fondarono la citt\u00e0 di Santa Cruz de la Sierra nel 1561, ma il Chaco rimase una violenta frontiera tra le forze coloniali. Nel Chaco, gli \"Indios\", soprattutto i Chiriguano, riuscirono a mantenere un diretto controllo degli spagnoli.\nL'amministrazione spagnola.\nL'Alto Per\u00f9 (o Charcas) fu governato dal Vicer\u00e9 di Lima. I governanti locali venivano dall\u2019\"Audencia de Carcas\" situata a \"Chiquisaca\" (\"La Plata\", l'attuale Sucre). Le miniere d'argento producevano una parte importante delle ricchezze dell'Impero Spagnolo e Potos\u00ed, citt\u00e0 nei pressi della famosa miniera di Cerro Rico (\"montagna ricca\"), fu la citt\u00e0 pi\u00f9 grande dell'emisfero occidentale.\nLa longevit\u00e0 dell'Impero Spagnolo nell'America del sud pu\u00f2 essere spiegata anche dal successo dell'amministrazione delle colonie. La Spagna era interessata nel controllo dei conquistatori che si sentivano maggiormente indipendenti, ma l'obiettivo principale divenne presto il mantenimento del flusso delle entrate alla Corona e la raccolta di beni e forza lavoro dalle popolazioni native. Per questo, gli spagnoli crearono un'elaborata burocrazia nel Nuovo Mondo nel quale varie istituzioni avevano il compito di vigilare sulle altre e gli ufficiali locali avevano una considerevole autonomia.\nAutonomia dell'Alto Per\u00f9.\nL\u2019\"Alto Per\u00f9\", inizialmente parte del Viceregno del Per\u00f9, si un\u00ec al Vicereame del R\u00edo de la Plata (la cui capitale era Buenos Aires) quando fu costituito nel 1776. Il vicer\u00e9 era coadiuvato da un consiglio (\"Audiencia\"), che ricopriva il potere giudiziario (in quanto costituiva la pi\u00f9 alta corte d'appello nella giurisdizione) e, in caso di assenza del vicer\u00e9, amministrava anche il potere esecutivo. Le ricchezze provenienti dall'Alto Per\u00f9 e la sua lontananza da Lima convinse le autorit\u00e0 di quest'ultima citt\u00e0 a creare un'Audiencia nella citt\u00e0 di \"Chuquisaca\" (l'attuale Sucre) nel 1558. Chiquisaca divenne particolarmente importante come centro amministrativo ed agricolo di Potos\u00ed. La giurisdizione della Real Audiencia de Charcas, ricopriva un territorio di raggio di 100 \"leghe\" (circa 1.796 km\u00b2) attorno a Chuquisaca, ma incluse presto Santa Cruz de la Sierra e il territorio appartenente all'attuale Paraguay e, fino al 1568, anche l'intero distretto di Cusco. Il \"Presidente dell'Audiencia\" aveva autorit\u00e0 giudiziaria, amministrativa e gestiva il potere esecutivo nelle faccende di \"routine\", mentre le decisioni pi\u00f9 importanti venivano prese a Lima. Questa situazione port\u00f2 ad un'attitudine competitiva e alla reputazione dell'Alto Per\u00f9 di assertivit\u00e0, condizione rinforzata dall'importanza economica della regione.\nLa Spagna esercitava il proprio controllo sulle unit\u00e0 amministrative minori attraverso ufficiali reali (\"Corregidor\") che rappresentavano il Re nel governo municipale e che erano eletti dai propri cittadini. All'inizio del XVII secolo, nell'Alto Per\u00f9 c'erano 4 Corregidor.\nNel tardo XVIII secolo, la Spagna intraprese una riforma amministrativa per aumentare i guadagni alla corona e diminuire il numero di abusi. Cre\u00f2 un sistema di \"sovrintendenze\", dando un potere esteso a ufficiali qualificati, direttamente responsabili di fronte al re. Nel 1748 la Spagna istitu\u00ec quattro sovrintendenze nell'Alto Per\u00f9 che coprivano gli attuali dipartimenti di La Paz, Cochabamba, Potos\u00ed e Chuquisaca.\nLa corona spagnola controll\u00f2 all'inizio i governi locali solo indirettamente, poi vennero adottate procedure centraliazzate. Inizialmente il vicer\u00e9 Francisco de Toledo conferm\u00f2 i diritti dei nobili locali ai quali garant\u00ec massima autonomia e controlli ridotti. La corona istitu\u00ec l'autorit\u00e0 del \"Corregidor de Indios\", per raccogliere tributi e tasse dai nativi. Questi ufficiali importavano beni dalla Spagna e costringevano i nativi a ricomprarli riuscendo a guadagnare ingenti somme, ma causando molto risentimento tra la popolazione nativa.\nIl cristianesimo.\nCon i primi coloni nell'Alto Per\u00f9, arriv\u00f2 anche il clero regolare e secolare per convertire i nativi al Cristianesimo. Nel 1552 venne istituito il primo vescovado nell'Alto Per\u00f9 a La Plata (attuale Sucre), seguita da quelli di La Paz e Santa Cruz de la Sierra nel 1605. Nel 1623 i Gesuiti fondarono l\u2019\"Alta Universit\u00e0 Reale e Pontificia di San Francesco Saverio di Chuquisaca\", la prima universit\u00e0 dell'Alto Per\u00f9.\nLe reazioni dei nativi alla colonizzazione e alla conversione alla cristianit\u00e0 furono differenti. Molti adottarono uno stile di vita conforme a quello spagnolo rompendo ogni legame con la loro cultura tradizionale cercando di entrare nella logica dell'economia di mercato e utilizzando la giustizia spagnola per proteggere i loro interessi, specialmente contro l'istituzione di nuovi tributi. Altri, comunque, rimasero aggrappati alle loro tradizioni per quanto gli era possibile. Alcuni si ribellarono contro i coloni e, solo nel territorio compreso dalle attuali Bolivia e Per\u00f9 nel XVIII secolo, vi furono oltre 100 rivolte, ma senza un'azione coordinata e di rilevanza esclusivamente locale.\nAnche se le religione inca scomparve rapidamente, i nativi continuarono i loro culti sotto la protezione di alcuni governati locali anch'essi nativi. Il cristianesimo influenz\u00f2 comunque la loro religiosit\u00e0 e venne sviluppato una nuova forma di cattolicesimo incorporando simboli indigeni. Cos\u00ec come i primi indiani ribelli erano anticristiani, le rivolte a partire dalla fine XVI secolo utilizzavano un simbolismo cattolico, ma antispagnolo. La chiesa fu tollerante con questo sincretismo e lo \u00e8 tuttora accettando immagini tradizionali nelle funzioni e nelle processioni. Nel 1582 il vescovo di La Plata (attuale Sucre) permise ai nativi di costruire un santuario per la \"Virgen de Copacabana\" centro religioso tradizionale Aymara, sulle rive del Lago Titicaca.\nMalcontenti e rivolte.\nLa conquista, comunque, si rivel\u00f2 un'esperienza traumatica per la maggior parte della popolazione nativa. Milioni di nativi vennero uccisi e molti si ammalarono facilmente di malattie non autoctone importate dall'Europa che spesso intenzionalmente gli attaccavano. La situazione peggior\u00f2 ulteriormente nel XVIII secolo quando la Spagna aument\u00f2 i tributi e fece di tutto per aumentare la produzione delle miniere. Questi profondi cambiamenti sociali ed economici e la rottura della cultura nativa contribuirono alla diffusione dell'uso dell'alcol. Prima dell'arrivo degli spagnoli, gli Inca consumavano alcol e carne solo durante cerimonie religiose. Anche l'uso della foglia di coca si diffuse al punto che, come scrisse un cronista dell'epoca, nel XVI secolo \"solo a Potos\u00ed, il commercio della coca super\u00f2 un milione di pesos annuo, per 95.000 cesti consumati\".\nRivolte dei nativi.\nLo scontento nativo che incrementava contro i regnanti coloniali sfoci\u00f2 nella grande rivolta di T\u00fapac Amaru II. Questi, discendente di T\u00fapac Amaru, di lingua spagnola e di educazione gesuita, negli anni 1770 fece presente il trattamento che il Corregidor de Indio nei confronti dei nativi era disumano e che questi versavano in condizioni di povert\u00e0 estrema. La protesta si trasform\u00f2 in una rivolta che coinvolse circa 60.000 nativi degli attuali territori peruviani e boliviani. Egli ribadiva che il suo era un movimento riformista che non cercava di desautorare gli spagnoli, ma un'indipendenza da essi per garantire una vita pi\u00f9 dignitosa ai nativi. Fin\u00ec con l'esecuzione di T\u00fapac Amaru II per squartamento nel 1781.\nLa rivolta continu\u00f2 comunque soprattutto nell'Alto Per\u00f9 dove, Tom\u00e1s Katari, sostenitore di T\u00fapac Amaru II, condusse una rivolta a Potos\u00ed nel 1780. Venne ucciso dagli Spagnoli un mese dopo T\u00fapac Amaru II. Un'altra rivolta importante fu condotta da Juli\u00e1n Apaza, un sagrestano che si fece chiamare T\u00fapac Catari, prendendo il nome dei due martiri ribelli. Assedi\u00f2 La Paz per oltre 100 giorni. La Spagna riusc\u00ec solo nel 1783 a mettere a tacere ogni rivolta dopo avere ucciso migliaia di indios.\nI creoli.\nNel tardo XVIII secolo, crebbe il malcontento tra i creoli (\"criollos\"), persone di discendenza spagnola, ma nati nel \"nuovo mondo\". Questi assunsero un ruolo attivo nell'economia, specialmente nel settore minerario ed agricolo, risentendo delle barriere stabilite dalle politiche mercantili della corona. Inoltre i creoli erano irritati dal fatto che la Spagna riservava tutti i posti amministrativi di livello medio-alto agli spagnoli (nati in Spagna). Anche le profonde modificazioni culturali provenienti dall'Europa quali l'illuminismo e la rivoluzione francese contribuirono a enfatizzare e ad ampliare il malcontento dei creoli. Questo diede la spinta decisiva all'indipendenza della Bolivia."}
{"id": "215006", "revid": "6392", "url": "https://it.wikipedia.org/wiki?curid=215006", "title": "Varicap", "text": ""}
{"id": "215007", "revid": "6923", "url": "https://it.wikipedia.org/wiki?curid=215007", "title": "Osorkon il Vecchio", "text": "Identificazione e biografia.\nCome altri rappresentanti della stessa dinastia, questo sovrano \u00e8 stato per molto tempo noto solamente dalla lista di Manetone (secondo la versione di Sesto Africano), che nella quinta posizione della dinastia citava un Osoch\u014dr con 6 anni di regno. Per molto tempo non si pot\u00e9 sapere altro di questo personaggio e molti studiosi iniziarono a pensare che si trattasse di una svista di uno degli epitomatori di Manetone, che avrebbe attribuito uno degli Osorkon della XXII dinastia a quella precedente.\nFu solo nel 1963 che Eric Young not\u00f2 sugli annali dei sacerdoti di Karnak l'investitura di un sacerdote chiamato Nespaneferhor durante il regno di un certo re \"Aakheperra-setepenra\" e, nella generazione successiva, l'investitura del figlio di Nespaneferhor nel 17\u00ba anno di regno di Siamon, che quindi doveva essere il successore di Aakheperra-setepenra. Young dedusse che Aakheperra-setepenra doveva essere il \"praenomen\" del misterioso Osoch\u014dr manetoniano, ma all'epoca questa ipotesi non fu universalmente accettata dagli studiosi.\nNei tempi successivi si fece largo l'idea che questo Osorkon fosse figlio di Sheshonq il Vecchio, che era \"Grande Capo dei Ma(shuash)\", e di sua moglie Mehtenweshkhet. In tal caso suo fratello doveva essere Nimlot, \"Grande Capo dei Ma\" ma soprattutto padre del futuro Sheshonq I, fondatore della XXII dinastia.\nNel 1976 Jean Yoyotte pot\u00e9 confermare questa ipotesi grazie ad un documento genealogico che riportava un re di origine libica di nome Osorkon come figlio di un Sheshonq e di una Mehtenweshkhet, che era chiamata \"Madre del Re\". Dato che nessuno degli altri re Osorkon conosciuti era figlio di una Mehtenweshkhet, non poteva che trattarsi di Aakheperra-setepenra Osorkon, al quale venne attribuito l'epiteto \"il Vecchio\" per evitare confusioni con Osorkon I, suo pronipote.\nLa luce fatta sulla genealogia di questo sovrano non ha permesso di fare chiarezza anche sugli avvenimenti del suo regno, del quale non sappiamo nulla. Sono in genere accettati come validi i 6 anni di regno riportati da Africano, che lo colloca tra \"Amen\u014dphthis\" (Amenemope) e lo sconosciuto \"Psinach\u0113s\", che presumibilmente \u00e8 da identificare con Siamon.\nNon sono noti i rapporti di parentela (se ci furono) di Osorkon il Vecchio con Amenemope e Siamon; in ogni caso, la sua ascesa al trono \u00e8 un chiaro preludio alla successiva XXII dinastia di origine libica."}
{"id": "215009", "revid": "224230", "url": "https://it.wikipedia.org/wiki?curid=215009", "title": "Matteo Renato Imbriani", "text": "Biografia.\nFiglio del letterato Paolo Emilio Imbriani, originario di Roccabascerana, segu\u00ec il padre in esilio ed ebbe una ferrea educazione, dapprima in un collegio privato di Torino, poi in un collegio militare.\nNel 1859 combatt\u00e9 coi sardo - piemontesi, nel 1860 fu con Garibaldi a Castel Morrone. Nel 1866, capitano, combatt\u00e9 nel Trentino.\nSuccessivamente si rec\u00f2 in Francia, per rilevare la salma del fratello Giorgio, caduto nel 1870 a Digione, contro i Prussiani. Per oltre 40 anni ha custodito a casa sua l'urna con i resti di Pilade Bronzetti, che vennero consegnati dalla moglie Irene alla citt\u00e0 di Trento il 27 settembre 1921.\nIl primo contatto con la realt\u00e0 irpina, dove poi soggiorner\u00e0 a lungo negli anni finali della vita, ci fu nel triennio 1872-1875 quando con la moglie si stabil\u00ec a San Martino nella casa di famiglia, ma, nonostante il forte legame alle origini della famiglia, trascorse solo pochi anni a San Martino Valle Caudina (AV). Questo primo e breve periodo di soggiorno nella \"Casa Giulia\", per ragioni di salute e per affari politici, non lasci\u00f2 alcun segno evidente nella vita politica del paese. L'insuccesso delle sue candidature nelle elezioni di quella provincia lo testimonia.\nVeri centri della sua attivit\u00e0 politica furono Napoli e la Puglia, che lo elesse deputato nei collegi di Trani e di Corato. Anche a lui si deve la realizzazione dell'Acquedotto Pugliese. Un articolo del Corriere delle Puglie riporta, dalla penna del suo direttore Martino Cassano (nonostante la profonda avversione tra i due), l'appassionata dialettica con cui l'On. Imbriani sottoline\u00f2 la necessit\u00e0 per la Puglia di un acquedotto funzionale, in seno ad una riunione tematica tra buona parte dei deputati pugliesi convocata dall'allora Presidente della Provincia Lattanzio.\nMor\u00ec nella sua amatissima \"Casa Giulia\" il 12 settembre 1901. La moglie Irene Scodnik \u00e8 stata il suo pi\u00f9 attendibile biografo.\nMonumenti commemorativi.\nNella sua ultima abitazione \u00e8 presente una lapide, fregiata da rame bronzeo, di quercia e d'alloro, con una magnifica nobilissima iscrizione.\nDopo la sua morte molte altre lapidi furono a lui dedicate: ad Ariano di Puglia il 20 settembre 1902; ad Avellino sulla facciata del Palazzo dei Tribunali 26 ottobre 1902 dove si legge un'epigrafe di Giovanni Bovio e ovviamente a San Martino Valle Caudina fatta dall'onorevole Roberto Mirabelli. Anche sulla facciata del palazzo comunale di Poggio Mirteto vi \u00e8, dal 1911, una lapide che ricorda come \"apostoli della libert\u00e0\" lui ed Andrea Costa.\nA Barga (LU) sulla terrazza del Caff\u00e8 Capretz, allora ritrovo della nobilt\u00e0 locale, vi \u00e8 una lapide, composta da Giovanni Pascoli, che ne ricorda la presenza:\nNel nord-est del centro storico di Perugia vi \u00e8 una via denominata Matteo Renato Imbriani; Parma gli ha invece intitolato una delle principali strade del caratteristico quartiere dell'Oltretorrente. Anche a Roma, Trieste, Catania, Zafferana Etnea, Sesto Fiorentino, Lecce, Barletta, Trani, Canosa di Puglia, Napoli, Afragola, San Giovanni Rotondo, Bisceglie, Rutigliano, Minervino Murge, Spinazzola, esistono strade a lui intitolate. Un'imponente statua in bronzo nel centro storico, una via ad essa adiacente e una scuola media sono state a lui dedicate a Corato (BA). A Canosa di Puglia, al centro di una piazza a lui intitolata, si erge maestosa la sua statua in bronzo al disopra di un piedistallo in pietra. Anche ad Andria, nella piazza a lui intitolata, primario nodo viario della citt\u00e0, si trova un suo busto su piedistallo in pietra.\nA Bari gli \u00e8 stata dedicata anche una scuola media oltre all'omonima via dove si trova la scuola. Sulla facciata del Municipio di Poggio Mirteto vi \u00e8 una targa che ricorda un suo comizio.\nNel 2015 \u00e8 stato posto il suo busto in bronzo su piedestallo di pietra davanti alla facciata del municipio di San Martino Valle Caudina."}
{"id": "215011", "revid": "125979688", "url": "https://it.wikipedia.org/wiki?curid=215011", "title": "Flamenco", "text": "Il flamenco \u00e8 una forma di musica e di danza di origine andalusa, formata da un canto all'apparenza stonato (cante), dalla musica e dal ballo (baile), nato alla fine del Settecento,il flamenco non nasce come una forma di spettacolo, ma come un'esigenza di sfogare gioie e dolori in un linguaggio intimo e privato. Si cantava senza l'accompagnamento della chitarra, avvalendosi soltanto di supporti ritmici corporali, come il battito dei piedi sul terreno, delle mani oppure delle nocche sul tavolo. Oggi invece \u00e8 una forma di spettacolo a tutti gli effetti.\nIl flamenco trova le sue origini in Spagna, ma con il passare dei secoli \u00e8 arrivato in Italia, oggi curato e pubblicizzato principalmente da associazioni pubblicitarie chiamate \"Pe\u00f1as Flamencas\".\nGli inizi e le origini.\nIl flamenco si sviluppa tra le province di Siviglia, Cadice, Jerez e Cordova. Nella fase iniziale, il flamenco si mostra come uno sfogo emozionale della minoranza gitana in Andalusia. Uno dei primi documenti scritti sul flamenco si trova in una delle \"Cartas Marruecas\" di Cadalso (1774), dove la musica flamenca viene esplicitamente attribuita ai gitani. L'uso della parola \"flamenco\" per indicare un tipo di canto o di danza non venne tuttavia documentato prima del XIX secolo.\n\"Caf\u00e9s Cantantes\".\nVerso la met\u00e0 dell'Ottocento iniziarono a diffondersi per tutta la Spagna e massivamente in Andalusia i \"caf\u00e9s cantantes\", locali notturni dove agli spettacoli di variet\u00e0 venne presto affiancato il flamenco. In tutta la Spagna nacquero 63 \"caf\u00e9s cantantes\", distribuiti cos\u00ec: 12 a Siviglia, 5 a Jerez, 3 a Cadice, 11 a Cartagena, 4 a Puerto Santa Mar\u00eda, 5 a Malaga, 1 a Granada, 18 a Madrid, 1 a Barcellona, 1 a Cordova, 1 a Bilbao e 1 a La Uni\u00f3n.\nDall\u2019esperienza dei \"caf\u00e9s cantantes\", il flamenco esce rinnovato e il canto della famiglia/comunit\u00e0 diviene il canto di un interprete professionista. Uno dei personaggi pi\u00f9 rilevanti nella storia dei \"caf\u00e9s cantantes\" fu quello di Silverio Franconetti, quando nella seconda met\u00e0 del 1800 apr\u00ec il suo locale. Silverio apprese il \"cante\" dai gitani e divenne il primo \"cantaor\" andaluso, in virt\u00f9 delle sue capacit\u00e0 espressive. Rese il \"cante\" pi\u00f9 soave e melodico rispetto all\u2019originale forma di \"cante\" crudo e tragico. Lo impose al pubblico senza il contorno coreografico o teatrale, ma questi tentativi di popolarizzazione furono la conseguenza della naturalizzazione del \"cante\". Con la diffusione dei \"caf\u00e9s cantantes\" inizi\u00f2 l\u2019et\u00e0 d\u2019oro del flamenco.\nGli stili del \"cante\".\nIl \"cante\" \"flamenco\" si differenzia dal canto come espressione operistica e dalla \"canci\u00f3n\" che connota espressioni sonore popolari e popolareggianti. Il \"cante flamenco\" \u00e8 caratterizzato dal lamento, dalla carica emozionale e dall'intensit\u00e0 espressiva non conciliabile con la voce di un cantante accademico. Non tutte le voci sono adatte al \"cante\", la voce giusta deve possedere qualit\u00e0 ben differenti rispetto ad un canto melodico. Una voce roca, gutturale e con una capacit\u00e0 emissiva particolare \u00e8 l\u2019ideale, infatti la voce pi\u00f9 adatta \u00e8 quella con un registro medio grave e un tono velato e rude. Per riuscire ad ottenere questo tipo di voce, i \"cantaores\" ricorrono spesso agli alcolici.\nDurante il periodo dei \"caf\u00e9s cantantes\" fecero la loro comparsa per la prima volta i \"cantaores peyos\", ovvero i \"cantaores\" non gitani. Per i \"cantaores\" gitani il \"cante\" non era un'arte per dare spettacolo all'interno dei \"caf\u00e9s\", pertanto si riunivano nelle case o nei bar e cantavano per il gusto di farlo, per poter sfogare gioie e dolori in un linguaggio intimo e privato, caratteristica emozionale conservata anche dai ballerini durante il \"baile\". Il pubblico prediligeva un canto pi\u00f9 limpido rispetto alle voci roche dei gitani, ecco perch\u00e9 il cante originario dovette perdere alcuni dei suoi aspetti pi\u00f9 duri e caratteristici. L\u2019incontro sul palco di queste due variet\u00e0 di \"cantaores\" gitani e \"payos\" fece nascere una competizione che diede l\u2019impulso decisivo allo sviluppo degli stili del flamenco conosciuti oggi. Un \"cantaor\" che canta bene la maggior parte dei \"palos\" \u00e8 detto \"enciclopedico\", ed \u00e8 una figura di gran rispetto nell'ambiente.\nIl \"cante\" \u00e8 seguito da un pubblico particolare, il quale non sempre coincide con quello del \"baile\". \u00c8 un'arte molto seguita in Spagna e, come per i balli, si divide in singoli stili. Il \"cante\" non \u00e8 per\u00f2 un canto popolare, ma \u00e8 l\u2019espressione dei singoli individui che grazie alle loro capacit\u00e0 interpretative hanno creato un modo diverso di cantare, per lo pi\u00f9 influenzato dalle diversit\u00e0 musicali che nel corso dei secoli si sono intrecciate in Andalusia. Per l'appunto molti musicologi si sono soffermati sugli aspetti musicali del \"cante flamenco\", evidenziando una forte influenza di musica orientale. Inoltre, molti sono gli stili del \"cante flamenco\" e si differenziano per \"comp\u00e1s\", \"letras\" e \"palos\".\nEsiste nel \"cante\" una serie di suoni corrispondenti ad una sillaba o a parte di essa, che vengono utilizzati con funzione ritimica o espressiva. Il \"quej\u00edo\" \u00e8 un lamento formato da un lungo e ripetuto \"ay\", che precede e intercala l\u2019improvvisazione del \"cantaor\". Conferisce un tratto drammatico al canto, ed \u00e8 uno dei momenti di massima espressione del \"palo\". I \"quej\u00edos\" pi\u00f9 naturali sono nella \"siguiriya\" e nel \"tiento\". Esistono altri tipi caratteristici di glossolalie, come quello delle \"alegrias\". Vi sono poi i \"vibratos\" che come la glossolalia servono a dare carattere al \"cante\". Possono essere realizzati con la bocca, semplicemente aggiungendo il suono all\u2019ultima vocale della precedente parola, oppure possono essere di tipo gutturale o nasale, passando da un processo che trasforma le \"j\" () in \"s\". I \"vibratos\" e la glossolalia sono gli accorgimenti tecnici propri di una voce con la capacit\u00e0 di scaturire emozioni forti di convinzione o tristezza.\n\"Palos\".\nI flamencologi hanno individuato diverse differenziazioni dei \"cantes\", valutandoli sulla base di criteri etnici, sociali, musicali e geografici. In gergo sono chiamati \"palos\", e ne esistono 4 diversi gruppi.\n\"Comp\u00e1s\".\nIl \"comp\u00e1s\" \u00e8 la sequenza ritmica che caratterizza i diversi tipi di \"palos\". Il \"comp\u00e1s\" \u00e8 essenziale nel flamenco perch\u00e9 permette di individuare i \"palos\" immediatamente ed \u00e8 la base per le variazioni musicali o coreutiche dei \"cantaor\", \"bailaor\" e \"tocaor\". Viene \"tenuto\" con le \"palmas\" (battito delle mani), le quali possono essere sorde, quindi realizzate creando un vuoto d\u2019aria, oppure possono essere semplici, eseguite battendo le dita della mano nella concavit\u00e0 dell\u2019altra. Saper tenere il ritmo delle \"palmas\" non \u00e8 affatto facile: per chi nasce nell'ambiente, il ritmo viene per lo pi\u00f9 per istinto; infatti nell'ambiente \u00e8 mal visto chi tenta di tenere il tempo senza saperlo fare, talch\u00e9 chi lo fa si dice che pecchi di presunzione. Le \"palmas\" possono essere suonate segnando gli accenti di ogni \"comp\u00e1s\", oppure vengono marcati i tempi intermedi o il controtempo. Oltre alle \"palmas\" ci sono altri modi per tenere il ritmo, uno di questi sono i \"pitos\", vale a dire quel suono ottenuto facendo schioccare il medio con il pollice (un semplice schiocco di dita). Il palmo della mano battuto sulla gamba \u00e8 un altro modo, come lo sono le nocche delle mani battute sul tavolo, il battere di un bastone o dei piedi sul pavimento e l'uso delle nacchere.\nLa \"copla flamenca\".\nLa \"copla\", frazionata in \"copla\" andalusa e \"copla flamenca\", \u00e8 una composizione poetica breve, impiegata come testo nelle canzoni popolari. Nella \"copla\" andalusa le canzoni sono generalmente seguite da strumenti che comprendono chitarre, violini, tamburelli, nacchere e campane. Nella \"copla flamenca\" invece, nata all'epoca dei \"caf\u00e9s cantantes\", prevale per l\u2019aspetto musicale il riferimento al mondo gitano, con la trattazione specifica di temi come la morte o la sofferenza. La \"copla flamenca\" \u00e8 caratterizzata da un linguaggio pi\u00f9 schietto e dalla presenza di parole in lingua cal\u00f3. Tuttavia questo aspetto non attribuisce in modo sicuro la paternit\u00e0 gitana, infatti le \"coplas\" interamente scritte in cal\u00f3 sono spesso creazioni artificiose. La \"copla flamenca\" \u00e8 stata oggetto di studi di vario tipo e, fin dal XIX secolo, le \"coplas\" erano raccolte in antologie che ne illustrano le tematiche, pertanto i temi come l\u2019amore erano i pi\u00f9 utilizzati. Si hanno anche \"coplas\" bilingue, quindi con traduzioni in lingua straniera, nonostante sia difficile tradurle.\nLa lingua della \"copla\" \u00e8 lo spagnolo degli andalusi. Una tematica affrontata molto di rado \u00e8 quella sociale, dovuto alla scarsa coscienza sociale del sottoproletariato andaluso. La \"copla\" cantata viene suddivisa in \"tercios\"; questo si verifica prettamente nelle forme originali di canto gitano, ossia un canto non sillabico dove la strofa e la melodia non combaciano. Le struttura metrica della \"copla\" pu\u00f2 essere in strofe di due versi, in strofe di tre e quattro versi e strofe di cinque versi. La prima strofa tratta versi in rima, dove il primo verso \u00e8 spesso un quinario, mentre la seconda varia dalle nove, dieci o undici sillabe. La seconda struttura \u00e8 quella pi\u00f9 utilizzata, con una rima assonante nel primo e nel terzo verso, mentre quasi tutta la famiglia dei \"fandangos\" utilizza la strofa di cinque versi, dove nel caso del fandango si verifica la ripetizione del primo verso in terza posizione o l\u2019anticipazione del terzo verso in prima posizione.\nLa chitarra.\nLa chitarra inizialmente poteva dare al \"cantaor\" solo due toni, il mi e il la, ed era suonata solo con il dito pollice. Si pass\u00f2 poi al capotasto, attrezzo adattabile al manico della chitarra per dare al \"cantaor\" il giusto equilibrio per la voce. All'interno di una rappresentazione tipica di flamenco, il ruolo del chitarrista o \"tocaor\" \u00e8 quello di predisporre un \"tappeto sonoro\" (\"comp\u00e1s\") per il cantante, che lo sostenga nella libert\u00e0 e ortodossia interpretativa delle strofe, dette \"letras\", intervallando il canto con degli assoli melodici, detti \"falsetas\", per dargli pause di respiro. Nel caso in cui ci sia un ballerino (\"bailaor\"), la chitarra deve accompagnarne adeguatamente i suoni ritmici, con particolare attenzione quando viene eseguita una \"escobilla\", che \u00e8 il suono prodotto prevalentemente con le percussioni dei piedi. A seconda del \"palo\" esistono tre tipi di scansione ritmica: il \"comp\u00e1s\" di dodici, di quattro (detto \"comp\u00e1s binario\") o di tre tempi (detto \"comp\u00e1s ternario\"). Il \"comp\u00e1s\" di dodici tempi \u00e8 una delle scansioni pi\u00f9 frequenti per i canti fondamentali come la sole\u00e1, la siguiriya e la buler\u00eda.\nLa prima comparsa della chitarra si ha a Siviglia nel 1847 e originariamente fu usata per accompagnare il \"cante\" e il \"baile\", inoltre contribuirono alla diffusione dello strumento in modo determinante artisti come Paco de Luc\u00eda, il quale fece della chitarra anche uno strumento solista. \nBaile flamenco.\nIl baile flamenco nasce come danza individuale, ma con i Caf\u00e8s Cantantes le coreografie vennero eseguite da gruppi di persone o a coppia. Il palco dove si esibivano gli artisti era di legno e lo spettacolo era accompagnato da un chitarrista e uno o pi\u00f9 cantaores tre o quattro bailaoras (ballerine) e due bailaores (ballerini). \u00c8 una danza astratta che non racconta storie ma stati d\u2019animo. Durante l\u2019interpretazione i ballerini possono passare dalla tristezza alla gioia in poco tempo, ma le diverse emozioni sono ben individuabili al pubblico se l\u2019interprete ha la capacit\u00e0 di trasmetterle, difatti l\u2019aspetto pi\u00f9 importante del baile \u00e8 la capacit\u00e0 di interpretazione e solo dopo viene la tecnica. Inoltre, il ruolo del pubblico \u00e8 fondamentale per la giusta atmosfera, pi\u00f9 ridotto \u00e8 l\u2019ambiente dove si svolge lo spettacolo e pi\u00f9 aumenta la comunicazione fra interprete e pubblico. Il bailaor guarda dritto davanti a s\u00e9 con atteggiamento di sfida e provocazione, suscitando allo stesso tempo sicurezza e convinzione. Il baile \u00e8 la danza Europea che possiede pi\u00f9 delle altre il potere dell\u2019isolamento del ballerino dal mondo che lo circonda. Il flamenco \u00e8 una danza con movimenti rivolti verso il basso, introversa, in opposizione con la leggerezza e l\u2019elevazione della danza classica. La tecnica del baile flamenco \u00e8 complessa \u00e8 richiede anni di studio per essere eseguita in modo corretto. Prima di tutto i movimenti dei piedi sono di vario tipo; il punteado consiste in passettini e intrecci dei piedi, eseguiti senza far rumore. I desplantes sono una serie di colpi eseguiti con forza e utilizzati per concludere una sequenza di passi. Lo zapateado si esegue con la percussione del suolo utilizzando diverse parti della scarpa come il tacco, le punte o la pianta. Quando \u00e8 di breve durata lo zapateado viene detto redoble, mentre la combinazione di passi pi\u00f9 estesa viene chiamata escobilla. La llamada sono una serie di colpi di zapateado con cui il bailaor chiama il cante o una falseta.\nLa storia e lo sviluppo del baile flamenco.\nLa storia del baile va di pari passo con quella dei palos del flamenco e la storia e la letteratura forniscono numerose informazioni sulla diffusione della danza in tutta la penisola spagnola. Come si ricava dalle testimonianze, era parte integrante della quotidianit\u00e0 andalusa. Le danze erano eseguite con il tipico strumento a percussione chiamato casta\u00f1uelas (nacchere) e costituivano gran divertimento e intrattenimento per il popolo. Nel XVIII secolo comparve il fandango, una danza di coppia che mimava il corteggiamento amoroso. Ogni coppia uomo e donna suonava le nacchere e compiva gesti lascivi, per poi terminare la danza in un sospiro, espressione dell'estasi del piacere. Gi\u00e0 nel XIX secolo il fandango non venne pi\u00f9 eseguito perch\u00e9 considerato troppo sensuale e venne rimpiazzato da altri stili, come dalla buleria e la sevillana. I balli della scuola bolera vennero introdotti nei saloni dell'aristocrazia e il contatto con un pubblico diverso rese possibile l'avvicinamento della danza classica al mondo del flamenco, sviluppando degli spettacoli pi\u00f9 coreografici rispetto ai precedenti. Diventano importanti le scenografie, le luci e i costumi, ma proprio per questo il vero senso del baile viene perso. Le prime rappresentazioni del Ballet Flamenco avvengono fra il 1914 e il 1919, ma non si pu\u00f2 del tutto ufficializzarlo prima del 1929. Nel frattempo, venivano insegnati i nuovi stili della scuola bolera e nei quartieri come Triana, venivano eseguiti altri tipi di danza all'interno di taverne e bottiglierie. Le danze che venivano eseguite erano molto diverse dalla scuola bolera e molte di esse erano accompagnate da nacchere, tamburelli e chitarre. Il baile come il cante, si ritrov\u00f2 profondamente rinnovato dall'esperienza dei Caf\u00e8s, e infatti dopo di essi si ha una maggiore distinzione fra il baile maschile e il baile femminile. Nel corso del tempo \u00e8 diventata una vera e propria professione, ed \u00e8 intorno alla met\u00e0 degli anni 50' che i ballerini trovano nei tablao una vera e propria palestra artistica, in voga ancora oggi.\nCaratteristiche interpretative.\nI ballerini di flamenco sono prima di tutto interpreti poich\u00e9 il flamenco non indica semplicemente una particolare forma di canto o di danza, ma nasce come manifestazione artistica di un gruppo marginale della societ\u00e0 Andalusa. In questa danza l\u2019aspetto che pi\u00f9 conta \u00e8 l\u2019intensit\u00e0 delle espressioni, infatti la sua bellezza non \u00e8 data dall\u2019estetica, ma dalla forza interpretativa, dalla sincerit\u00e0 espressiva e la generosit\u00e0 dell\u2019interprete. Esiste una parola in cui \u00e8 racchiuso questo significato, ed \u00e8 \u201cduende\u201d, ossia letteralmente spirito, stato emozionale e di rapimento. I movimenti del corpo variano, ed alcuni pi\u00f9 di altri sono tipicamente femminili, come le ondulazioni del busto e delle anche o i movimenti delle braccia e delle mani, detti braceo. Gli atteggiamenti maschili sono invece sobri e limitati, mantengono i fianchi fermi e ballano con impeto e un\u2019estetica plastica. \nVestiti caratteristici.\nIl ballo si arricch\u00ec di pari passo con l'estetica e all'intensit\u00e0 delle espressione si aggiunsero i colori dei costumi. Ogni colore ha una valenza simbolica differente. Il nero, il rosso e il fucsia erano i colori pi\u00f9 utilizzati per i vestiti, mentre il giallo era considerato il colore della cattiva sorte, quindi venne escluso. Nel XIX secolo il vestito caratteristico era inteso come un vestito popolare semplicemente decorato per l\u2019occasione. Dopo il 1929, grazie all'esposizione iberoamericana tenuta a Siviglia, il vestito diventa un elemento distintivo. Durante gli anni ha subito varie trasformazioni, rompendo ogni tanto la tradizione. Oggi \u00e8 possibile scegliere tra vestiti di varie forme e colori, questo anche per quanto riguarda la parte maschile, principalmente costituita da camicia e pantalone stretto. Il vestito pu\u00f2 essere pi\u00f9 o meno lungo e avere anche una \u201ccoda\u201d (Bata de Cola). L\u2019ampiezza della gonna varia a seconda del tipo di Palos che viene interpretato. Nella Buleria, uno degli stili pi\u00f9 difficili, soprattutto per quanto riguarda il tempo musicale, la gonna \u00e8 molto ampia e infatti accompagna il movimento delle braccia o una serie di piedi. Nel Tientos dove il ritmo \u00e8 lento, la gonna non \u00e8 uno degli elementi principali, quindi \u00e8 stretta dalla vita fino a sopra le ginocchia e successivamente si apre in una stoffa pi\u00f9 ampia. Le scarpe da ballo femminili possono essere in pelle o scamosciate e di vari colori, simili alle \"scarpe Cuccarini\u201d. Gli uomini invece utilizzano lo \u201czapatos\u201d il tipico stivaletto con il tacco, e quest'ultimo pu\u00f2 variare fra i 3 e i 6 centimetri, mentre il tacco della scarpa femminile varia fra i 4 e 5 centimetri. Per i modelli professionali la suola \u00e8 cucita a mano, inoltre sia le scarpe femminili, sia quelle maschili, hanno sotto il tacco e sotto la punta della scarpa dei chiodi, i quali hanno la funzione di rendere la scarpa un vero e proprio strumento a percussione.\nAccessori.\nGli accessori che completano il vestito variano anche questi in base al tipo di palos eseguito. Lo stile classico di una donna comprende capelli raccolti, una rosa tra i capelli e un paio di orecchini (non sono sempre necessari). Il manton \u00e8 un altro accessorio di accompagnamento, antico antenato del velo delle donne iberiche e arabe. Oggi il manton \u00e8 di diverse dimensioni e colori, con stoffa ricamata o semplice. Le nacchere o casta\u00f1uelas, hanno la stessa funzione delle scarpe, quindi tengono il ritmo e accompagnano la musica. Sono uno strumento a percussione e consistono in due dischi costruiti con una cavit\u00e0 interna, uniti da un laccio che viene legato alle dita della mano. Secondo la maniera spagnola, il laccio viene applicato al pollice, mentre secondo la maniera italiana, il laccio va al dito medio. Il ventaglio \u00e8 un altro accessorio molto in voga, ha origini molto pi\u00f9 antiche del flamenco, ma in questo ballo \u00e8 impiegato come strumento di sensualit\u00e0 e comunicazione. \nPe\u00f1as Flamencas.\nIl termine \"Pe\u00f1as Flamencas\" si traduce in italiano come \"circolo di appassionati di flamenco\". Sono associazioni in piena regola, con un amministratore eletto dai soci, e con una organizzazione dei programmi e delle quote. In Spagna le sedi sono di vario tipo. Gli appassionati si incontrano per parlare dei vari artisti e per assistere a spettacoli. Queste associazioni svolgono una funzione divulgativa importantissima, organizzando concerti, raccolte di materiale per l'approfondimento del flamenco, produzione di dischi e salvaguardano il cante al fine di mantenerlo puro. In Europa queste organizzazioni sono numerose per lo pi\u00f9 in Germania e Francia, ma anche in Italia la Pe\u00f1a Flamenca pi\u00f9 vecchia risale al 1992. Le Pe\u00f1as Flamencas contribuiscono maggiormente alla divulgazione del flamenco rispetto alle attuali forme di pubblicit\u00e0, organizzando viaggi studio in Spagna."}
{"id": "215012", "revid": "383359", "url": "https://it.wikipedia.org/wiki?curid=215012", "title": "C\u00f3rdoba nicaraguense", "text": "Il c\u00f3rdoba nicaraguense (codice ISO 4217: NIO) \u00e8 la valuta ufficiale del Nicaragua. \u00c8 divisa in 100 \"centavo\".\nEtimologia.\nQuesta valuta fu intitolata al fondatore del Nicaragua Francisco Hern\u00e1ndez de C\u00f3rdoba.\nStoria.\nIl C\u00f3rdoba fu introdotto il 20 marzo 1912, in sostituzione del peso con un tasso di cambio di 12\u00bd pesos = 1 c\u00f3rdoba e in origine equivaleva al dollaro statunitense.\nIl 5 febbraio 1988, fu introdotto il \"nuovo c\u00f3rdoba\" \"(nueva c\u00f3rdoba)\" con un cambio di 1\u00a0000 \"vecchi\" c\u00f3rdoba.\nIl 30 aprile 1991 \u00e8 stato reintrodotto il c\u00f3rdoba, chiamato anche \"c\u00f3rdoba oro\", con un valore di 5 milioni di \"nuovo c\u00f3rdoba\".\nNel marzo 2006 17 \"cordoba oro\" valevano un dollaro."}
{"id": "215013", "revid": "224230", "url": "https://it.wikipedia.org/wiki?curid=215013", "title": "Paolo Emilio Imbriani", "text": "Biografia.\nNacque a Napoli, figlio di Matteo, originario di Roccabascerana, e di Caterina Di Falco di Pomigliano, ma visse a lungo a San Martino Valle Caudina.\nAnimato dagli ideali liberali e patriottici della carboneria, condivise con il padre Matteo, che aveva partecipato ai moti del 1820-1821 contro il governo borbonico, la condanna all'esilio.\nRimpatriato nel 1831 conobbe Francesco De Sanctis; inizi\u00f2 i suoi studi giuridici e strinse una forte amicizia con l'avvocato e patriota calabrese Giuseppe Poerio, del quale pochi anni dopo spos\u00f2 la figlia, Carlotta, dalla quale ebbe sei figli: Giuseppe, Vittorio, Caterina, Matteo Renato, Giorgio, Giulia.\nDurante la rivoluzione del 1848 fu segretario generale al Ministero della Pubblica Istruzione nel breve (13 aprile-15 maggio) governo liberale di Carlo Troya. All'Universit\u00e0 di Napoli, insegn\u00f2 Filosofia del Diritto e Diritto Costituzionale.\nSfugg\u00ec alla condanna a morte dei Borbone, ricoverandosi sulla nave francese \"Vauban\".\nNel 1863 entr\u00f2 al Senato del Regno d'Italia.\nFu professore di Diritto naturale e Diritto delle genti all'Universit\u00e0 di Pisa.\nTra il 1870 e il 1872 fu anche sindaco di Napoli; viene ricordata di quel periodo soprattutto l'impopolare scelta di cambiare il nome della centrale e storica Via Toledo in Via Roma. Il cambiamento suscit\u00f2 diverse critiche, a cominciare da quella dello storico Bartolommeo Capasso che, nonostante fosse dichiaratamente a favore dell'unit\u00e0 d'Italia, defin\u00ec cos\u00ec la scelta: \u00abuna denominazione che non ha uguali, disconoscendosi la storia si \u00e8 voluta in altro mutare\u00bb.\nAnche l'opinione pubblica fu contraria alla modifica e Imbriani dovette arrivare a far sorvegliare le legende durante la notte da guardie municipali temendo che i napoletani le avrebbero infrante a colpi di sassi. Non bast\u00f2 a rassicurare lui n\u00e9 a calmare i cittadini l'aggiunta della dicitura \"gi\u00e0 Via Toledo\".\nSi form\u00f2 anche un comitato cittadino pro \"via Toledo\" e non furono risparmiate raffiche di satira contro il sindaco; in citt\u00e0 si diffuse una strofetta che recitava: \u00abUn detto antico, e proverbio si noma, / dice: tutte le vie menano a Roma;/ Imbriani, la tua molto diversa, / non mena a Roma ma mena ad Aversa\u00bb, dove con il nome di questa citt\u00e0 si ricordava la prima struttura manicomiale in Italia, la \"Real Casa dei matti\" aperta l\u00ec nel 1813.\nFu rettore dell'Accademia di Scienze Morali e Politiche di Napoli.\nMor\u00ec a Napoli, il 3 febbraio 1877. Il sepolcro Imbriani-Poerio \u00e8 stato riconosciuto monumento nazionale con il Regio Decreto n. 65 del 23 gennaio 1930.\nUn suo monumento, scolpito da Tito Angelini nel 1877, \u00e8 situato in piazza Mazzini a Napoli dal 1910."}
{"id": "215014", "revid": "30610", "url": "https://it.wikipedia.org/wiki?curid=215014", "title": "Kenneth May", "text": "Complet\u00f2 il dottorato in matematica presso l'Universit\u00e0 della California con la tesi \"On The Mathematical Theory of Employment\".\nCompletati gli studi entr\u00f2 presso la facolt\u00e0 del College Carleton in Northfield, Minnesota,\ncome consulente della \"Cowles Commission for Research in Economics\" ed inizi\u00f2 delle ricerche sulla teoria della scelta sociale. Pi\u00f9 avanti i suoi interessi si spostarono all'educazione matematica, alla storia della matematica e all'information retrieval.\nTra le sue maggiori scoperte vi \u00e8 il Teorema di May.\nBiografia.\nLa biografia del matematico pu\u00f2 essere letta in:\nCharles V. Jones, Philip C. Enros e Henry S. Tropp in \"Kenneth O. May, 1915-1977. His Early Life to 1946\"."}
{"id": "215016", "revid": "9416", "url": "https://it.wikipedia.org/wiki?curid=215016", "title": "Magistrato (burocrazia moderna)", "text": ""}
{"id": "215018", "revid": "119417673", "url": "https://it.wikipedia.org/wiki?curid=215018", "title": "Marziano Guglielminetti", "text": "Biografia.\nProfessore ordinario di Letteratura italiana presso l'Universit\u00e0 degli Studi di Torino dal 1971 fino alla sua morte, nel biennio 1994-1996 fu preside della locale Facolt\u00e0 di Lettere e filosofia.\nDedic\u00f2 i propri studi in particolare alla novellistica fra Trecento e Novecento, al romanzo ottocentesco, alla letteratura barocca e alla poesia italiana contemporanea.\nDiresse il Centro studi di letteratura italiana in Piemonte \"Guido Gozzano e Cesare Pavese\" .\nFu socio dell'Accademia delle Scienze di Torino e della Accademia dell'Arcadia, nonch\u00e9 redattore delle riviste letterarie \"Sigma\" e \"Levia Gravia\".\nMor\u00ec nel 2006 all'et\u00e0 di 69 anni."}
{"id": "215020", "revid": "119630701", "url": "https://it.wikipedia.org/wiki?curid=215020", "title": "Dirham marocchino", "text": "Il dirham (arabo: \u062f\u0631\u0647\u0645, plurale: \u062f\u0631\u0647\u0645\u0627\u0646 , \u062f\u0631\u0627\u0647\u0645 o \u062f\u0631\u0647\u0645\u0627) \u00e8 la moneta del Marocco.\nLa forma plurale \u00e8 pronunciata \"darahim\" anche se in alcune lingue come il francese e l'inglese si usa comunemente \"dirhams\".\nIl suo codice ISO 4217 \u00e8 \"MAD\". \u00c8 divisa in 100 centimes. Il dirham \u00e8 emesso dalla Bank Al-Maghrib, la banca centrale del Marocco. \nMentre il dirham \u00e8 completamente convertibile, l'esportazione della valuta locale \u00e8 proibita dalla legge.\nStoria.\nPrima dell'introduzione di una monetazione moderna nel 1882, nel Marocco erano emesse monete di rame in \"falus\", d'argento in \"dirham\" e d'oro in \"benduqi\". Dal 1882 il \"dirham\" divenne una frazione del riyal marocchino pari ad 1/10 di riyal.\nIl dirham fu reintrodotto nel 1960. Sostituiva il franco come unit\u00e0 valutaria principale ma fino al 1974 il franco continu\u00f2 a circolare ed un 1 dirham valeva 100 franchi. Nel 1974 il santim sostitu\u00ec il franco.\nIl dirham \u00e8 agganciato all'euro dal 1999 con un tasso di cambio costantemente fisso e questo ha permesso al dirham di essere una moneta abbastanza stabile, senza che registri in breve tempo tassi di cambio selvaggi.\nMonete.\nNel 1960 fu introdotta la moneta d'argento da 1 dirham. Questa fu seguita da quella di nichel da 1 dirham e da quella d'argento da 5 dirham nel 1965. Nel 1974, con l'introduzione del santim, furono introdotte nuove monete con i valori da 1, 5, 10, 20 e 50 santim e da 1 dirham. La moneta da 1 santim era d'alluminio, quelle da 5 fino a 20 santim erano in ottone mentre i valori maggiori erano in cupro-nickel. Nel 1980 fu introdotta una moneta in cupro-nickel da 5 dirham che fu sostituita da una moneta bimetallica nel 1987. Le monete bimetalliche recano la doppia data d'emissione \u2014 1987 nel calendario gregoriano e 1407 nel calendario islamico. La moneta da 1 santim fu coniata solo fino al 1987 quando furono inaugurati nuovi disegni quando la moneta da \u00bd dirham sostitu\u00ec quella da 50 santim senza cambiare le misure e la composizione. Le nuove monete da 5 dirham sono bimetalliche, come anche la moneta da 10 dirham introdotta nel 1995. La moneta in cupronickel da 2 dirham fu introdotta nel 2002. Nel 2011, \u00e8 stata distribuita una nuova serie di monete, con la moneta 5 e 10 dirham che utilizza un'immagine latente come una caratteristica di sicurezza.\nBanconote.\nLe prime banconote in dirham furono sovrastampate sulle precedenti banconote in franchi con i tagli da 50 dirham (sui 5000 franchi) e da 100 dirham (sui 10\u00a0000 franchi). Nel 1965 furono emesse banconote da 5, 10 e 50 dirham. Banconote da 100 dirham furono introdotte nel 1970, seguite da quelle da 200 dirham nel 1991 e da 20 dirham nel 1996. La banconota da 5 dirham fu sostituita da una moneta nel 1980 e quella da 10 dirham nel 1995. Nel 2013 c'\u00e8 una nuova serie di banconote che presentano un ritratto del re Mohammed VI e la corona reale e ogni banconota nel retro dimostra la ricchezza del patrimonio architettonico del paese e che simboleggia l'apertura del paese.\nDenominazioni popolari.\nVari termini sono nell'uso comune come ad esempio \"riyal\" //, per indicare la moneta da 5 santim e \"franc\" //, per indicare il santim."}
{"id": "215028", "revid": "287204", "url": "https://it.wikipedia.org/wiki?curid=215028", "title": "Dobra di S\u00e3o Tom\u00e9 e Pr\u00edncipe", "text": "La nouva dobra \u00e8 la moneta ufficiale di S\u00e3o Tom\u00e9 e Pr\u00edncipe. Il suo codice ISO 4217 \u00e8 STN ed il suo simbolo \u00e8 Db.\nDal 1\u00ba gennaio 2018 la nuova dobra ha sostituita la Dobra, con codice ISO \"STD\".\nLa moneta \u00e8 divisa in 100 c\u00eantimos. La dobra \u00e8 stata introdotta nel 1977, sostituendo l'escudo alla pari. S\u00e3o Tom\u00e9 e Pr\u00edncipe ha firmato un accordo con il Portogallo nel 2009, che collega la dobra con l'euro . Il tasso di cambio \u00e8 fisso a 1 EUR = 24,50 STN il 1 \u00b0 gennaio 2010.\nEtimologia.\nLa \"dobra\" era una moneta d'oro portoghese, multipla dell'escudo, coniata sotto Pietro I (1357-1367) corrispondente all\"\u00c9cu d'or\" francese.\nLa parola portoghese \"dobra\" viene da \"dobrado\", cio\u00e8 doppio e corrisponde alla doppia e alla dobla.\nMonete.\nNel 1977 furono introdotte monete da 50 c\u00eantimo e da 1, 2, 5, 10 e 20 dobra. Le monete da 50 c\u00eantimo e da 1 dobra erano in ottone mentre tutte le altre erano in cupronichel, come anche quella da 50 dobra introdotta nel 1990; l'inflazione aveva reso il \"c\u00eantimo\" obsoleto.\nNel 1997 furono introdotti i valori maggiori da 100, 250, 500, 1000 e 2000 dobra. Di queste quelle da 100 e 250 dobra erano circolari mentre le altre erano eptagonali con i lati curvi.\nTutte le monete recano lo stemma del paese al dritto ed il valore e il testo \"Aumentemos a Produ\u00e7\u00e3o\" al rovescio.\nAttualmente sono in circolazione i valori da 10c, 25c, 50c, 1 e 2 nuove dobra.\nBanconote.\nNel 1977 furono introdotte da parte del Banco Nacional de S\u00e3o Tom\u00e9 e Pr\u00edncipe banconote nei tagli da 50, 100, 500 e 1000 dobra.\nNel 1996 furono introdotti i tagli da 5000, 10\u00a0000, 20\u00a0000 e 50\u00a0000 dobra mentre le banconote di minor valore furono sostituite da monete nel 1997.\nNel 2006 \u00e8 stata stampata una nuova emissione con nuove caratteristiche anticontraffazione.\nTutte le banconote recano il ritratto di Rei Amador sul fronte.\nLe banconote attualmente in circolazione sono quelle da 5, 10, 20, 50, 100 e 200 nuove dobra."}
{"id": "215030", "revid": "74801", "url": "https://it.wikipedia.org/wiki?curid=215030", "title": "Ruth Benedict", "text": "Biografia.\nStudi\u00f2 presso il Vassar College. Nel 1914 spos\u00f2 Stanley Rossiter Benedict che mor\u00ec nel 1936. Nel 1919 venne ammessa alla Columbia University dove studi\u00f2 antropologia con Franz Boas e dove si laure\u00f2 nel 1923 ottenendo in seguito una cattedra.\nPer lungo tempo fu sua assistente Margaret Mead con la quale fece diversi viaggi di studi e svilupp\u00f2 un legame accademico e sentimentale molto stretto. Nei movimenti studenteschi degli anni sessanta i risultati degli studi effettuati da Benedict e da Mead furono utilizzati - e a volte interpretati secondo tendenza - per mettere in discussione le strutture e tradizioni patriarcali.\nRuth Benedict fu una delle prime donne a occuparsi di antropologia ed ebbe difficolt\u00e0 a farsi accettare dall'\"establishment\" accademico, tanto che diversi suoi scritti non furono mai pubblicati.\nScrisse e pubblic\u00f2 anche poesie usando lo pseudonimo di Anne Singleton.\nOpere.\nSono celebri i suoi studi sulle popolazioni native del Nord-America, gli Zu\u00f1i, i Serrano, i Cochiti, i Pima e gli Hopi nell'area sudoccidentale degli USA.\nNella sua opera pi\u00f9 celebre, \"Modelli di cultura\" (1934), Benedict ha messo a confronto tre civilt\u00e0 primitive: i Pueblos del Nuovo Messico, i Dobu della Nuova Guinea e gli Indiani della costa nord-occidentale d'America (principalmente i Kwakiutl). Influenzata forse dalla sua formazione letteraria, secondo cui le culture \u2013 come le poesie \u2013 vanno viste nella loro interezza, comprendendone le \u201cforze dominanti\u201d, Benedict ha rintracciato in ognuna di queste culture una categoria derivata dalla psicopatologia (paranoici, megalomani, introversi) applicandovi inoltre la distinzione di Nietzsche tra cultura apollinea e dionisiaca. La cultura in questo senso sarebbe quindi una sorta di personalit\u00e0 su vasta scala comune a tutti gli individui facenti parte di un determinato gruppo sociale. Il concetto di \u201cmodello di cultura\u201d sta dunque a indicare l'insieme dei tratti e delle peculiarit\u00e0 che caratterizzano una determinata cultura, sancendone l'individualit\u00e0 rispetto a ogni altra. I tratti di per s\u00e9 possono far parte di pi\u00f9 culture, ma \u00e8 la particolare configurazione di questi tratti a rendere unica ogni cultura. Le culture sarebbero come dei \"complessi integrati\", cio\u00e8 insiemi coerenti di pensieri e di azioni caratterizzati da certi scopi caratteristici che sono propri e non condivisi da nessun altro tipo di societ\u00e0.\nNel 1944 Benedict utilizz\u00f2 questo approccio nel suo studio sugli immigrati giapponesi che vivevano negli Stati Uniti durante la Seconda guerra mondiale, commissionato dal Servizio Informazioni Militari interessato a saperne di pi\u00f9 sulla mentalit\u00e0 del nemico che stavano combattendo. L'alterit\u00e0 estrema che il Giappone ha sempre costituito agli occhi dell'Occidente fu apparentemente attenuata dalle ricerche di Benedict, che studi\u00f2 appunto i modelli culturali che regolano l'esistenza dei giapponesi. Risultato di questo lavoro fu la sua celebre opera, \"Il crisantemo e la spada\" (1946), nella quale utilizz\u00f2 per prima la categoria sociologica di \"cultura della vergogna\" (\"shame culture\"), contrapposta a cultura della colpa (\"guilt culture\")."}
{"id": "215044", "revid": "125347780", "url": "https://it.wikipedia.org/wiki?curid=215044", "title": "G\u00fcnther von Kluge", "text": "Proveniente da una famiglia dell'aristocrazia militare prussiana, dopo aver partecipato come ufficiale inferiore alla prima guerra mondiale, continu\u00f2 la carriera militare nella Wehrmacht prestando servizio durante la seconda guerra mondiale. Si mise in evidenza nelle prime campagne vittoriose in Polonia e Occidente al comando della Quarta armata e prese poi parte alla lunga e sanguinosa campagna sul fronte orientale.\nUfficiale austero, coraggioso, pronto a recarsi sulle prime linee per condividere le esperienze dei suoi soldati, von Kluge aveva un carattere difficile e rigido che lo mise spesso in contrasto con alcuni suoi subordinati come i generali Heinz Guderian e Erwin Rommel. Non privo di contraddizioni, diresse le operazioni militari all'est con grande abilit\u00e0 e determinazione contrastando tenacemente il passo al nemico e nell'estate 1944 assunse il comando del fronte occidentale durante la battaglia di Normandia mostrando inizialmente la ferma volont\u00e0 di resistere, ma contemporaneamente espresse le sue critiche verso Adolf Hitler e il nazismo e fu parzialmente coinvolto nel complotto del 20 luglio 1944.\nDopo aver diretto le operazioni fino all'ultimo con il massimo impegno per evitare il crollo del fronte, venne ugualmente destituito da Hitler e richiamato ma egli, temendo le conseguenze del suo coinvolgimento nel complotto, prefer\u00ec suicidarsi.\nPrima della guerra.\nSeguendo la tradizione militare degli aristocratici prussiani, von Kluge si dedic\u00f2 sin da giovane alla carriera militare, frequentando tra l'altro la prestigiosa accademia di Lichterfelde. Il 22 marzo 1901 entr\u00f2 a far parte del 46\u00ba battaglione di artiglieria, con sede a Wolfenb\u00fcttel; in seguito alle positive valutazioni ottenute in questo incarico, von Kluge fu selezionato dallo Stato maggiore generale tedesco per prendere parte ai corsi di formazione organizzati presso l'accademia militare di Berlino.\nDopo aver terminato il corso, von Kluge entr\u00f2 a far parte dello Stato Maggiore Generale nel 1913.\nVon Kluge prese parte alla prima guerra mondiale con il grado di Capitano, combattendo sul fronte occidentale. Inizialmente fu assegnato allo stato maggiore del XXI Corpo d'armata; successivamente assunse il comando di alcuni battaglioni impegnati in prima linea (tra il novembre 1915 e l'aprile del 1916), prima di tornare ad essere assegnato agli stati maggiori della 89\u00aa Divisione (1916-1918) e del Corpo d'armata Alpino (1918).\nTra le due guerre.\nNel corso del conflitto von Kluge si mise in luce come uno dei pi\u00f9 energici ed efficienti giovani ufficiali dell'Esercito tedesco; ci\u00f2 gli valse la conferma di un posto nella nuova Reichswehr, il piccolo esercito della Repubblica di Weimar.\nAll'interno del nuovo esercito von Kluge svolse una rapida e brillante carriera, ottenendo il comando di diverse unit\u00e0 e una rapida sequenza di promozioni: \"Oberst\" (colonnello) nel 1930, \"Generalmajor\" (generale di brigata) nel 1933, \"Generalleutnant\" (generale di divisione) nel 1934. Nell'aprile dello stesso anno assunse il comando della 6\u00aa Divisione di artiglieria di stanza a M\u00fcnster. \"General der Infanterie\" nel 1937 e comandante del VI Corpo d'armata, il 1\u00ba dicembre 1938 assunse il comando della VI Armata, con base ad Hannover.\nVon Kluge fu amico e sostenitore del comandante in capo dell'Esercito tedesco, il \"Generaloberst\" Werner von Fritsch. Tale vicinanza lo port\u00f2 a essere congedato nel 1938 quando, a seguito dello Scandalo Fritsch-Blomberg, il regime decise l'epurazione di quegli ufficiali considerati potenziali \"dissidenti\" dagli alti comandi militari.\nLa seconda guerra mondiale.\nCampagna di Polonia.\nPoco giorni prima dello scoppio della seconda guerra mondiale, von Kluge venne richiamato in servizio e posto al comando della IV Armata, alla testa della quale prese parte alla Campagna di Polonia. Secondo i piani di guerra, la IV Armata venne impegnata nella seconda direttrice dell'attacco sferrato dalla Wehrmacht: quella che avrebbe dovuto portare all'occupazione cosiddetto \"corridoio polacco\", che separava il territorio del Reich tedesco dalla Prussia orientale.\nNonostante i dubbi di alti esponenti del regime (e di Adolf Hitler in persona) circa le sue capacit\u00e0 in combattimento, von Kluge condusse a termine brillantemente l'operazione, operando il ricongiungimento con la III Armata al di l\u00e0 della Vistola in soli tre giorni. Una volta che il ricongiungimento fu completo, le truppe tedesche ebbero via libera per puntare su Varsavia.\nCampagna di Francia.\nDopo il successo in Polonia fu promosso \"Generaloberst\" e spedito, ancora al comando della IV Armata, sul fronte occidentale in vista dell'offensiva contro la Francia del 1940. Il compito della IV Armata sarebbe stato quello di coprire il fianco destro del Gruppo d'armate A, l'unit\u00e0 tedesca che avrebbe dovuto sferrare l'attacco principale contro le posizioni alleate attraverso le Ardenne.\nLe forze comandate da von Kluge avanzarono lungo la vallata tra la Sambre e la Mosa, fino a ricongiungersi con le truppe del Gruppo d'armate B provenienti da nord, accerchiando cos\u00ec il nemico. Per il ruolo da lui svolto durante l'invasione della Francia, von Kluge venne nominato Feldmaresciallo nel giugno del 1940.\nFronte orientale.\nAl contrario di molti suoi colleghi, von Kluge fu favorevole al progetto di invasione dell'Unione Sovietica. Quando l'Operazione Barbarossa ebbe inizio, la sua IV Armata fu inquadrata nel Gruppo d'armate Centro (al comando del Feldmaresciallo Fedor von Bock) e coinvolta negli scontri del settore centrale del fronte. In questo quadro, von Kluge partecip\u00f2 ad alcune delle pi\u00f9 importanti operazioni realizzate dalla Wehrmacht sul fronte orientale, combattendo in Bielorussia, a Smolensk e a Vyasma e riuscendo ad arrivare a soli quaranta chilometri da Mosca.\nDopo il fallimento dell'assalto finale su Mosca, il 16 dicembre 1941 assunse il comando del Gruppo d'armate Centro al posto del Feldmaresciallo Fedor von Bock. Alla testa di quest'unit\u00e0, von Kluge cerc\u00f2 di obbedire il pi\u00f9 possibile all'ordine di Hitler di evitare qualsiasi ripiegamento verso ovest. Grazie al contributo di alcuni dei pi\u00f9 efficaci strateghi difensivi dell'intera guerra (Walter Model e Gotthard Heinrici principalmente), von Kluge riusc\u00ec a stabilizzare il settore centrale del fronte nel corso del critico inverno a cavallo del 1941 e del 1942.\nQuando, a seguito della sconfitta patita a Kursk, i tedeschi persero definitivamente l'iniziativa nel settore centrale del fronte orientale, von Kluge e il suo Gruppo d'armate Centro subirono il contrattacco dell'Armata Rossa: le truppe tedesche furono costrette a ripiegare verso occidente, perdendo importanti posizioni in territorio russo. Il 27 ottobre 1943, nel mezzo di questi attacchi, von Kluge fu gravemente ferito nel corso di un incidente d'auto lungo la strada Mosca-Minsk; a causa di questo inconveniente dovette cedere il comando al generale Busch.\nFronte occidentale.\nIl 3 luglio 1944 venne nominato Comandante in Capo della Wehrmacht sul fronte occidentale (Oberbefehlshaber West o OB-West), prendendo il posto del Feldmaresciallo Gerd von Rundstedt. Dal 17 luglio 1944, dopo l'incidente in cui rimase ferito il Feldmaresciallo Erwin Rommel, von Kluge assunse anche il comando del Gruppo d'armate B: l'unit\u00e0 tedesca che si scontrava direttamente con le truppe anglo-americane sbarcate in Normandia.\nDopo un iniziale ottimismo sulle prospettive dello scontro, von Kluge inizi\u00f2 a convincersi che la battaglia fosse ormai perduta: il 22 luglio comunic\u00f2 a Hitler che il crollo del fronte era ormai imminente. La posizione di von Kluge divenne cos\u00ec sempre pi\u00f9 precaria agli occhi del F\u00fchrer: da un lato, infatti, Hitler diffidava di chi non credeva nella possibilit\u00e0 di contenere la testa di ponte degli Alleati; dall'altro credeva che il Feldmaresciallo fosse personalmente coinvolto nella congiura del 20 luglio 1944.\nIl Feldmaresciallo fu effettivamente contattato da alcuni congiurati dopo l'attentato a Hitler del 20 luglio 1944, ma la sua riluttanza ad agire sapendo che il F\u00fchrer non era morto imped\u00ec che la situazione potesse evolvere in modo favorevole agli attentatori, anche solo sul fronte occidentale. Da quel momento in avanti, lo stato d'animo del Feldmaresciallo fu profondamente turbato dal pensiero che il F\u00fchrer potesse scoprire il suo coinvolgimento e condannarlo a morte. Nel costante timore di apparire un traditore agli occhi di Hitler, von Kluge smise di opporsi ai piani di battaglia del F\u00fchrer. Diede quindi disposizioni affinch\u00e9 le forze tedesche riprendessero ad attaccare, rifiutando cos\u00ec di autorizzare quell'ampio ripiegamento delle forze tedesche oltre la Dive richiesto da molti generali.\nI numerosi insuccessi sul fronte occidentale lo misero sempre pi\u00f9 sotto una cattiva luce, aumentando negli ambienti vicini a Hitler l'ostilit\u00e0 nei suoi confronti. La Gestapo e le SS iniziarono ad investigare sulla sua partecipazione alla congiura ai danni del \"F\u00fchrer\", ma lo stesso Hitler lo destitu\u00ec ancora prima di avere gli esiti di tale indagine. In seguito a questo provvedimento, von Kluge - temendo di essere stato scoperto - si suicid\u00f2 ingerendo del cianuro di potassio dopo pochi giorni a Valmy, in Francia."}
{"id": "215045", "revid": "383359", "url": "https://it.wikipedia.org/wiki?curid=215045", "title": "Dollaro di Barbados", "text": "Il Dollaro barbadiano \u2013 simbolo \"$\" o \"Bds$\" \u2013 \u00e8 la valuta di Barbados. Il suo codice ISO 4217 \u00e8 BBD.\nIl dollaro \u00e8 diviso in 100 cent (\u00a2) e ha un cambio fisso con il dollaro statunitense di US$1=Bds$1,98 (fissato il 5 luglio 1975).\nIl dollaro di Barbados fu creato dopo l'insediamento della Banca centrale di Barbados che fu fondata da un Atto legislativo del Parlamento nel 1972.\nMonete.\nLe monete attualmente in circolazione hanno i seguenti valori:\nMolte monete in circolazione di Barbados sono coniate dalla Zecca Reale Canadese (Royal Canadian Mint).\nBanconote.\nLe banconote attualmente in circolazione hanno i seguenti valori:"}
{"id": "215046", "revid": "339392", "url": "https://it.wikipedia.org/wiki?curid=215046", "title": "Kostantin Sergeevic Stanislavskij", "text": ""}
{"id": "215049", "revid": "339392", "url": "https://it.wikipedia.org/wiki?curid=215049", "title": "Kostantin Stanislavskij", "text": ""}
{"id": "215051", "revid": "37401", "url": "https://it.wikipedia.org/wiki?curid=215051", "title": "Stanislavskij", "text": ""}
{"id": "215052", "revid": "339392", "url": "https://it.wikipedia.org/wiki?curid=215052", "title": "Stanislavski", "text": ""}
{"id": "215054", "revid": "339392", "url": "https://it.wikipedia.org/wiki?curid=215054", "title": "Kostantin Stanislavski", "text": ""}
{"id": "215061", "revid": "122574861", "url": "https://it.wikipedia.org/wiki?curid=215061", "title": "Decio Cinti", "text": "Biografia.\nGi\u00e0 redattore della rivista Poesia, fondata da Marinetti; quando quest'ultimo pubblic\u00f2 il Manifesto del futurismo (1909), Cinti si vide assegnare il ruolo di \"segretario del Movimento Futurista\" o addirittura \"Eminenza grigia del Futurismo\". \nIn realt\u00e0 Cinti, soprannominato \"Mezzo lutto\" (o anche \"spegnitoio di Marinetti\") era per temperamento assai distante dal modello di letterato futurista proclamato nei manifesti; il suo contributo al Futurismo consiste soprattutto nella traduzione italiana di svariati testi di Marinetti, in versi e prosa: fino al 1912, infatti, Marinetti scriveva quasi esclusivamente in lingua francese. \nDecio Cinti fu inoltre traduttore di celebri poeti francesi, come Baudelaire, Verlaine e Mallarm\u00e9.\nNel 1910, Cinti fu suo malgrado uno dei protagonisti del primo processo a Marinetti per oltraggio al pudore: la sua traduzione del romanzo \"Mafarka il futurista\" era infatti stata sequestrata con l'accusa di pornografia. Durante il processo gli avvocati della difesa fecero infatti notare che a rigore l'autore dell'opera sequestrata era Cinti, e non Marinetti; quest'ultimo fu poi assolto e condannato qualche anno pi\u00f9 tardi in appello: il romanzo fu ripubblicato nel 1920 con molti tagli. Di recente (2003), la traduzione di Cinti \u00e8 stata ripubblicata integralmente negli Oscar Mondadori.\nDecio Cinti fu anche autore di diverse opere lessicografiche: la pi\u00f9 apprezzata, il \"Dizionario dei sinonimi e contrari\" (1940), \u00e8 stata poi ripubblicata dall'Istituto geografico De Agostini. \"\u00c8 stato fin dalla prima edizione [...] uno dei pi\u00f9 popolari, utili, usati, perch\u00e9 concepito e compilato per il servizio di chi vuol farsi \"capire\"\" (dalla prefazione di Giampaolo Dossena)."}
{"id": "215063", "revid": "47767", "url": "https://it.wikipedia.org/wiki?curid=215063", "title": "Trolli di Corteccia", "text": ""}
{"id": "215065", "revid": "124613086", "url": "https://it.wikipedia.org/wiki?curid=215065", "title": "Shadow of Rome", "text": " \u00e8 un videogioco per Sony PlayStation 2 sviluppato e pubblicato da Capcom nel 2005. \u00c8 un ibrido tra un videogioco d'azione ed un videogioco stealth ambientato ai tempi dell'impero romano e pi\u00f9 precisamente sotto la dinastia giulio-claudia.\nTrama.\nIl gioco inizia quando l'esercito romano, sotto il comando del centurione Agrippa, sta combattendo un esercito germanico nelle province nord-orientali. A Roma, intanto, Giulio Cesare viene accoltellato proprio mentre si trova davanti al Senato. Prima di morire, guarda il suo assassino e dice \"Et tu, Brute?\". Mentre il condottiero dittatore viene cremato nel Foro Romano, Cicerone rivela in pubblico l'assassino: Vipsanio, padre di Agrippa. Mentre questi mantiene la sua innocenza, Cicerone annuncia il successore di Cesare, Antonio. Ascoltando dalla folla, Ottaviano, nipote di Cesare, si rifiuta di credere che Vipsanio, un uomo onesto, sia il colpevole, e progetta di investigare. Nel frattempo, in Germania, Agrippa riceve la notizia della morte di Cesare e ordina ai suoi uomini di tornare a Roma.\nPoco dopo il funerale, Ottaviano incontra Pansa, in precedenza la spia pi\u00f9 fidata di Cesare, e con il suo aiuto si intrufola nel Senato dove Mecenate, segretario di Antonio, propone che, anzich\u00e9 giustiziare immediatamente Vipsanio, sia organizzato un torneo di gladiatori per tutto l'Impero, il cui vincitore sar\u00e0 libero di giustiziare il condannato. Antonio approva l'idea, ma impone che Vipsania, moglie di Vipsanio e madre di Agrippa, venga immediatamente giustiziata in pubblico. Agrippa torna a Roma e Ottaviano spiega la situazione. All'esecuzione, presieduta da Decio Bruto, Agrippa tenta di salvare Vipsania, ma durante la fuga la donna viene pugnalata alle spalle da Decius, che sconfigge poi Agrippa in combattimento. Ma prima che Agrippa venga portato via, lui e Ottaviano vengono salvati da una donna gladiatrice su un carro. La donna rivela di chiamarsi Claudia, e racconta loro del torneo dei gladiatori e che suo fratello Sesto gestisce un accampamento di gladiatori al quale Agrippa potrebbe unirsi per iscriversi al torneo e forse anche salvare suo padre. Nel frattempo, Ottaviano rimarr\u00e0 a Roma e indagher\u00e0 sull'omicidio.\nMentre Agrippa si fa strada nel torneo, Ottaviano inizia a seguire il protetto di Cicerone, Marco Bruto. Al campo, Claudia confessa ad Agrippa che lei e Sesto non sono in verit\u00e0 fratello e sorella; lui, infatti, la salv\u00f2 tempo fa da bambina dopo che suo fratello fu ucciso da un soldato romano, e le diede il nome della di lui sorella deceduta. Nel frattempo, Sesto viene visitato da Iris e Charmian, che vengono con \"un ordine diretto dalla nostra signora\". Vogliono che Sesto assassini qualcuno, e in cambio la loro padrona aiuter\u00e0 i suoi piani. Sesto accetta. A Roma, Ottaviano trova Cicerone pugnalato nel suo ufficio per mano di Decio. Il morente Cicerone gli dice che un gruppo di cospiratori \u00e8 responsabile dell'assassinio di Cesare, che Vipsanio \u00e8 innocente, e che Marco \u00e8 un membro del gruppo dei cesaricidi, ma il vero assassino \u00e8 \"un altro Bruto\". Mentre Agrippa arriva alla finale del torneo nel Colosseo, Ottaviano si dirige verso Marco, dove trova assassinati diversi senatori, e Marco, sopravvissuto ma sconvolto, gli dice che l'altro Bruto sta uccidendo i membri della cospirazione, rifiutandosi per\u00f2 di rivelare la sua identit\u00e0.\nAl campo dei gladiatori, Claudia rivela ad Agrippa che Sesto \u00e8 in realt\u00e0 il figlio di Pompeo, che fu ucciso in battaglia da Cesare, e spiega che Sesto progetta di assassinare Ottaviano (che \u00e8 rimasto l'unico parente di sangue sopravvissuto di Cesare) in modo da ottenere il sostegno necessario per la sua conquista di Roma. Al campo, Sesto scompare all'improvviso insieme a numerosi gladiatori, e Claudia scopre che Sesto sta lavorando per conto di Iris e Charmian. Nel frattempo, Ottaviano trova un appunto nella calligrafia di Cesare speculando sulla dignit\u00e0 dei possibili successori, e apprende che Antonio non era il suo erede prescelto. Poco dopo, Sesto raggiunge Ottaviano e tenta di ucciderlo, ma l'intervento di Claudia permette la fuga di Ottaviano. Questi vede poi Decio accoltellare Marcus, e dopo che il giovane lo raggiunge, il morente senatore gli rivela che Decio \u00e8 l'\"altro Bruto\"; in quel momento, arriva Mecenate che fa subito arrestare Ottaviano.\nNel duello finale del torneo, Agrippa affronta Decio, ma il combattimento viene improvvisamente interrotto da Mecenate che annuncia il ritorno di Cesare. Il senatore spiega che l'uomo ucciso era un'esca usata da Cesare perch\u00e9 egli sapeva della cospirazione, e annuncia che l'omicidio era stato compiuto da Decio, non da Vipsanio. Cesare si rivolge ad Antonio, rivelando che lui era soltanto un falso erede; tempo fa, le stesse Iris e Charmian hanno infatti rivelato la vera scelta di Cesare ad Antonio, che ha ideato la cospirazione in preda alla rabbia. Sconvolto e furioso, Antonio ammette malvolentieri la sua colpevolezza, e in quel momento Mecenate rivela ad Agrippa che Cesare \u00e8 invero morto, e l'uomo che finge di essere lui \u00e8 il suo vero erede da lui scelto: Ottaviano. Furioso, Antonio ordina a Decio di uccidere Ottaviano e tutti i presenti, ma Agrippa affronta e uccide Decio. Antonio scende dunque in persona in campo e decide di sfidare Agrippa, ma questi lo sconfigge, e il traditore viene arrestato dai suoi soldati. In quel momento, per\u00f2, Roma viene attaccata da Sesto, sostenuto dai soldati fedeli ad Antonio, il quale riesce cos\u00ec fuggire dall'arena grazie al loro aiuto. Agrippa e Claudia si dirigono verso Ostia e affrontano Sesto, e dopo che Agrippa lo sconfigge, questi lo risparmia e lo implora di arrendersi. Antonio attacca per\u00f2 il porto a tradimento, e Sesto si sacrifica per salvare Claudia da una torre che gli crolla addosso. Mentre infuria una battaglia in mare (che potrebbe essere ricollegata a quella di Nauloco) tra i fedeli a Ottaviano e i leali ad Antonio, Agrippa affronta quest'ultimo e lo sconfigge di nuovo e stavolta definitivamente. Prima di gettarsi in mare, Antonio maledice i vincitori, che vivranno tra atroci sofferenze.\nTornati a Roma, Agrippa, Ottaviano e Claudia piangono Sesto. Claudia dice loro che sta lasciando Roma, ma terr\u00e0 gli occhi aperti sugli avvenimenti futuri. Mentre se ne va, Agrippa le chiede di promettere che torner\u00e0, ma lei non gli risponde. Ottaviano giura di adempiere al sogno di Cesare della Pax Romana, con Agrippa che promette di aiutarlo in ogni modo possibile. Nell'epilogo, Iris e Charmian (attraverso le voci fuori campo) affermano che \u00e8 ora di dire alla loro signora che hanno \"raggiunto la fine dell'inizio\".\nModalit\u00e0 di gioco.\nIl gioco si divide principalmente in due parti ben distinte (tre se consideriamo le corse con le bighe), sia dal personaggio giocabile che dallo stile di gioco. Quella principale, in cui si interpreta Agrippa prima centurione al fronte e poi gladiatore a Roma, \u00e8 composto unicamente da combattimenti, e lo scopo primario \u00e8 vincere tutte le arene che vengono presentate in modi pi\u00f9 o meno complicati che comunque implicano l'uccisione degli avversari. La seconda parte, in cui si interpreta il giovane Ottaviano amico di Agrippa e nipote di Cesare, \u00e8 di tipo pi\u00f9 marcatamente stealth: Ottaviano \u00e8 infatti visto come una spia che tenta di risolvere il mistero della morte di Cesare visitando luoghi segreti e proibiti di Roma. Lo scopo principale di questa parte \u00e8 accumulare pi\u00f9 informazioni possibili attraversando percorsi senza mai farsi vedere da guardie o altri eventuali nemici.\nQuando si impersona Agrippa \u00e8 possibile usare diverse armi, quelle a una mano (come spade e mazze) oppure a due mani (come alabarde o magli) e con alcune di esse sar\u00e0 possibile amputare gli arti o le teste degli avversari e usare gli arti stessi come armi, oppure dividerli letteralmente in due (solo con le armi a due mani) o spappolandogli letteralmente la testa, rendendo il gioco ricco di violenza cruda e azione. Nei panni del giovane Ottaviano, invece, sar\u00e0 possibile usare vari trucchetti per stendere le guardie o i senatori, rubargli i vestiti e spacciarsi per loro, potendo cos\u00ec accedere senza troppa fatica ad aree proibite ai civili. Sar\u00e0 inoltre possibile comprare vari oggetti (con le monete che si potranno raccogliere in vari posti) e decorare la propria stanza.\nArmi.\nArmi primarie.\nSi tratta delle armi principali che si usano con una mano; alcune di esse sono potenti mentre altre sono molto taglienti e agili. Le armi primarie usabili nel gioco sono:\nArmi secondarie.\nSi tratta di armi a una mano da usare come equipaggiamento per le armi primarie, rendendole pi\u00f9 efficaci. Esse sono:\nArmi a due mani.\nLe armi a due mani sono le armi pi\u00f9 potenti del gioco, con una forza devastante. Le armi secondarie sono:\nArmi delle bighe.\nDurante le corse con le bighe al Circo Massimo \u00e8 possibile ottenere armi dagli schiavi nella pista. Possono essere usate per uccidere gli altri corridori.\nOggetti.\nDurante le battaglie \u00e8 possibile anche usare degli oggetti che hanno diversi effetti:\nCritica e accoglienza.\nIl gioco ha ricevuto un'accoglienza generalmente positiva.\nGamesurf ha dato a \"Shadow of Rome\" un voto pari a 7.5/10, lodando la difficolt\u00e0 ben calibrata, le ottime ambientazioni e l'alternanza fra sezioni di azione e sezioni stealth. Uniche pecche sono stete l'intelligenza artificiale dei nemici non sempre all'altezza e la mancanza di innovazioni nei due generi da cui attinge.\nEveryeye.it, da parte sua, chiude la propria recensione con un 7.5/10, sottolineando come il gioco presenti dei difetti che limitano la perfezione del titolo. Le ambientazioni sono splendide, ma la linearit\u00e0 del gameplay ne impedisce un'esplorazione adeguata, i personaggi sono sviluppati molto bene, ma hanno poche azioni a disposizione e non possono esprimersi a dovere. In sostanza il prodotto \u00e8 in grado di offrire una buona esperienza ludica \"per poi, al termine, svanire nella catasta delle possibilit\u00e0 inespresse\".\nLa rivista \"Play Generation\" lo classific\u00f2 come il quarto titolo con l'avventura pi\u00f9 antica tra quelli disponibili su PlayStation 2."}
{"id": "215067", "revid": "834", "url": "https://it.wikipedia.org/wiki?curid=215067", "title": "Clipping", "text": "Il clipping \u00e8 il processo che determina quali parti di un disegno o di un modello poligonale appartengono al volume di visualizzazione (o area di clipping). \nEsempio in 2D.\nIn 2 dimensioni il nostro disegno pu\u00f2 essere composto da una linea e da un poligono, come in figura 1.\nNel nostro esempio l'area di clipping (il rettangolo bordeaux in figura 2) non contiene tutto il disegno, il processo di clipping quindi si occupa di eliminare le parti che escono dall'area (colorate in blu).\nEsempio in 3D.\nIn 3 dimensioni il clipping si occupa di gestire al meglio il rendering e gli oggetti nell'area visualizzata e non. Se nell'area visualizzata ci sono solo alcuni oggetti, questo processo caricher\u00e0 in memoria le texture e i modelli poligonali di quegli oggetti, tralasciando quelli non in vista fino a che l'area di visualizzazione non sar\u00e0 abbastanza vicina da poterli guardare in poco tempo (in un videogioco ad esempio). Con questo algoritmo un computer \u00e8 in grado di risparmiare calcoli inutili e ottimizzare la velocit\u00e0."}
{"id": "215109", "revid": "123946897", "url": "https://it.wikipedia.org/wiki?curid=215109", "title": "Maratona di Venezia", "text": "La Maratona di Venezia, denominata anche Venicemarathon, \u00e8 una corsa podistica che si corre annualmente nel mese di ottobre, di norma la quarta domenica di tale mese, sulla distanza classica dei 42,195 km con partenza da Stra e arrivo a Venezia.\n\u00c8 stata la prima maratona italiana riconosciuta dalla Association of International Marathons and Distance Races (AIMS) e inserita nel calendario internazionale della IAAF. La prima edizione della competizione si svolse il 18 maggio 1986.\nPercorso.\nLa partenza \u00e8 da Stra, paese vicino a Padova, famoso per la Villa Pisani, il percorso poi attraversa le localit\u00e0 di Fiesso d'Artico, Dolo e Mira, lungo la Riviera del Brenta, nota per le sue ville palladiane e giungendo quindi a Mestre dove, dopo l'attraversamento della citt\u00e0 e del Parco di San Giuliano, si imbocca il ponte della Libert\u00e0 che conduce a Venezia.\nGli atleti transitano vari ponti sui canali veneziani, fino all'attraversamento del Canal Grande dalla punta della Salute a San Marco, su un ponte appositamente costruito per la maratona. L'arrivo \u00e8 posto in Riva dei Sette Martiri. Nell'edizione del 2011, per la prima volta la maratona \u00e8 passata per Piazza San Marco.\nAlbo d'oro.\nRiepilogo maschile per nazione:\nRiepilogo femminile per nazione:\nEventi correlati.\nFamily Run.\nDal 2006, quale evento collaterale prima della maratona, viene svolta nel comune di Dolo, nel Parco San Giuliano a Mestre, dal 2013 anche nel Comune di San Don\u00e0 di Piave, e recentemente anche a Chioggia, la Family Run, una manifestazione ludico sportiva per le scuole e le famiglie, che ha lo scopo di coinvolgere maggiormente le famiglie all'interno dell'atmosfera della maratona. Gli eventi raggiungono complessivamente oltre 15.000 partecipanti. Uno degli scopi primari della Family Run \u00e8 la raccolta fondi per finanziare i progetti sportivi delle scuole e altre iniziative solidali.\nVenicemarathon 10K.\nDal 2015 viene organizzata la Venicemarathon 10K. Questo evento \u00e8 articolato in gara agonistica e non, e il percorso corrisponde agli ultimi 10,8 km della maratona. Questa gara d\u00e0 la possibilit\u00e0 agli atleti non preparati per sostenere una maratona a godere ugualmente degli ultimi chilometri: i pi\u00f9 suggestivi.\nPur non entrando negli albi d'oro, hanno partecipato diversi atleti di livello assoluto come:"}
{"id": "215110", "revid": "1005847", "url": "https://it.wikipedia.org/wiki?curid=215110", "title": "Province della Finlandia", "text": "Le province della Finlandia (in finlandese: \"l\u00e4\u00e4ni\", plur. \"l\u00e4\u00e4nit\") costituivano la suddivisione amministrativa di primo livello del Paese; sono state abolite nel 2009, dopo che, nel 1997, il loro numero era stato portato da 12 a 6.\nCiascuna provincia si articolava a sua volta in regioni (\"maakunta\"), le quali sono divenute, dopo la soppressione dei l\u00e4\u00e4ni, la suddivisione amministrativa di primo livello.\nCaratteristiche.\nI l\u00e4\u00e4ni erano organismi di controllo sulle amministrazioni comunali da parte dello Stato, sul tipo dei l\u00e4n svedesi; si distinguevano pertanto dalle regioni, istituite come forma di collaborazione tra i vari comuni.\nOgni l\u00e4n ha il proprio consiglio provinciale (\"l\u00e4\u00e4ninhallitus/l\u00e4nsstyrelse\"), che funziona da rappresentante locale del governo nei seguenti settori:\nIl consiglio \u00e8 presieduto da un governatore (\"maaherra\", \"landsh\u00f6vding\") che \u00e8 scelto dal Presidente in seguito ad una proposta del governo.\nLista.\nProvince dal 1960 al 1997.\nNel 1997, le province dell'Uusimaa e di Kymi, nonch\u00e9 parte delle provincia di Mikkeli e di H\u00e4me, furono aggregate per costituire la provincia della Finlandia Meridionale; le province di Turku e Pori e di Vaasa, nonch\u00e9 la restante parte della provincia di H\u00e4me, dettero vita alla provincia della Finlandia Occidentale; le province di Kuopio e della Carelia Settentrionale, nonch\u00e9 la restante parte della provincia di Mikkeli, si fusero nella provincia della Finlandia Orientale.\nProvince precedenti.\nI l\u00e4\u00e4ni rappresentanti le province della Finlandia furono definiti per la prima volta nel 1831 da parte dello zar Nicola I. I confini di tali l\u00e4\u00e4ni cambiarono profondamente nei decenni successivi: ad esempio, nel 1870 Tampere venne spostata dalla provincia di Turku e Pori a quella dell'H\u00e4me, mentre, nel 1921, il Petsamon l\u00e4\u00e4ni (\"Petsamo l\u00e4n\") fu unito a quello di Oulu. Nel 1944, dopo la guerra di continuazione, la Finlandia cedette gran parte del Viipurin l\u00e4\u00e4ni (\"Viborgs l\u00e4n\") all'Unione Sovietica; il resto venne suddiviso tra il Kymen l\u00e4\u00e4ni e il Kuopion l\u00e4\u00e4ni."}
{"id": "215121", "revid": "599013", "url": "https://it.wikipedia.org/wiki?curid=215121", "title": "Macaone", "text": " "}
{"id": "215122", "revid": "339392", "url": "https://it.wikipedia.org/wiki?curid=215122", "title": "Sergej Mikhajlovic Ejzenstejn", "text": ""}
{"id": "215131", "revid": "181699", "url": "https://it.wikipedia.org/wiki?curid=215131", "title": "Francofobia", "text": "La francofobia o sentimento antifrancese o misogallismo \u00e8 un pregiudizio negativo e ostile verso la Francia e tutto ci\u00f2 che \u00e8 francese. Un pregiudizio contemporaneo contro i francesi deriva dalle critiche dell'immediato dopoguerra e sono rivolte al modo di vita della \"\u00e9lite\" culturale, artistica e filosofica degni di quel periodo. Nonostante ci\u00f2, tale pregiudizio esiste da diversi secoli ed ha assunto forme molto diverse nel tempo.\nUso del termine.\nPer la lunghezza della sua storia e per i diversi cambiamenti subiti nel suo status internazionale, qualificare l'ostilit\u00e0 verso la Francia con un unico termine sembra difficile. \"Francofobia\" \u00e8 dunque generalmente utilizzato quale termine storicamente inteso per indicare la lunga ostilit\u00e0 nei confronti dei francesi manifestata dalla Gran Bretagna tra il XVIII e il XIX secolo. Negli Stati Uniti viene piuttosto utilizzata la locuzione che indica un \"sentimento antifrancese\" per descrivere il recente emergere in questo paese di un'ostilit\u00e0 verso la Francia. Nelle ex-colonie della Francia, inoltre un risentimento antifrancese pu\u00f2 essere compreso nell'anti-colonialismo.\nLa Francia come potenza europea.\nSebbene la storia francese si estenda nel passato per oltre un millennio, uno Stato nazionale riconoscibile come tale (piuttosto che un'entit\u00e0 dinastica e transnazionale come intesa nel tardo Medioevo) esiste da circa cinquecento anni. Il sorgere della francofobia intesa come fenomeno consistente e identificabile pu\u00f2 essere datato al momento in cui il paese divenne la potenza egemone dell'Europa continentale, dopo che ebbe abbattuto la potenza degli Asburgo nella guerra dei trent'anni. La Francia fu inoltre percepita come traditrice dell'unit\u00e0 cristiana quando nel conflitto contro gli Asburgo si alle\u00f2 all'Impero ottomano.\nGli interventi di Luigi XIV in Italia, nelle Province Unite e nei principati germanici, riunirono di fatto l'intero continente in funzione anti-francese. Quando la Gran Bretagna rivendic\u00f2 il ruolo di potenza mercantile e marittima, divenne inevitabile un permanente stato di ostilit\u00e0 verso la Francia. Il periodo che va da Luigi XIV alla definitiva sconfitta di Napoleone Bonaparte nel 1815 fu essenzialmente un prolungato conflitto franco-britannico per determinare quale sarebbe stata la potenza dominante in Europa e virtualmente ogni conflitto del periodo vide un'alleanza guidata dai britannici contro una guidata dalla Francia.\nIn Gran Bretagna questo conflitto era sentito tanto come culturale che strategico. Il nascente fenomeno del nazionalismo britannico era in effetti in larga parte in funzione anti-francese.\nDi contro a ci\u00f2, la Rivoluzione francese del 1789 non fu ben accolta dai monarchici e aristocratici europei. La Francia, la maggiore potenza europea nei precedenti due secoli, aveva violentemente e improvvisamente rovesciato le radici feudali dell'ordine europeo e si temeva che la rivoluzione potesse diffondersi. Le obiezioni principali erano queste:\nNonostante l'atteggiamento positivo degli statunitensi nei confronti della Rivoluzione francese, dei sentimenti anti-francesi si svilupparono anche nell'ambito di diversi Federalisti. Le conquiste di Napoleone e la conseguente occupazione francese, crearono risentimento nelle popolazioni e in particolare questo si diffuse in quanto le armate napoleoniche portavano idee e riforme originate dalla Rivoluzione francese, che venivano applicate mediante il codice napoleonico; le violenze della guerra in Spagna furono rappresentate da numerosi dipinti di Francisco Goya.\nLa francofobia in Italia.\nPer le medesime ragioni un sentimento antifrancese \u00e8 stato presente anche in Germania e in Italia. In particolare in Italia l'arrivo delle armate napoleoniche aveva suscitato grandi speranze riguardo alla fine dell'oppressione nei numerosi governi che allora si dividevano la penisola. Tali speranze andarono invece deluse per l'effettivo instaurarsi di una nuova forma di occupazione da parte dei Francesi. Questo sentimento si manifesta in opere come le \"Ultime lettere di Jacopo Ortis\" di Ugo Foscolo e pi\u00f9 tardi nella tragedia l'\"Adelchi\" di Alessandro Manzoni. La successiva opposizione delle armate di Napoleone III alla formazione del Regno d'Italia e all'unit\u00e0 del paese amplificarono questa ostilit\u00e0. Ma il letterato pi\u00f9 ostile alla Francia che la cultura italiana ricordi \u00e8 senza dubbio Vittorio Alfieri che pubblic\u00f2 addirittura un libello intitolato \"Il Misogallo\" ove stigmatizza in ogni suo aspetto la cultura e il popolo francese.\nLa Francia come potenza coloniale.\nL'impero coloniale francese guadagn\u00f2 alla Francia diversi nemici tra le potenze coloniali rivali, tra cui ancora la Gran Bretagna, nonch\u00e9 tra le popolazioni colonizzate, soprattutto durante la guerra d'Algeria. Gran parte di questa ostilit\u00e0 era rivolta pi\u00f9 al colonialismo che nei confronti dei Francesi, ma sopravvive nell'ostilit\u00e0 rivolta al governo francese a causa del suo coinvolgimento negli affari africani, che alcuni bollano come ingerenze neocolonialistiche. La Francia ha giocato infatti un ruolo discutibile nella vita di alcune sue ex-colonie africane. Un gioco di parole descrive queste relazioni come \"Fran\u00e7afrique\" (\"Francia-Africa\") che pu\u00f2 essere letto anche come \"France \u00e0 fric\" (\"Francia Denaro\"). Storicamente la Francia \u00e8 stata accusata di:\nQuesto \u00e8 un elenco di leader autoritari che la Francia \u00e8 accusata di aver appoggiato:\nSentimenti antifrancesi negli Stati Uniti d'America.\nPrima della seconda guerra mondiale negli Stati Uniti esisteva una diffusa francofilia. Dal punto di vista dei patrioti statunitensi la Francia era stata il primo alleato della rivoluzione americana. Quando La Fayette percorse gli Stati Uniti nel 1824-25, fu accolto come un eroe e numerose nuove localit\u00e0 presero il nome di Lafayette o Fayette o Fayetteville. Con l'arrivo di numerosi emigranti irlandesi negli anni 1840 e lo svilupparsi di una cultura popolare antibritannica, la Francia divenne un punto di riferimento, sebbene con delle ambivalenze a causa del suo repubblicanesimo altalenante.\nDopo la guerra di secessione le classi colte americane abbracciarono i modi di vivere e scelsero i prodotti di lusso francesi: si studiavano le arti francesi, la cucina francese regnava sulle tavole e le signore seguivano la moda parigina. Dopo la prima guerra mondiale molti ricchi statunitensi si trasferirono a Parigi. La crisi del 1929 mise un freno allo stile di vita internazionale di questa \u00e9lite e contemporaneamente il cambiamento del clima politico francese negli anni 1930 caus\u00f2 il ritorno in patria di molti statunitensi politicamente pi\u00f9 sensibili.\nIl crollo della Francia nel 1940 sotto l'attacco tedesco, colp\u00ec profondamente gli statunitensi francofili, che continuavano ad avere per mezzo della cultura popolare, un'immagine idilliaca di Parigi: \"The Last Time I Saw Paris\" (\"L'ultima volta che vidi Parigi\"), un successo di Tony Martin del 1941 e \"An American in Paris\" (\"Un Americano a Parigi\"), film di Vincente Minnelli del 1951, illustrano questo clima, che rifletteva tuttavia pi\u00f9 gli anni 1920 che gli anni 1930. Poco dopo la fine della Seconda guerra mondiale l'atteggiamento era tuttavia mutato: gli Stati Uniti criticarono le attivit\u00e0 coloniali francesi durante la guerra d'Algeria e si opposero alla Francia e alla Gran Bretagna durante la crisi di Suez nel 1956.\nGli Stati Uniti spinsero la Francia ad abbandonare il suo impero coloniale. Durante la sua presidenza Charles de Gaulle, che si era gi\u00e0 opposto a Franklin Delano Roosevelt durante la guerra, imped\u00ec che la Francia fosse trattata come un alleato pi\u00f9 debole e tent\u00f2 di fare da contrappeso all'influenza americana in Europa e in diversi paesi del Terzo mondo. La Francia chiese uguale status nella NATO e lasci\u00f2 l'organizzazione quando questo le fu rifiutato; inoltre si allontan\u00f2 da Israele, con cui aveva in precedenza stretti legami, divenendo pi\u00f9 sensibile alla causa palestinese, mentre Israele si avvicinava agli USA.\nLa guerra del Vietnam fu piuttosto impopolare in Francia e il governo De Gaulle critic\u00f2 gli Stati Uniti, sebbene tale guerra fosse un diretto prodotto dell'espansione coloniale europea e in particolare della guerra d'Indocina condotta da Parigi. De Gaulle inoltre sostenne le richieste d'indipendenza della provincia francofona canadese del Quebec e mantenne relazioni non ostili con i paesi comunisti e in particolare con l'Unione Sovietica. La Francia svilupp\u00f2 inoltre un programma di armamento nucleare, con lo scopo soprattutto di rompere la dipendenza militare dagli \"States\".\nLe relazioni franco-americane migliorarono sotto la presidenza di Georges Pompidou, sebbene restassero tensioni intermittenti. La Francia vedeva l'Unione europea come un contrappeso alla potenza americana e in particolare si adoper\u00f2 per lo sviluppo di una moneta europea che potesse controbilanciare il dollaro nel commercio mondiale, e cerc\u00f2 di conservare i suoi legami con le nazioni dell'Africa occidentale. Queste relazioni conflittuali hanno fatto s\u00ec che in alcuni statunitensi si alimentassero sentimenti di ostilit\u00e0 nei confronti della Francia, mentre altri rimanevano francofili, ammirandone la cultura e la storia.\nNegli anni '90, i media americani dominanti descrivono regolarmente la Francia come arcaica e arrogante.\nNel 2003 i sentimenti antifrancesi negli Stati Uniti hanno avuto un picco a causa del rifiuto della Francia di approvare l'invasione americana in Iraq al Consiglio di Sicurezza delle Nazioni Unite. Sebbene anche la Germania, e fra i membri permanenti dell'ONU, la Russia e la Cina avessero manifestato la stessa opposizione, le critiche contro la Francia sono state di particolare accanimento. Parigi \u00e8 stata accusata di antiamericanismo e di difendere i propri interessi petroliferi in Iraq e di aver in corso un intervento in Costa d'Avorio simile a quello che stava criticando degli Americani.\nDiversi commentatori americani hanno accusato la Francia di ingratitudine e di dimenticarsi dei soldati americani morti per la sua liberazione dall'occupazione nazista durante la seconda guerra mondiale. Negli Stati Uniti si sono diffuse frasi offensive antifrancesi, come la definizione di \"cheese eating surrender monkeys\" (\"arrendevoli scimmie mangiaformaggio\"), che era stata coniata in un episodio de \"I Simpson\" del 1995, utilizzate anche in ambienti governativi. Si sono diffusi adesivi con frasi come \"Iraq first, France next\" (\"Prima l'Iraq e poi la Francia\"), o \"First Iraq, next Chirac\" (\"Prima l'Iraq e poi Chirac\"). Nel menu della caffetteria della Camera dei Rappresentanti degli Stati Uniti, il nome di \"french fries\" (\"fritte francesi\", ossia patate fritte) \u00e8 stato cambiato come \"freedom fries\" (\"fritte della libert\u00e0\"), con uno spirito simile a quello che durante la prima guerra mondiale aveva fatto ribattezzare in funzione antitedesca il \"frankfurter\" (\"di Francoforte\") in hot-dog, prima nei men\u00f9 e poi nel linguaggio comune.\nSembra inoltre che una grande quantit\u00e0 di vino francese sia stato acquistato per essere gettato nelle fogne. Altri sistemi di boicottaggio pi\u00f9 efficaci (l'acquisto di un prodotto, anche se viene gettato non danneggia i produttori) sono stati attuati contro i prodotti francesi, determinando un netto calo nelle vendite. Questa diffusione di un sentimento in particolare antifrancese si spiega anche con ragioni sociologiche: manca infatti negli Stati Uniti una forte presenza di immigranti francesi, a differenza che per i tedeschi o per gli italiani, e nessuna comunit\u00e0 locale ha interesse a difendere l'immagine del paese.\nPregiudizi sulla Francia e sui Francesi.\nDiversi motti di spirito antifrancesi riguardano la loro presunta incapacit\u00e0 di resistenza militare e la loro prontezza a collaborare con gli invasori o con i terroristi.\nI sentimenti antifrancesi degli Americani hanno interessato anche il modo di vivere e la cultura francese, cos\u00ec come la forma di governo.\nI pregiudizi riguardanti i Francesi derivano dalle critiche nate nell'immediato dopoguerra contro lo stile di vita delle \u00e9lite culturali."}
{"id": "215132", "revid": "78273", "url": "https://it.wikipedia.org/wiki?curid=215132", "title": "Az\u0259rbaycan Respublikas\u0131", "text": ""}
{"id": "215138", "revid": "287204", "url": "https://it.wikipedia.org/wiki?curid=215138", "title": "Accordi di Plombieres", "text": ""}
{"id": "215142", "revid": "1001457", "url": "https://it.wikipedia.org/wiki?curid=215142", "title": "Vladimir Vysotsky", "text": ""}
{"id": "215150", "revid": "177966", "url": "https://it.wikipedia.org/wiki?curid=215150", "title": "Palazzo Barbieri", "text": "Palazzo Barbieri \u00e8 la sede del comune di Verona. Si trova in Piazza Bra, una delle principali piazze del centro storico della citt\u00e0.\nStoria.\nPalazzo Barbieri \u00e8 un edificio in stile neoclassico progettato dall'ingegnere Giuseppe Barbieri, che fu anche l'autore del Cimitero Monumentale. La costruzione comincia nel 1836 e viene portata a termine nel 1848. Durante l'occupazione austriaca il palazzo, al quale era stato posto il nome di \"Gran Guardia Nuova\", fu adibito prevalentemente a usi bellici ponendovi la sede dell\"'Imperiale Regio Comando di Citt\u00e0 e Fortezza\". \nDopo l'unione del Veneto al Regno d'Italia si scelse che per la sua importanza e la sua centralit\u00e0 dovesse diventare la sede degli uffici comunali. \nLa notte del 23 febbraio 1945, in uno dei pi\u00f9 distruttivi bombardamenti della seconda guerra mondiale, palazzo Barbieri fu colpito e gravemente danneggiato. Nel dopoguerra fu velocemente ricostruito e ampliato, con la rotonda retrostante, su progetto degli architetti Raffaele Benatti e Guido Troiani, e quindi inaugurato nel marzo del 1950.\nDescrizione.\nInterno.\nSala del consiglio.\nLa sala del Consiglio comunale \u00e8 dominata dall'enorme tela di Felice Brusasorzi raffigurante la vittoria dei veronesi sui benacensi. Come il quadro di Paolo Farinati esposto nella \"Sala degli Arazzi\", essa fu commissionata nel 1595 per celebrare le gesta illustri e i felici eventi della citt\u00e0. Furono chiamate a partecipare all'impresa le due pi\u00f9 prestigiose botteghe pittoriche veronesi della fine del Cinquecento, quella di Farinati (realizz\u00f2 un dipinto anche suo figlio Orazio) e quella di Felice Brusasorzi. Contribuirono con propri lavori alcuni tra i migliori dei suoi allievi: Alessandro Turchi, Pasquale Ottino, Sante Creara, che forse collabor\u00f2 anche a questa tela nella realizzazione delle atletiche figure in primo piano. \nLa fonte iconografica del dipinto \u00e8 \"L'Istoria di Verona\" di Girolamo Dalla Corte, pubblicata pochi anni prima. La battaglia, episodio leggendario della storia cittadina, si sarebbe svolta nell'anno 829 sulle rive del Garda. Due stemmi del Comune contrassegnano le truppe veronesi: il \"Palazzo di Teodorico\" sullo stendardo a sinistra e la croce gialla in campo blu sulla bandiera che campeggia al centro del quadro. \nSulla parete destra entrando \u00e8 appeso un piccolo affresco della seconda met\u00e0 del Trecento, di autore ignoto, che raffigura Cristo crocifisso tra la Madonna e san Giovanni. L'affresco, staccato da una casa al ponte Navi, fu donato al museo civico dal proprietario nel 1901.\nSala degli arazzi.\nIl nome della sala degli Arazzi deriva dai manufatti tessili che vennero collocati nella sala nel secondo dopoguerra. Nel 1996 i tessuti sono stati ritirati per restaurarli (nel frattempo sono stati sostituiti con tappezzerie contemporanee). \nNella sala si trovano due tele del XVI secolo, una raffigurante \"La cena in casa di Levi\", un'opera realizzata nella bottega del Veronese, anche se probabile opera di uno dei suoi allievi. L'altra tela raffigura \"La vittoria dei veronesi\" del 1164 contro Federico Barbarossa, opera conclusa nel 1598 da Paolo Farinati.\nSala di rappresentanza.\nNella sala di rappresentanza si trovano quattro dipinti di epoche diverse. Si possono vedere due tele raffiguranti Piazza Erbe, una dipinta nel 1839 da Carlo Ferrari, che riprende una scena popolare, e una di Angelo Dall'Oca Bianca (importante personalit\u00e0 veronese) nel 1903, una delle sue opere pi\u00f9 riuscite. Nella sala si possono vedere anche due opere di Eugenio Gignous."}
{"id": "215151", "revid": "486946", "url": "https://it.wikipedia.org/wiki?curid=215151", "title": "Calibro Palmer", "text": ""}
{"id": "215153", "revid": "287204", "url": "https://it.wikipedia.org/wiki?curid=215153", "title": "Algoritmo Cohen-Sutherland", "text": "Lalgoritmo Cohen-Sutherland \u00e8 un algoritmo di clipping per segmenti lineari che serve a determinare se un segmento, o parte di esso, deve essere visualizzato all'interno dell'area di clipping.\nAd esempio potremmo trovarci in una situazione come quella mostrata in figura 1.\nIn questa figura ci sono tre segmenti (1-2, 3-4, 5-6). Questi segmenti devono essere elaborati in modo differente, poich\u00e9 il segmento 1-2 attraversa tutta l'area di clipping (quella color azzurro scuro) e deve essere \"tagliato\", mentre il segmento 3-4 al contrario si trova completamente all'interno, e deve quindi essere visualizzato per intero.\nProcedimento.\nLa prima fase di questo algoritmo prevede il calcolo dell\"outcode\", un codice di 4 bit, per ogni punto (\"x\", \"y\") estremo del segmento in considerazione (quindi per ogni segmento avremo due \"outcode\").\nSi immagini che le linee dei bordi dell'area di clipping si estendano all'infinito, come in figura 2.\nCon questa \"estensione\" possiamo individuare 9 aree (A, B, C, D, E, F, G, H, I), a ognuna delle quali \u00e8 associato un codice binario.\nSe il nostro punto (\"x\", \"y\") cade in una di queste aree, l\"outcode\" sar\u00e0 quello relativo alla sua area. \nAd esempio, se il nostro punto appartiene all'area F, il suo \"outcode\" sar\u00e0 0010.\nIl calcolo dell\"outcode\" \u00e8 piuttosto semplice: i primi due bit sono determinati da un confronto delle coordinate \"y\", gli altri due da un confronto delle coordinate \"x\".\nPer i primi due bit, prendiamo in considerazione i bordi superiori e inferiori dell'area di clipping (\"Y min\" e \"Y max\", ricordiamo che in grafica l'origine \u00e8 in alto a sinistra e i valori dell'asse \"y\" aumentano scendendo), come in figura 3.\nSe la nostra \"y\" \u00e8 minore di \"Y min\", allora il primo bit sar\u00e0 posto a uno, altrimenti a zero.\nSe la nostra \"y\" \u00e8 maggiore di \"Y max\", allora il secondo bit sar\u00e0 posto a uno, altrimenti a zero.\nStesso procedimento per gli ultimi due bit, determinati dalle coordinate \"x\".\nIn questo caso si prendono in considerazione i bordi sinistro e destro dell'area di clipping (\"X min\" e \"X max\"), mostrati in figura 4.\nSe la nostra \"x\" \u00e8 maggiore di \"X max\", allora il terzo bit sar\u00e0 posto a uno, altrimenti a zero.\nSe la nostra \"x\" \u00e8 minore di \"X min\", allora il quarto bit sar\u00e0 posto a uno, altrimenti a zero.\nAlla fine di questo procedimento, applicato a entrambi i punti estremi di un segmento, potremmo avere fondamentalmente quattro casi interessanti:"}
{"id": "215157", "revid": "767487", "url": "https://it.wikipedia.org/wiki?curid=215157", "title": "Somontano de Barbastro", "text": "Il Somontano de Barbastro (in aragonese: \"Semontano de Balbastro\") \u00e8 una delle 33 comarche dell'Aragona, con una popolazione di 23.411 abitanti; suo capoluogo \u00e8 Barbastro.\nAmministrativamente fa parte della provincia di Huesca, che comprende 10 comarche.\n\u00c8 attraversato da tre fiumi: l'Alcanadre, la Cinca e l'Esera. Confina a nord con il Sobrarbe e l'Alto G\u00e1llego, ad est con la Ribagorza e La Litera, a sud - est con il Cinca Medio, a sud con i Monegros e ad ovest con la Hoya de Huesca.\nLa sua economia si basa sull'industria alimentare, edile e chimica. L'agricoltura produce principalmente cereali e nella comarca viene prodotto del vino DOC."}
{"id": "215159", "revid": "110157", "url": "https://it.wikipedia.org/wiki?curid=215159", "title": "Niedergesteln", "text": "Niedergesteln (toponimo tedesco; in francese \"Ch\u00e2tillon-le-Bas\", desueto) \u00e8 un comune svizzero di 696 abitanti del Canton Vallese, nel distretto di Raron Occidentale.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "215167", "revid": "767487", "url": "https://it.wikipedia.org/wiki?curid=215167", "title": "Acqua Fragile", "text": "Gli Acqua Fragile sono una band di rock progressivo italiano degli anni settanta, originario della zona di Parma.\nStoria.\n1966: Gli immortali.\nIl complesso si chiamava inizialmente \"Gli Immortali\", e comprendeva Bernardo Lanzetti (voce), Gino Campanini (chitarra) e Piero Canavera (batteria), a cui si erano aggiunti in seguito il tastierista Maurizio Mori e il bassista Franz Dondi. Dondi proveniva da un altro \"ensemble\" minore, I Moschettieri, che nel 1967 aveva inciso un 45 giri (\"Il tempo dell'amore\") e aveva suonato come spalla in un concerto italiano dei Rolling Stones.\n'70s: Acqua Fragile.\nGli Immortali iniziarono a esibirsi dal vivo e, nei primi anni settanta, furono notati dai membri della Premiata Forneria Marconi (PFM), una delle band di spicco del panorama del rock progressivo italiano. Il manager della PFM, Franco Mamone, decise di seguire anche il complesso di Lanzetti, che nel frattempo aveva cambiato nome in \"Acqua Fragile\". Mamone riusc\u00ec a far suonare il quintetto come \"supporter\" di molti grandi del rock progressivo, quali Soft Machine, Uriah Heep e Gentle Giant.\nIl primo album degli Acqua Fragile, \"Acqua Fragile\", fu pubblicato dall'etichetta indipendente Numero Uno nel 1973 (poi ristampato dalla BMG nel 1991 e nel 2003). Era un lavoro chiaramente ispirato al progressive britannico (soprattutto Genesis e Gentle Giant) e cantato in inglese (fatto piuttosto anomalo per il panorama discografico italiano dell'epoca).\n\"Acqua Fragile\" fu distribuito solo in Italia, e non ebbe il successo sperato. L'album successivo, \"Mass Media Stars\" (Dischi Ricordi, 1974 - ristampato dalla Contempo Records nel 1991 e dalla BMG nel 2003) fu stampato anche per il mercato statunitense, che gi\u00e0 aveva accolto con entusiasmo la PFM. Alla fine dell'anno il complesso acquis\u00ec un nuovo elemento, il tastierista Joe Vescovi, proveniente dal quartetto The Trip appena scioltosi, ma poco tempo dopo fu il cantante Lanzetti ad abbandonare per entrare nella PFM (con cui avrebbe realizzato \"Chocolate Kings\"). Lanzetti fu sostituito per qualche tempo da Roby Facini (precedentemente nei Top 4 e successivamente nei Dik Dik insieme a Vescovi, e in pianta stabile nella band di Riccardo Fogli), ma il quartetto non produsse pi\u00f9 nulla e si sciolse definitivamente nel 1975.\nI membri del complesso percorsero strade indipendenti. Lanzetti, dopo la PFM, intraprese una carriera solista di discreto successo, allontanandosi dal rock progressivo; successivamente collaborer\u00e0 con i Mangala Vallis (\"ensemble\" reggiano guidato da Gigi Cavalli Cocchi) nel loro album d'esordio \"The Book of Dreams\" (2003), per poi entrare stabilmente nel nucleo a partire da \"Lycanthrope\" (2005). Dondi e Canavera suoneranno per qualche tempo nei \"Rocky's Filj\", e poi negli \"Shout!\", una tribute band dei Beatles che pubblicher\u00e0 due CD negli anni novanta. Dondi, successivamente, fonder\u00e0 l'Acqua Fragile Project, che riproporr\u00e0 brani del repertorio Acqua Fragile.\nIl ritorno.\nDopo l'esperienza del concerto VOX 40 del 2013, Lanzetti, Dondi e Canavera hanno deciso di produrre un nuovo album. Nell'ottobre 2017, per l'etichetta britannica Esoteric Antenna/Cherry Red, viene pubblicato \"A New Chant\" con otto brani originali. Sette in lingua inglese e uno in italiano.\nNel novembre 2018 le due formazioni, quella ricomposta per la nuova uscita da Lanzetti e gli Acqua Fragile Project, in qualche modo si fondono e diversi membri dei secondi passano in prima band, annunciando anche il ritorno sulle scene live."}
{"id": "215177", "revid": "729019", "url": "https://it.wikipedia.org/wiki?curid=215177", "title": "Ferden", "text": "Ferden (toponimo tedesco) \u00e8 un comune svizzero di 250 abitanti del Canton Vallese, nel distretto di Raron Occidentale.\nGeografia fisica.\nNel territorio comunale sorge la diga di Ferden, che forma l'omonimo lago.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFerden \u00e8 servito dalla stazione di Goppenstein, sulla ferrovia del L\u00f6tschberg, presso il portale sud del traforo del L\u00f6tschberg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "215184", "revid": "110157", "url": "https://it.wikipedia.org/wiki?curid=215184", "title": "Gampel", "text": "Gampel (toponimo tedesco) \u00e8 una frazione di 1\u00a0332 abitanti del comune svizzero di Gampel-Bratsch, nel Canton Vallese (distretto di Leuk).\nStoria.\nGi\u00e0 comune autonomo che si estendeva per 16,9\u00a0km\u00b2 e che comprendeva anche la frazione di Jeizinen, nel 2009 \u00e8 stato accorpato all'altro comune soppresso di Bratsch per formare il nuovo comune di Gampel-Bratsch, del quale Gampel \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGampel \u00e8 servito dalla stazione di Gampel-Steg, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "215185", "revid": "1893", "url": "https://it.wikipedia.org/wiki?curid=215185", "title": "Paladozza", "text": ""}
{"id": "215186", "revid": "466539", "url": "https://it.wikipedia.org/wiki?curid=215186", "title": "Volgograd", "text": "Volgograd (AFI: ; ), gi\u00e0 Caricyn ( , traslitterato anche \"Tsaritsyn\" o in passato \"Zarizin\") dal 1598 al 10 aprile 1925; e Stalingrado ( , fino al 10 novembre 1961) \u00e8 una citt\u00e0 della Russia di circa un milione di abitanti, capoluogo dell'oblast' omonima. Si trova nella Russia europea, lungo le rive del fiume Volga.\nL'antica Caricyn, ai tempi dell'impero zarista, era la residenza dello Zarevic, delfino della casa imperiale ed erede al trono. Roccaforte \"bianca\", fu espugnata durante la guerra civile (1918-1921), dopo una sanguinosa battaglia, dalle milizie bolsceviche agli ordini del comandante Dmitrij Petrovi\u010d \u017dloba, che con la sua \"brigata d'acciaio\" era stato richiamato sul posto dal giovane Stalin, a cui fu poi intitolata la citt\u00e0. Durante la seconda guerra mondiale la citt\u00e0 fu teatro di una gigantesca e lunga battaglia, tra la Wehrmacht tedesca e l'Armata Rossa che si concluse, dopo oltre sei mesi di combattimenti, con la decisiva vittoria dell'Unione Sovietica. Stalingrado venne completamente distrutta nel corso della sanguinosa battaglia.\nLa citt\u00e0 si estende per circa sul lato ovest del fiume Volga. \u00c8 formata da vari quartieri, autonomi per quanto riguarda servizi come scuole, ospedali e centri commerciali. Nella parte meridionale si trova la chiusa che d\u00e0 l'inizio al canale Volga-Don, sul quale possono transitare navi anche di grosso tonnellaggio.\nBandiera.\nLa bandiera della citt\u00e0 di Volgograd \u00e8 un rettangolo di tessuto rosso, con una medaglia al centro. Il colore rosso, colore molto rappresentato sulle bandiere russe, simboleggia il coraggio, lo spargimento di sangue in nome della patria, la forza, l'energia e la potenza.\nStoria.\nLa storia di Volgograd ha inizio con la fondazione, nel 1589, della fortezza di Caricyn, proprio nel punto di confluenza tra il fiume Carica e il Volga. La fortezza, che prese il nome dalla locale lingua tatara, aveva lo scopo di difendere l'instabile confine meridionale della Russia e divenne presto un importante centro economico. Fu catturata due volte dai Cosacchi ribelli, da Sten'ka Razin durante la ribellione del 1670 e da Emel'jan Puga\u010d\u00ebv nel 1774. Caricyn divenne un importante porto fluviale e un centro di commercio nel XX secolo.\nLa citt\u00e0 \u00e8 stata teatro di furiosi combattimenti durante la Guerra civile russa. Le forze bolsceviche occuparono la citt\u00e0 durante il 1918, ma furono poi attaccate da forze controrivoluzionarie al comando di Anton Ivanovi\u010d Denikin. Durante la battaglia per Caricyn (Volgograd) i bolscevichi furono respinti indietro e circondati, e solo l'intervento di Iosif Stalin, successivamente nominato locale presidente del comitato militare, spost\u00f2 l'ago della bilancia in favore dei bolscevichi, richiamando sul posto, dal vicino Caucaso, la Brigata d'Acciaio agli ordini del comandante Dmitrij \u017dloba. In onore di Stalin e dei suoi sforzi, la citt\u00e0 fu rinominata Stalingrado (letteralmente: \"citt\u00e0 di Stalin\" da Stalin e di \"gorod\", citt\u00e0 in russo) il 10 aprile 1925. Sotto Stalin, la citt\u00e0 divenne fortemente industrializzata e si svilupp\u00f2 come centro di industria pesante e di trasporto sia su ferrovia che su fiume. \nDurante la seconda guerra mondiale, la citt\u00e0 assunse un'estrema importanza durante la battaglia di Stalingrado, che divenne il punto di svolta cruciale della guerra contro la Germania nazista e i suoi alleati. La battaglia dur\u00f2 dal 17 luglio 1942 al 2 febbraio 1943. Due milioni di soldati sia dell'Asse sia sovietici furono uccisi, feriti o catturati; circa civili persero la vita.\nLa citt\u00e0 venne ridotta in macerie durante la feroce lotta, il combattimento spesso avvenne quartiere per quartiere e casa per casa. La ricostruzione della citt\u00e0 inizi\u00f2 poco dopo la vittoria sovietica. Per l'eroismo dimostrato durante la battaglia, a Stalingrado \u00e8 stato assegnato il titolo di \"Citt\u00e0 Eroina\" nel 1945 e il re Giorgio VI del Regno Unito incoron\u00f2 i cittadini di Stalingrado per il coraggio che dimostrarono durante il conflitto. Negli anni sessanta, a ricordo della grande battaglia, \u00e8 stato eretto sulla collina di Mamaev Kurgan, non lontano dal centro della citt\u00e0, un complesso monumentale, dominato dall'immensa statua La Madre Patria chiama!. Il museo, che si trova lungo il fiume Volga, contiene numerosi cimeli della seconda guerra mondiale, tra cui una pittura panoramica del campo di battaglia dal monumento Mamaev Kurgan.\nIl 10 novembre 1961, per decisione dell'allora segretario generale del PCUS Nikita Chru\u0161\u010d\u0451v, il nome della citt\u00e0 fu cambiato in Volgograd, ovvero \"Citt\u00e0 del Volga\", nel quadro delle politiche di destalinizzazione dell'URSS. Questa scelta gener\u00f2 all'epoca diverse controversie, data la fama del nome Stalingrado. \nIl 31 gennaio 2013, l'autorit\u00e0 di Volgograd con voto unanime favorevole, ha approvato il ritorno all'utilizzo del vecchio nome della citt\u00e0 \"Stalingrado\" in cinque date simboliche, tra le quali l'anniversario della vittoria dell'esercito Sovietico su quello Nazista. Il cambio simbolico del nome in queste date \u00e8 stata voluta nell'ottica storico-patriottica adottata dal presidente Vladimir Putin.\nNel 2021, il partito di centrosinistra Russia Giusta ha promosso un sondaggio per ridare il vecchio nome di Stalingrado alla citt\u00e0. Il 68% degli intervistati \u00e8 risultato favorevole, mentre il 28% contrario.\nEconomia.\nVolgograd \u00e8 un'importante citt\u00e0 industriale. Vi sono cantieri navali, raffinerie petrolifere, produzioni di acciaio, alluminio e prodotti chimici. Vi sono, inoltre, stabilimenti per la fabbricazione di macchinari e veicoli. In ambito energetico, \u00e8 degna di nota un'importante centrale idroelettrica situata a nord della citt\u00e0.\nGeografia fisica.\nClima.\nLa citt\u00e0 ha un tipico clima continentale con inverni rigidi ed estati brevi ma calde. Le precipitazioni sono modeste (in media ).\nOrganizzazione territoriale.\nDa marzo del 2010 tutti i distretti sono stati amministrativamente fusi con l'amministrazione cittadina\nKrasnoarmejskij.\n\u00c8 il pi\u00f9 grande e il pi\u00f9 meridionale distretto della citt\u00e0; occupa un'area di ettari, pari al 45% della superficie di Volgograd, e si sviluppa per una lunghezza di 35 chilometri lungo il Volga.\n\u00c8 stato ufficialmente istituito il 21 marzo 1944 sul luogo di un insediamento del XVIII secolo, fino ad allora \"Sarepta\".\nAl suo interno c'\u00e8 \"Staraja Sarepta\", piccolo paese costruito nel 1765, ora diventato una sorta di museo. Rimarchevole il Monumento a Lenin (si tratta di una scultura di 27 metri, la pi\u00f9 alta della categoria) e una scultura di Zurab Konstantinovi\u010d Cereteli raffigurante un ippopotamo (costruzione alta mezzo metro)\nInfrastrutture e trasporti.\nTrasporto pubblico.\nVolgograd \u00e8 dotata di numerose linee tramviarie e di autobus. Vi \u00e8 inoltre una linea metrotranviaria, nota come Volgograd Metrotram.\nAeroporto.\nLa citt\u00e0 \u00e8 servita dall'Aeroporto di Volgograd, importante scalo aeroportuale internazionale nella Russia meridionale. La compagnia aerea russa Volga-Aviaexpress ha la propria base all'aeroporto ed effettua i voli di linea verso la capitale russa Mosca, San Pietroburgo, e So\u010di sul Mar Nero. Inoltre all'Aeroporto di Volgograd effettuano i voli di linea le compagnie aeree russe Aeroflot, Aeroflot-Nord, Rossiya Airlines, S7 Airlines, UTair, Kolavia.\nAmministrazione.\nGemellaggi.\nVolgograd \u00e8 gemellata con:"}
{"id": "215188", "revid": "767487", "url": "https://it.wikipedia.org/wiki?curid=215188", "title": "Hohtenn", "text": "Hohtenn (toponimo tedesco; fino al XVIII secolo Gestelberg) \u00e8 una frazione di 202 abitanti del comune svizzero di Steg-Hohtenn, nel Canton Vallese (distretto di Raron Occidentale).\nStoria.\nGi\u00e0 comune autonomo che si estendeva per 7,06\u00a0km\u00b2 e che comprendeva anche la frazione di Laden, nel 2009 \u00e8 stato accorpato all'altro comune soppresso di Steg per formare il nuovo comune di Steg-Hohtenn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHohtenn \u00e8 servito dalla stazione di Hohtenn, sulla ferrovia del L\u00f6tschberg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "215194", "revid": "110157", "url": "https://it.wikipedia.org/wiki?curid=215194", "title": "Kippel", "text": "Kippel (toponimo tedesco) \u00e8 un comune svizzero di 340 abitanti del Canton Vallese, nel distretto di Raron Occidentale.\nGeografia fisica.\n\u00c8 il comune principale della L\u00f6tschental, valle laterale della valle del Rodano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNel territorio comunale sorgeva la stazione sciistica di Hockenalp, sviluppatasi negli anni 1960 e 1970.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "215204", "revid": "712828", "url": "https://it.wikipedia.org/wiki?curid=215204", "title": "Alice Paciock", "text": ""}
{"id": "215205", "revid": "712828", "url": "https://it.wikipedia.org/wiki?curid=215205", "title": "Frank Paciock", "text": ""}
{"id": "215207", "revid": "729019", "url": "https://it.wikipedia.org/wiki?curid=215207", "title": "Steg (Steg-Hohtenn)", "text": "Steg (toponimo tedesco) \u00e8 una frazione di 1\u00a0320 abitanti del comune svizzero di Steg-Hohtenn, nel Canton Vallese (distretto di Raron Occidentale).\nStoria.\nGi\u00e0 comune autonomo che si estendeva per 7,15\u00a0km\u00b2, nel 2009 \u00e8 stato accorpato all'altro comune soppresso di Hohtenn per formare il nuovo comune di Steg-Hohtenn, del quale Steg \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "215210", "revid": "268377", "url": "https://it.wikipedia.org/wiki?curid=215210", "title": "Quorum (informatica)", "text": "In Informatica quorum \u00e8 un termine usato negli storage o nella creazione di cluster servers, che indica quella parte del sistema, come ad esempio un disco o una base di dati, adibita alla raccolta delle informazioni da parte dei nodi del cluster. Ogni nodo \u00e8 un server con determinati dati al suo interno, questi ultimi saranno replicati all'interno del Quorum. Nell'eventualit\u00e0 di un arresto di un nodo, il contenuto di quest'ultimo sar\u00e0 comunque accessibile, grazie al \"Quorum\"."}
{"id": "215214", "revid": "110157", "url": "https://it.wikipedia.org/wiki?curid=215214", "title": "Turtmann", "text": "Turtmann (toponimo tedesco; in francese \"Tourtemagne\") \u00e8 una frazione di 980 abitanti del comune svizzero di Turtmann-Unterems, nel Canton Vallese (distretto di Leuk).\nStoria.\nGi\u00e0 comune autonomo che si estendeva per 6,8\u00a0km\u00b2 e che comprendeva anche le frazioni di Ried e T\u00e4nnu, nel 2013 \u00e8 stato accorpato al'altro comune soppresso di Unterems per formare il nuovo comune di Turtmann-Unterems, del quale Turtmann \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTurtmann \u00e8 servito dalla stazione di Turtmann, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "215215", "revid": "9498", "url": "https://it.wikipedia.org/wiki?curid=215215", "title": "Rutilio Claudio Namaziano", "text": ""}
{"id": "215222", "revid": "1543377", "url": "https://it.wikipedia.org/wiki?curid=215222", "title": "Arthur Adams", "text": "Disegnatore autodidatta, Adams voleva lavorare nel mondo dei fumetti sin da bambino. Divenne famoso nel 1985 con la miniserie Marvel Comics \"Longshot\", scritta da Ann Nocenti, che ricevette molte recensioni positive. Lo stile caratteristico e dettagliato di Adams gli procur\u00f2 grande popolarit\u00e0 e facilit\u00e0 a trovare molti altri lavori nel campo. La sua cura per i dettagli, sebbene amata dal pubblico, ha la conseguenza di renderlo abbastanza lento nel produrre le sue tavole, il che ha contribuito a non farlo lavorare come disegnatore di una serie regolare per molto tempo.\nA dispetto di questa sua nota difficolt\u00e0 a rispettare le scadenze, Adams ha lavorato su serie importanti come i vari titoli degli X-Men, sui Fantastici Quattro, \"Authority\", \"Tom Strong\", \"Gen 13\" e su numerosi annual. \u00c8 inoltre conosciuto per le \"Art Adams' Creature Features\" (\u00abLe caratteristiche creature di Art Adams\u00bb), una raccolta di storie precedentemente pubblicate come albi singoli, tributo a B-movie degli anni cinquanta, come \"Il mostro della laguna nera\", e per la serie \"creator-owned\" \"Monkeyman and O'Brien\", entrambe opere pubblicate dalla Dark Horse Comics. Insieme con lo scrittore Steve Moore Adams ha creato Jonni Future, un personaggio apparso nell'antologico \"Tom Strong's Terrific Tales\".\nAdams \u00e8 tenuto in grande considerazione anche per le sue copertine, e ha elaborato immagini per poster, figurine e articoli simili.\nLa sua opera per \"Longshot\" gli ha fatto vincere il Russ Manning Award nel 1986. Ha vinto inoltre con lo scrittore Bob Burden, il premio Eisner Award per il miglior albo singolo con \"Gumby Summer Fun Special n. 1\". Inoltre Adams \u00e8 stato uno dei fondatori dell'etichetta \"Legend\" per la Dark Horse, che ebbe breve vita."}
{"id": "215223", "revid": "12290", "url": "https://it.wikipedia.org/wiki?curid=215223", "title": "Art Adams", "text": ""}
{"id": "215225", "revid": "110157", "url": "https://it.wikipedia.org/wiki?curid=215225", "title": "Wiler", "text": "Wiler (toponimo tedesco) \u00e8 un comune svizzero di 570 abitanti del Canton Vallese, nel distretto di Raron Occidentale.\nGeografia fisica.\nSorge nella L\u00f6tschental, valle laterale della valle del Rodano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNel territorio comunale sorge la stazione sciistica di Lauchernalp, sviluppatasi a partire dagli anni 1970.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
