{"id": "215226", "revid": "599013", "url": "https://it.wikipedia.org/wiki?curid=215226", "title": "Artis Gilmore", "text": "Venne soprannominato \"The A-Train\" per la sua mole e soprattutto per il suo stile di gioco basato sul fisico.\nCarriera.\nA livello di college gioc\u00f2 al Gardner-Webb Junior College ed alla Jacksonville University.\nInizi\u00f2 la sua carriera professionistica nella ABA con i Kentucky Colonels, con i quali rimase fino al giorno in cui la lega cess\u00f2 di esistere nel 1976. Lo stesso anno, Gilmore fece il suo debutto nella NBA nelle file dei Chicago Bulls, con cui gioc\u00f2 fino alla stagione 1982. Quindi pass\u00f2 ai San Antonio Spurs, con i quali gioc\u00f2 fino alla stagione 1987. Concluse la sua esperienza NBA con i Boston Celtics nel 1988.\nGilmore termin\u00f2 la sua attivit\u00e0 agonistica in Italia con la Fortitudo Bologna sponsorizzata Arimo, con cui mantenne una media di 12,3 punti e 11,0 rimbalzi a partita, rendimento che gli permise di essere selezionato per la squadra \"European All-Star Team\".\nGrazie ad una carriera in cui ha avuto una media 22,3 punti e 17,1 rimbalzi a partita nella ABA e di 17,1 punti e 10,1 rimbalzi a partita nella NBA ed aver partecipato all\"'All-Star Game\" (La Partita delle Stelle) cinque volte nella ABA e sei volte nella NBA, Gilmore, il 4 aprile 2011, \u00e8 stato inserito nella Basketball Hall of Fame. Artis Gilmore rimane il leader nella storia NBA nella percentuale di tiri dal campo con una percentuale del 59,9%."}
{"id": "215229", "revid": "110157", "url": "https://it.wikipedia.org/wiki?curid=215229", "title": "Ausserberg", "text": "Ausserberg (toponimo tedesco) \u00e8 un comune svizzero di 622 abitanti del Canton Vallese, nel distretto di Raron Occidentale.\nStoria.\nNel 1922 ha inglobato il comune soppresso di Gr\u00fcnden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1922 con Gr\u00fcnden):\nInfrastrutture e trasporti.\nAusserberg \u00e8 servito dall'omonima stazione, sulla ferrovia del L\u00f6tschberg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "215237", "revid": "71155", "url": "https://it.wikipedia.org/wiki?curid=215237", "title": "Teofania", "text": "Teofania, dal greco \"theoph\u00e0neia\", composto da \"theos\" (\"dio\") e da \"ph\u00e0inein\" (\"manifestarsi\" ovvero manifestazione di un dio), letteralmente significa manifestazione della divinit\u00e0 in forma sensibile. Altro termine usato in maniera analoga \u00e8 epifania, dal greco \u03b5\u03c0\u03b9\u03c6\u03ac\u03bd\u03b5\u03b9\u03b1, \"epifaneia\", che significa \"manifestazione\" della divinit\u00e0, un concetto tipico di molte religioni.\nDescrizione.\nIn senso filosofico la teofania \u00e8 la manifestazione della divinit\u00e0 attraverso le sue opere.\nIn senso religioso si distinguono, quanto al \"soggetto (celeste) che si manifesta\":\nQuanto all\"'oggetto che \u00e8 manifestato\" in terra ai cinque sensi, le teofanie possono essere:\nQuindi, unendo e combinando, possiamo avere: teofanie \"dirette primarie\" (discepoli di Emmaus, apostolo Tommaso dubbioso); \"indirette primarie\" (Dio stesso, ma che si manifesta in nubi, voci provenienti dal cielo, colonne di fuoco); \"dirette secondarie\" (Apparizioni e altre manifestazioni mariane, di Maria assunta in Paradiso con l'anima e corpo terreni); \"indirette secondarie\" (non \u00e8 Dio, n\u00e9 Dio le causa, ma lascia, acconsente che si manifestino, mentre altra creatura celeste si manifesta in terra non nel suo essere per s\u00e9, come pu\u00f2 essere la tradizionale apparizione dell'angelo alato).\nNell'arte un esempio di teofania \u00e8 il \"Missorium\".\nRiferimenti biblici.\nRiferimenti biblici alla possibilit\u00e0 di un incontro personale con Dio e di una Sua teofania si trovano nelle vite di numerosi santi, e nel Nuovo Testamento:\nEssendo senza relazione col peccato, la teofania annunciata qui non pu\u00f2 essere intesa come la seconda venuta di Cristo per il Giudizio finale del genere umano, che al contrario \u00e8 predetta in base alle parole ed opere della vita terrena di ognuno.\nCaratteristiche della teofania.\nUniversalit\u00e0 e inter-corporeit\u00e0 biblica.\nLa teofania biblica ha il carattere dell'universalit\u00e0 e dell'oggettivit\u00e0, intesa come inter-soggettivit\u00e0, vale a dire unica e identica percezione sensibile da parte di tutti i corpi e di tutte le anime dei presenti nell'\"hic et nunc\" dell'evento teofanico. non necessariamente, invece, la comprensione del fatto \u00e8 universale in quanto condizionata dalla libert\u00e0 della volont\u00e0 umana singolare, diversamente dal portato dei cinque sensi ala facolt\u00e0 dell'intelletto.\nCi\u00f2 riguarda sia Ges\u00f9 Cristo prima e dopo la Risurrezione dalla morte di croce sia gli angeli sia le anime dei morti. La violazione delle leggi dell'ordine naturale \u00e8 sempre un fenomeno di natura e porta universale che \u00e8 diretto e giunge a tutti i presenti. Infatti, secondo il testo biblico:\nIn altre parole, in tutta la Bibbia non \u00e8 attestato un singolo caso nel quale Dio appaia soltanto ad una parte dei presenti. Chi \u00e8 impuro e indegno, \u00e8 escluso \"prima\" del fatto teofanico. \nAd esempio, quando Dio rivela i Dieci Comandamenti a Mos\u00e8, il sommo sacerdote si reca da solo nella sommit\u00e0 del monte sacro Sinai, mentre il popolo resta ai piedi ad attendere. Analogamente, soltanto i sommi sacerdoti vengono ammessi nel \"Sancta Sanctorum\" a vedere o porre le mani nelle cose sacre a Dio: non si verifica mai la narrazione di un fedele non levita che sia ammesso ad essere presente pur non potendo n\u00e9 vedere n\u00e9 dialogare con Dio.\nIn altre parole, la corporeit\u00e0 di Cristo e dello Spirito Santo ha un carattere di universalit\u00e0 per tutti i presenti, eletti da Dio quali testimoni della Verit\u00e0 per tutti i Suoi figli futuri.\nNon accade mai che siano presenti molteplici figli di Dio (dodici apostoli, settanta discepoli, sacerdoti leviti, membri dell'esercito dei re di Israele) e che soltanto un sottoinsieme, una parte di essi sia ammessa a vedere, udire o toccare:\nQuesto aspetto di universalit\u00e0 della teofania biblica \u00e8 comune alle apparizioni di F\u00e1tima, nelle quali la Vergine Maria appare soltanto a tre persone che sono la totalit\u00e0 dei presenti, escludendo prima della teofania quanti non erano da lei prescelti e/o nella condizione di purezza di anima e corpo necessaria e sufficiente per vederla. Viceversa, la modalit\u00e0 consueta e non discriminante risulta radicalmente diversa dalle presunte Apparizioni di Me\u0111ugorje e Itapiranga, nelle quali la Santa Madre di Dio e dei Suoi Figli concederebbe il privilegio della percezione sensibile soltanto uno o pi\u00f9 medium e profeti eletti, ignorando gli altri presenti in anima e corpo, per quanto sinceramente devoti e in preghiera o affetti da malattie e dolori personali.\nTutto ci\u00f2 non esclude che la teofania universale di Ges\u00f9 Cristo, possa non essere compresa da tutti i presenti (esempi: Melchisedek re di Salem in Genesi 1; la Trinit\u00e0 e i tre Arcangeli di Abramo). Inoltre, non esclude la possibilit\u00e0 dell'Inabitazione e della Reale Presenza della Trinit\u00e0 nel cuore di tutti i Suoi servitori prima della sua Incarnazione e dopo la sua Risurrezione.\nUsi diversi del termine epifania.\nIn lingua italiana l'epifania per antonomasia \u00e8 la festivit\u00e0 cristiana dell'epifania del Signore.\nVenne usato per indicare, nei versi degli stilnovisti, l'apparizione femminile.\nIl termine \"epifania\" venne usato dallo scrittore irlandese James Joyce per identificare dei particolari momenti di intuizione improvvisa presenti nella mente dei suoi personaggi; \u00e8 un momento in cui un'esperienza, sepolta da anni nella memoria, sale in superficie nella mente riportando tutti i suoi dettagli e tutte le sue emozioni.\nL'esempio pi\u00f9 significativo di \"epifania\" \u00e8 contenuto nell'ultima storia di \"Gente di Dublino\", intitolata \"I morti\".\n\"Epifania dell'immagine\" utilizzata da Cesare Brandi per definire lo svelarsi dell'immagine dell'opera d'arte."}
{"id": "215247", "revid": "125449436", "url": "https://it.wikipedia.org/wiki?curid=215247", "title": "Editto di Milano", "text": " \nSi intende per editto di Milano (noto anche come editto di Costantino e Licinio, editto di tolleranza o rescritto di tolleranza) l'accordo sottoscritto nel febbraio-marzo 313 dai due Augusti dell'impero romano, Costantino per l'Occidente e Licinio per l'Oriente, e promulgato il 13 giugno del medesimo anno, in vista di una politica religiosa comune alle due parti dell'impero. Il patto fu stretto in Occidente in quanto il \"senior Augustus\" era Costantino. Le conseguenze dell'editto per la vita religiosa nell'impero romano sono tali da farne una data fondamentale nella storia dell'Occidente.\nSecondo l'interpretazione tradizionale Costantino e Licinio firmarono a \"Mediolanum\" (la moderna Milano), nel periodo in cui la citt\u00e0 era capitale dell'Impero romano d'Occidente, un editto per concedere a tutti i cittadini, quindi anche ai cristiani, la libert\u00e0 di venerare le proprie divinit\u00e0. Il termine \"editto\", tuttavia, \u00e8 da considerarsi errato, in quanto Costantino e Licinio diedero disposizioni ai governatori delle province romane affinch\u00e9 procedessero con l'attuazione delle misure contenute nell'editto di Galerio del 30 aprile 311, con il quale era stato definitivamente posto termine alle persecuzioni. Secondo le medesime interpretazioni moderne, i due Augusti si incontrarono a Milano solo per discutere, mentre le disposizioni furono dettate e messe per iscritto in Bitinia.\nOltre a riconoscere la libert\u00e0 di culto, l'editto di Milano determina l'obbligo di restituire tutti i luoghi, beni e possedimenti in precedenza acquistati, requisiti o tolti ai cristiani durante il lungo periodo delle persecuzioni (la regola valeva anche per chi aveva acquistato o ricevuto in dono in modo legittimo il bene in questione); questo \u00e8 considerabile il punto di partenza da cui si svilupper\u00e0 l'inalienabilit\u00e0 dei beni della chiesa, che nei secoli a venire render\u00e0 \"intoccabili\" i possedimenti (nel Medioevo si trattava soprattutto di terre) della chiesa.\nContesto storico.\nNell'anno 293 Diocleziano diede vita a una importante riforma della funzione imperiale: difatti l'imperatore decise, s\u00ec da placare il circolo vizioso in cui Roma era caduta negli ultimi decenni, durante i quali ben trenta imperatori su trentatr\u00e9 erano stati uccisi da altri che desideravano tale carica, di dividere il governo del territorio romano tra due imperatori, uno a Occidente e uno a Oriente. I due Augusti (questo era il titolo dell'Imperatore di Roma) avrebbero inoltre nominato ciascuno un proprio successore, al quale sarebbe stato dato il titolo di Cesare; al fine di istruire i Cesari, questi ultimi sarebbero stati coinvolti appieno nella vita governativa dell'Impero. Fu cos\u00ec che nacque la tetrarchia. Il sistema ideato da Diocleziano, tuttavia, mostr\u00f2 fin da subito le sue lacune: i Cesari, infatti, dovevano essere s\u00ec scelti in maniera arbitraria dagli Augusti, ma tale nomina non poteva ricadere sugli eredi.\nDiocleziano, consapevole della potenza e ricchezza dell'Impero orientale, decise di stabilirsi a Nicomedia, da dove amministrava il suo potere nelle provincie orientali e in Egitto; il suo Cesare, Galerio, si stabil\u00ec a Sirmio, mantenendo sotto il suo controllo le province balcaniche. Di contro, in Occidente, l'Augusto Massimiano governava sull'Italia, la \"Hispania\" e l'Africa Settentrionale dalla capitale Mediolanum, mentre le remote regioni della Gallia e della Britannia erano governate da Costanzo Cloro dalla citt\u00e0 di Augusta Treverorum, nell'attuale Germania.\nIl 1\u00ba maggio 305, Diocleziano diede istruzioni a Massimiano affinch\u00e9 entrambi abdicassero, cos\u00ec da provare l'effettiva efficacia della tetrarchia; i due Cesari divennero dunque Augusti, e a loro volta si trovarono a dover nominare due successori. Galerio, divenuto Imperatore d'Oriente, scelse suo nipote Massimino Daia, mentre Costanzo Cloro si decise per Flavio Valerio Severo.\nL'anno successivo il sistema tetrarchico mostr\u00f2 tutta la sua farraginosit\u00e0: come spesso era accaduto in passato, erano le legioni lautamente pagate ad acclamare e nominare \"de facto\" l'imperatore, in quei continui colpi di stato che Diocleziano aveva provato a disinnescare con il meccanismo della tetrarchia. In questo modo Costantino I, figlio di Costanzo Cloro, venne acclamato imperatore d'Occidente nel 306, alla morte del padre, pur senza assumere subito la carica; il principio dinastico fu definitivamente reintrodotto in seguito con l'usurpazione che Massenzio fece dello stesso titolo imperatore d'Occidente in quanto figlio di Massimiano Erculeo, vecchio augusto. Massenzio, preso il potere per via militare, ristabil\u00ec quale capitale dell'Impero Roma, ricevendo per questo l'ammirazione del popolo romano.\nIntanto, durante l'anno 307, Severo fu eliminato: Diocleziano e Massimiano Erculeo decisero di eleggere quale Augusto d'Occidente Licinio, mentre a Oriente vennero confermati come augusto e cesare rispettivamente Galerio e Massimino Daia; a Costantino fu concesso il ruolo di cesare d'oriente. Nel 308 la tetrarchia era dunque composta da Licinio e Costantino in Occidente e Galerio e Massimino Daia in Oriente. Galerio, \"Primus Augustus\", incaric\u00f2 Licinio di sconfiggere Massenzio, missione che non fu in grado di portare a termine data l'astuzia e l'immensa forza militare del nemico. Nel 311, Galerio, che durante il suo governo aveva portato le persecuzioni verso i cristiani a vette mai raggiunte in precedenza, firm\u00f2 il suo ultimo provvedimento, l'editto di Serdica: un editto di perdono per i cristiani, con il quale accettava la religione cristiana quale parte dell'Impero. Alla sua morte il suo posto fu preso da Licinio, che quindi si trasfer\u00ec in Oriente. \nLicinio, interessato a diventare Augusto d'Oriente, strinse un patto con Costantino in funzione anti-Massimino. Per suggellare l'accordo Costantino promise in moglie a Licinio la propria sorella, Costanza. Secondo l'accordo, la tetrarchia doveva cessare di esistere: sarebbero rimasti Costantino in Occidente e Licinio in Oriente.\nNella primavera del 312 Costantino discese con il suo esercito in Italia per affrontare Massenzio. Lo scontro decisivo si ebbe il 28 ottobre 312 (Battaglia di Ponte Milvio). La sera prima Costantino non esegu\u00ec i sacrifici rituali della religione tradizionale. Prima di ogni evento importante, i romani interrogavano gli dei chiedendo loro di assisterli. Un aruspice eseguiva il sacrificio di un animale e, scrutando nelle sue viscere, interpretava il volere degli dei. Di fronte al proprio esercito, invece, Costantino afferm\u00f2 che un sommo dio (\"summus deus\") lo avrebbe guidato nella battaglia.\nL'agiografia cristiana ha tramandato questo accadimento attraverso un racconto: quella notte Cristo apparve a Costantino in sogno e gli pronostic\u00f2 la vittoria. In cambio, sugli scudi dei suoi soldati egli avrebbe dovuto far dipingere il simbolo che Dio gli aveva mostrato (\"In hoc signo vinces\"), formato dalle due lettere greche iniziali del nome di Cristo, X e P.\nLe divinit\u00e0 ufficiali della tetrarchia erano Giove (protettore degli Augusti) ed Ercole, figlio di Giove (invocato dai Cesari). Costantino invece aveva mostrato fin dai suoi primi anni da tetrarca di ricercare una divinit\u00e0 tutelare personale.\nCostantino usc\u00ec vincitore dalla battaglia. Entrato a Roma come unico Augusto d'Occidente, celebr\u00f2 il Trionfo, ma non sal\u00ec il colle del Campidoglio, sede del tempio pi\u00f9 sacro ai romani. \nPer la prima volta i cittadini dell'Urbe conobbero un imperatore che non eseguiva i tradizionali sacrifici agli dei. Ormai la sua conversione al cristianesimo era compiuta.\nCostantino non rimase a lungo a Roma: nel gennaio 313 si rec\u00f2 a Milano, citt\u00e0 scelta per il matrimonio della sorella Costanza con Licinio. Nella capitale dell'Occidente, Costantino e Licinio concordarono una linea comune in materia di religione. I due Augusti stabilirono di dare piena applicazione all'editto di perdono firmato da Galerio due anni prima (editto di Serdica). Furono probabilmente fissate anche delle norme integrative rispetto al testo di Galerio. Anche se l'accordo scatur\u00ec dalla volont\u00e0 comune, l'iniziativa di dare rilievo alla questione religiosa fu di Costantino. Dopo gli accordi di Milano, la politica religiosa verso i cristiani pass\u00f2 dalla tolleranza al sostegno della nuova religione.\nLicinio, pur essendosi alleato con Costantino, era rimasto fedele alla religione tradizionale. L'alleanza per lui aveva scopi eminentemente politici.\nIn Oriente i cristiani erano ancora mal tollerati. Massimino Daia, nel novembre del 311, aveva ripreso le esecuzioni capitali di cristiani nella parte dell'impero sotto la sua giurisdizione. Nell'aprile 313 Licinio affront\u00f2 e sconfisse Massimino in Tracia. Cessarono cos\u00ec del tutto le persecuzioni non solo nei confronti dei cristiani, ma di tutte le religioni predicate nel territorio romano. Successivamente, in applicazione degli accordi di Milano, Licinio concesse a tutti i cristiani della sua parte dell'impero il diritto di costruire luoghi di culto; inoltre dispose che fossero loro restituite le propriet\u00e0 confiscate. Tali disposizioni furono esposte pubblicamente a Nicomedia in un rescritto. Il testo \u00e8 diviso in dodici punti. Il preambolo \u00e8 universalmente noto:\nLa nuova politica religiosa trov\u00f2 espressione nella nuova monetazione inaugurata dalla diarchia Costantino-Licinio. Il cambiamento fu evidente sia nella scelta delle iconografie dei rovesci delle monete, sia nello stile del ritratto imperiale, che passa dallo squadrato modello tetrarchico a un morbido stile classicheggiante.\nDecreti in materia di religione successivi.\nLa diarchia Costantino-Licinio dur\u00f2 per undici anni. I due imperatori governarono in pratica in due regni separati. La pace interna cess\u00f2 nel 323. Nel 324 Costantino sconfisse Licinio in una serie di battaglie, costringendolo a cedergli la sua parte dell'impero.\nLa guida spirituale di Costantino fu il vescovo Osio di Cordova (256-357).\nCostantino emise nuovi editti in favore dei cristiani. Obiettivo della politica religiosa dell'imperatore fu di \u00abfar confluire in un'unica forma e idea le credenze religiose di tutti i popoli\u00bb, e poi \u00abdi rivitalizzare e riequilibrare l'intero corpo dell'Impero, che giaceva in rovina come per l'effetto di una grave ferita\u00bb.\nI principali provvedimenti religiosi emessi dall'imperatore furono i seguenti:\nD'altra parte Costantino non proib\u00ec mai il culto pagano. Manifest\u00f2 rispetto verso i fedeli della vecchia religione, cercando il dialogo con le correnti monoteizzanti del paganesimo. Egli inoltre sapeva che i membri del Senato avevano continuato a professare la religione tradizionale. Cos\u00ec decise di impostare una politica verso il Senato tesa ad evitare l'insorgere di contrasti. Il fatto che nel 315 il Senato abbia dedicato a Costantino un arco di trionfo (che campeggia ancora oggi a fianco del Colosseo) lascia pensare che la linea di compromesso perseguita da Costantino avesse avuto successo."}
{"id": "215251", "revid": "297059", "url": "https://it.wikipedia.org/wiki?curid=215251", "title": "Svolta costantiniana", "text": "Svolta costantiniana \u00e8 un termine usato dai teologi anabattisti e della post-cristianit\u00e0 per descrivere gli aspetti politici e religiosi del processo di legittimazione del cristianesimo da parte dell'imperatore Costantino I (IV secolo).\nStoria.\nNel 312 Costantino entr\u00f2 in Roma alla testa delle sue legioni vittoriose contro quelle di Massenzio. Nella decisiva battaglia di Ponte Milvio i soldati di Costantino avevano combattuto sotto le insegne di un \"Labarum\" modificato: esso riportava infatti il monogramma di Cristo Chi Rho (le prime due lettere greche del nome).\nNel 313 l'Editto di Milano legittim\u00f2 la cristianit\u00e0 al pari delle altre religioni professate nell'Impero romano. Nel 325, il primo concilio di Nicea segnal\u00f2 il consolidamento della cristianit\u00e0 sotto un'ortodossia avallata da Costantino, ma opposta da alcuni suoi successori. Nel 380, l'imperatore Teodosio I rese pubblico l'editto di Tessalonica, in base al quale il cristianesimo niceno divenne l'unica religione ufficiale dell'impero. Infine, nel 392 un editto viet\u00f2 i culti pagani. In soli ottant'anni il rapporto tra cristianesimo e culti preesistenti fu capovolto.\nNel corso del IV secolo non vi era alcun legame tra Chiesa e Stato: i titoli ecclesiastici non furono mai confusi con quelli civili, e gli epiteti che caratterizzarono i vescovi furono sempre specifici del clero, n\u00e9 si confusero con quelli delle magistrature civili\n. Ciononostante molti vescovi cristiani, anche fra quelli che dovevano poi diventare martiri, detenevano posti importanti nel servizio dello Stato. Perfino del secolo precedente, l'esistenza di cristiani che vantavano legami di parentela con governatori ed altri funzionari statali \u00e8 palese nelle omelie di Origene, i cui rimproveri contro i vescovi non differiscono da quelli lanciati contro le autorit\u00e0 civili: orgoglio, ricerca insaziabile di ricchezze ecc. Dopo il 325, durante la controversia ariana, i sostenitori della Trinit\u00e0 come Atanasio, Ilario di Poitiers e Gregorio di Nissa furono mandati in esilio dagli imperatori ariani. Si ammette inoltre che fu Costantino a estendere ai chierici il \"Privilegium fori\", sottraendoli alla giurisdizione civile e sottoponendoli al tribunale ecclesiastico della diocesi. Nacquero cos\u00ec le episcopalis audientiae.\nImplicazioni teologiche.\nI critici della fusione tra Chiesa e Stato evidenziano questo cambiamento dell'inizio dell'era di Costantino, quando la cristianit\u00e0 e il volere di Dio vennero gradualmente ad essere identificati con il volere dell'\u00e9lite al potere. Questo fenomeno \u00e8 noto come Cesaropapismo. Nella sua forma estrema, la cristianit\u00e0 divenne poco pi\u00f9 che una giustificazione religiosa per l'esercizio del potere e uno strumento per il mantenimento e l'espansione dell'impero.\nAgostino di Ippona . Inoltre, diversi vescovi e patriarchi, durante il IV secolo, vennero mandati in esilio dall'imperatore quando persero il suo favore. Tra questi: Atanasio di Alessandria e Giovanni Crisostomo. In quanto Vescovo di Costantinopoli, Crisostomo fu noto per le sue critiche degli eccessi della corte reale, e alla fine mor\u00ec mentre viaggiava verso il suo luogo di esilio.\nAgostino di Ippona, che in un primo tempo respinse l'uso della forza in materia religiosa, poi la giustific\u00f2 teologicamente nel caso dei donatisti come eretici. Prima di lui, Atanasio di Alessandria credeva che l'uso della forza fosse giustificato per combattere le eresie che potevano danneggiare tutti i cristiani. . Nel 385 il vescovo iberico Priscilliano fu il primo cristiano, considerato un eretico, che fu condannato a morte sotto accusa di praticare magia (\"maleficium\"), e la cui esecuzione provoc\u00f2 le proteste dei vescovi pi\u00f9 autorevoli, quali Ambrogio di Milano e Martino di Tours, che affermavano che era sufficiente una scomunica pronunciata dai vescovi invece di una condanna capitale da parte di un tribunale statale.\nCritiche.\nNelle sue opere sulla teologia mistica della Chiesa d'Oriente, Vladimir Lossky ha sostenuto che il cristianesimo occidentale ha cambiato il modo di intendere teologicamente la religione cristiana, che egli attribu\u00ec a uno scollamento con le tradizioni orientali, soprattutto perch\u00e9 dal VII secolo i cristiani del Vicino Oriente dovettero affrontare la dominazione musulmana e nel 1054 si consum\u00f2 lo scisma tra la Chiesa latina e la Chiesa greca. Era proprio nella Chiesa d'Oriente che prevalse l'idea formulata dal patriarca Antonio IV di Costantinopoli nella sua lettera a Basilio I di Russia: \"Impero e Chiesa formano una grande unit\u00e0 e comunit\u00e0; \u00e8 impossibile che essi siano separati l'uno dall'altra\".\nGli studiosi orientali attribuiscono alla svolta costantiniana un effetto circoscritto nel tempo (anche se tra essi non mancano alcune eccezioni). Dal punto di vista delle tradizioni cristiane orientali, tale avvenimento storico, avvenuto nel IV secolo, non contiene alcuna influenza apprezzabile sulla dottrina della Chiesa elaborata nei secoli seguenti. Va ricordato che lo stesso Costantino, anche dopo l'Editto di Milano, continu\u00f2 a dedicarsi a pratiche ritenute pagane per il cristianesimo, come l'astrologia. Solo sul letto di morte Costantino fu battezzato come cristiano, anche se era una pratica gi\u00e0 comune a quel tempo.\nScendendo pi\u00f9 approfonditamente nel contesto storico, va precisato che il dissidio tra le due correnti principali del cristianesimo nel IV secolo, arianesmo e trinitarismo, non fu risolto dal Concilio di Nicea (325).\nPer quanto riguarda il fenomeno del cesaropapismo, considerato da molti una degenerazione del corretto rapporto tra Stato e Chiesa, si pu\u00f2 affermare che nessuna delle principali religioni del mondo \u00e8 mai potuta sopravvivere senza qualche forma di statalizzazione. Ad esempio, in India, lo Stato (la \"Repubblica dell'India\") si riferisce a se stesso come Hindustan, riflettendo la religione nel nome della nazione. Il nome costituzionale in lingua hindi \u00e8 \u092d\u093e\u0930\u0924 (\"Bh\u0101rat\"). Nella tradizione buddista si veda la teocrazia del Tibet, esistita fino all'invasione cinese del 1959, in contrasto con la Thailandia e lo Sri Lanka. Altri esempi: nell'ebraismo il rapporto della religione con lo Stato pu\u00f2 essere osservato sin dall'inizio della sua tradizione con la \"Torah\", in particolare il suo terzo libro, il \"Levitico\". Il rapporto dell'islam con lo Stato pu\u00f2 essere esemplificato nella monarchia dell'Arabia Saudita, il cui potere di governo deriva dalla monarchia, con il Corano e la Shari'a come legge fondamentale. Tutti questi casi esemplificano l'esistenza di un potere civile che controlla un'istituzione religiosa o di un potere religioso che controlla lo Stato.\nOggi, anche in ambito occidentale la moderna storiografia \u00e8 giunta alla conclusione che \"la frattura tra la Chiesa costantiniana e quella precostantiniana non sia stata cos\u00ec insanabile come si \u00e8 creduto in passato\"."}
{"id": "215252", "revid": "1504506", "url": "https://it.wikipedia.org/wiki?curid=215252", "title": "Duttilit\u00e0", "text": "La duttilit\u00e0 \u00e8 una propriet\u00e0 tecnologica della materia che indica la capacit\u00e0 di un corpo o di un materiale di deformarsi plasticamente sotto carico prima di giungere a rottura, cio\u00e8 la capacit\u00e0 di sopportare deformazioni plastiche. Un corpo \u00e8 tanto pi\u00f9 duttile quanto maggiore \u00e8 la deformazione raggiunta prima della rottura.\nLa duttilit\u00e0 pu\u00f2 essere anche definita come la capacit\u00e0 di un materiale ad essere ridotto in fili sottili (mentre analogamente la malleabilit\u00e0 \u00e8 la capacit\u00e0 di un materiale ad essere ridotto in lamine sottili). Le due caratteristiche possono essere compresenti avendo alcuni fattori in comune, ma ci\u00f2 non \u00e8 necessario, l'oro \u00e8 sia duttile sia malleabile, il piombo \u00e8 malleabile ma poco duttile. La duttilit\u00e0 si pu\u00f2 definire come \"la misura della deformazione plastica che un materiale pu\u00f2 subire senza rompersi\".\nPropriet\u00e0.\nI materiali che maggiormente godono di questa propriet\u00e0 sono i metalli. In ordine di duttilit\u00e0 decrescente i pi\u00f9 comuni possono essere elencati nel seguente ordine: oro, argento, platino, ferro, nichel, rame, alluminio, zinco, stagno e piombo.\nPropriet\u00e0 opposta alla duttilit\u00e0 \u00e8 la fragilit\u00e0, ovvero l'incapacit\u00e0 di deformarsi sotto carico, giungendo cos\u00ec ad improvvisa rottura (anche detta rottura fragile).\nIndicatori di duttilit\u00e0 sono l'allungamento percentuale e la strizione percentuale.\nLa duttilit\u00e0 \u00e8 influenzata dalla temperatura, in particolare diminuisce al diminuire della temperatura. Per questa ragione, anche materiali duttili (in particolare i metalli con reticolo cubico a corpo centrato) possono diventare fragili se esposti al gelo o comunque a basse temperature.\nTale propriet\u00e0 \u00e8 legata anche all'et\u00e0 del materiale e ai cicli di carico. In generale, essa tende a ridursi con l'invecchiamento del materiale e con l'uso.\nDuttilit\u00e0 di un elemento strutturale.\nLa duttilit\u00e0 di un elemento strutturale \u00e8 una propriet\u00e0 molto ricercata poich\u00e9, in considerazione delle perdite economiche e dei costi sociali di un collasso strutturale, un elemento capace di deformarsi notevolmente sotto carico consente di intervenire con provvedimenti di ripristino o, nel caso peggiore, di mettersi in salvo prima del crollo.\nLa duttilit\u00e0 di un elemento strutturale dipende dalla duttilit\u00e0 locale e dalle dimensioni dell'elemento.\nLa duttilit\u00e0 strutturale pu\u00f2 essere ottenuta facendo danneggiare l'edificio senza avere crolli improvvisi (fragili), cos\u00ec da dissipare energia. I meccanismi che si possono manifestare sono due:\nLa duttilit\u00e0 strutturale \u00e8 valutata considerando lo spostamento in testa all'edificio quando la struttura \u00e8 danneggiata, rispetto allo spostamento al limite elastico, ovvero quando lo spostamento \u00e8 reversibile:\nformula_1\nLa duttilit\u00e0 di una struttura, specialmente per costruzioni in zona sismica, \u00e8 una delle propriet\u00e0 meccaniche pi\u00f9 importanti e viene sfruttata nella gerarchia delle resistenze."}
{"id": "215253", "revid": "72396", "url": "https://it.wikipedia.org/wiki?curid=215253", "title": "Labarum", "text": ""}
{"id": "215256", "revid": "3689", "url": "https://it.wikipedia.org/wiki?curid=215256", "title": "Svolta di Costantino", "text": ""}
{"id": "215257", "revid": "124737259", "url": "https://it.wikipedia.org/wiki?curid=215257", "title": "Irving Gould", "text": "\u00c8 noto principalmente per essere stato uno dei pi\u00f9 grossi finanziatori della Commodore di Jack Tramiel in diversi periodi di difficolt\u00e0 economiche dell'azienda.\nBiografia.\nIl rapporto con la Commodore.\nLa sua storia inizi\u00f2 ad intrecciarsi con quella della societ\u00e0 di Jack Tramiel nel 1966 quando, per 400.000 dollari, acquist\u00f2 il 17% delle azioni della societ\u00e0 che stava navigando in cattive acque per i guai giudiziari del suo principale finanziatore, la Atlantic Acceptance Corporation di C. Powell Morgan.\nGould aiut\u00f2 nuovamente Commodore nel 1975, quando questa vide crollare i suoi guadagni da 50 a 5 milioni di dollari a causa della guerra dei prezzi delle calcolatrici elettroniche mossa da Texas Instruments, da poco entrata nel mercato sino ad allora detenuto da Commodore: egli vers\u00f2 nelle casse dell'azienda 3 milioni di dollari, che furono usati per acquistare nel 1976 un produttore di integrati, la MOS Technology.\nI rapporti fra Gould e Tramiel furono buoni fino al 1984, quando Tramiel, per cause non del tutto chiarite, lasci\u00f2 la societ\u00e0 che aveva fondato. Gould prese il suo posto alla guida di Commodore. Nel 1987 Gould licenzi\u00f2 l'amministratore delegato Thomas Rattigan, che aveva permesso all'azienda di risollevarsi completando lo sviluppo dei computer Amiga 500 e Amiga 2000, che sarebbero stati lanciati con successo poco dopo il suo licenziamento. Al posto di Rattigan, Gould mise Medhi Ali, un suo uomo di fiducia. E fu proprio la conduzione aziendale attuata da Gould e Ali, con la societ\u00e0 che non seppe far fruttare il successo dei computer Amiga e che si mosse tardivamente nell'aggiornare questi computer, che port\u00f2 alla bancarotta di Commodore nel 1994."}
{"id": "215258", "revid": "4711", "url": "https://it.wikipedia.org/wiki?curid=215258", "title": "Joseph Dietrich", "text": ""}
{"id": "215268", "revid": "729019", "url": "https://it.wikipedia.org/wiki?curid=215268", "title": "Neubau", "text": "Neubau () \u00e8 il settimo distretto di Vienna, in Austria ed \u00e8 situato subito a ovest del primo e centrale distretto, la Innere Stadt."}
{"id": "215269", "revid": "79691795", "url": "https://it.wikipedia.org/wiki?curid=215269", "title": "Musei Civici di Forl\u00ec", "text": ""}
{"id": "215273", "revid": "1005847", "url": "https://it.wikipedia.org/wiki?curid=215273", "title": "Partito Socialdemocratico d'Austria", "text": "Il Partito Socialdemocratico d'Austria (in tedesco \"Sozialdemokratische Partei \u00d6sterreichs\" - SP\u00d6) \u00e8 partito politico austriaco; fondato nel 1889 come Partito Socialdemocratico dei Lavoratori (\"Sozialdemokratische Arbeiterpartei\" - SDAP), nel 1945 assunse il nome di Partito Socialista d'Austria (\"Sozialistische Partei \u00d6sterreichs\"), venendo infine ridenominato nel 1991.\nAderisce al Partito del Socialismo Europeo e all'Internazionale Socialista.\nStoria.\nNel 1874 ebbe luogo il primo convegno dei socialisti austriaci, che fondarono la \"Sozialdemokratische Arbeiterpartei\" (SDAP) (Partito Socialdemocratico dei Lavoratori) al congresso di Hainfeld (30 dicembre 1888 - 1\u00ba gennaio 1889), grazie soprattutto a Viktor Adler che ne redasse la \u201cPrinzipienerkl\u00e4rung\u201d (Dichiarazione dei Principi), ispirata al marxismo. Il neonato partito partecip\u00f2 alla fondazione della Seconda Internazionale a Parigi il 14 luglio 1889. In seguito all'introduzione del suffragio universale maschile nel 1905, alle elezioni del Reichsrat del 1907 lo SDAP ottenne 87 seggi su 516, diventando il secondo gruppo parlamentare dopo il Partito Cristiano Sociale (CSP), che super\u00f2 alle elezioni del 1911. Lo SDAP appoggi\u00f2 la dichiarazione di guerra alla Serbia che diede avvio alla Prima guerra mondiale nel 1914, ma chiese la pace gi\u00e0 dal dicembre 1916.\nAl termine della guerra il leader socialdemocratico Karl Renner divenne cancelliere e proclam\u00f2 la Repubblica il 12 novembre 1918, nella prospettiva di una unione politica (proibita dai trattati di pace) con la Germania. Indebolita dalla contemporanea scissione dei comunisti (KP\u00d6) e divisa tra i socialdemocratici di Renner e gli austromarxisti di Otto Bauer, dopo le elezioni dell'ottobre 1920 la SDAP\u00d6 pass\u00f2 all'opposizione dei cristiano-sociali, pur governando da sola la capitale Vienna (\u201c\"Rotes Wien\"\u201d ossia Vienna rossa) dal 1919; nel febbraio 1934 la SDAP\u00d6 fu messa fuorilegge dalla neonata dittatura del cancelliere Engelbert Dollfuss. Il 12 marzo 1938 l'Austria fu annessa (\"Anschluss\") dalla Germania nazista, un'annessione che a molti socialdemocratici apparve comunque la realizzazione della propria antica aspirazione.\nSubito dopo l'occupazione sovietica di Vienna alla fine della Seconda guerra mondiale (13 aprile 1945) i social-democratici ricostituirono il loro partito, con il nome \"Sozialistische Partei \u00d6sterreichs\" (SP\u00d6) (Partito Socialista d'Austria), che tenne il suo primo congresso nel dicembre 1945 e successivamente partecip\u00f2 alla fondazione della Internazionale socialista a Francoforte. Gi\u00e0 il 27 aprile Renner proclam\u00f2 la formazione di un governo provvisorio austriaco, con il consenso sovietico, e fu eletto presidente della Repubblica il 20 ottobre. Non pi\u00f9 pan-germanisti, i nuovi partiti (SP\u00d6 e \u00d6VP) eredi dei due antichi rivali formarono un governo di grande coalizione che dur\u00f2 dal 1945 al 1966, per ben 21 anni (\"Proporz\"). La SP\u00d6 avrebbe guidato il governo dal 1970 al 1999, da sola, con i liberali (FP\u00d6) o di nuovo con i popolari (\u00d6VP).\nNel 2006 l'SP\u00d6 vinse le elezioni politiche con il 35,3% dei voti e 68 seggi su 183 (contro i 66 e il 34,3% dei cristianodemocratici della \u00d6VP). Nel gennaio 2007 form\u00f2 il nuovo governo con l'OVP, esprimendo il cancelliere della Repubblica Austriaca: Alfred Gusenbauer, leader del partito dal 2000.\nIl partito era all'opposizione dalle elezioni dell'autunno 1999 (pur essendo il primo partito con il 33,2% dei voti e 65 seggi), confermate dalle elezioni del novembre 2002 (secondo partito con il 36,5% dei voti e 69 seggi). La risalita era cominciata con le vittorie nei Land, alle elezioni presidenziali dell'aprile 2004 e alle elezioni al Parlamento Europeo del giugno 2004 (33,5% dei voti e 9 seggi su 18).\nAlle politiche del 2008 l'SP\u00d6 ha ottenuto, il secondo peggior risultato per i socialdemocratici dal 1945. SP\u00d6, infatti, pur rimanendo il primo partito austriaco, ha conseguito il 29,7% dei voti ed ha eletto 57 deputati. Ad affermarsi sono stati i due partiti di destra: FP\u00d6 (18%) e BZ\u00d6 (11%). Alle successive politiche il partito ha ricevuto il peggior risultato dal '45, perdendo un ulteriore 2,5% di voti rispetto a quelli delle gi\u00e0 pessime elezioni di 5 anni prima e riuscendo ad eleggere solo 52 deputati."}
{"id": "215274", "revid": "339392", "url": "https://it.wikipedia.org/wiki?curid=215274", "title": "SP\u00d6", "text": ""}
{"id": "215277", "revid": "729019", "url": "https://it.wikipedia.org/wiki?curid=215277", "title": "Pino II Ordelaffi", "text": "Biografia.\nDella nobile famiglia degli Ordelaffi, figlio di Giovanni (fratello di Sinibaldo Ordelaffi) e di Taddea Malatesta.\nUccise lo zio Sinibaldo Ordelaffi nel 1386 e nel 1399 avvelen\u00f2 il cugino Giovanni Ordelaffi.\nMor\u00ec di apoplessia nel 1402 e gli succedette il nipote Francesco III Ordelaffi.\nDiscendenza.\nPino spos\u00f2 Venanzia Da Varano o forse Venanzia (?-1403), figlia di Niccol\u00f2 Brancaleoni, signore di Casteldurante ed ebbero quattro figli:"}
{"id": "215287", "revid": "1748167", "url": "https://it.wikipedia.org/wiki?curid=215287", "title": "Pino III Ordelaffi", "text": "Biografia.\nFiglio di Antonio Ordelaffi e di Caterina Rangoni, fratello di Francesco IV detto \"Cecco\", cui succedette, spos\u00f2 Barbara Manfredi, poi Zaffira Manfredi (morta nel 1473) e infine Lucrezia Pico della Mirandola. Non ebbe prole legittima.\nBarbara Manfredi, figlia del signore di Faenza Astorre II, o \"Astorgio II\", venne promessa, all'et\u00e0 di sette anni, a Pino, che effettivamente spos\u00f2 nel 1462. La loro unione fu piuttosto inquietante per le vicende tragiche e i presunti delitti che la caratterizzarono.\nNel 1463 Pino, ammalatosi gravemente, fu sospettato di aver avvelenato con l'arsenico il fratello Francesco. In seguito Pino guar\u00ec.\nIn altro periodo, per\u00f2, sar\u00e0 Francesco nel 1466 ad essere infermo e Barbara Manfredi tent\u00f2 a sua volta, vanamente, di intossicare anche lui, che venne infine realmente ucciso da un ufficiale.\nPino divent\u00f2, dunque, signore di Forl\u00ec, posizione che consolid\u00f2 anche grazie all'appoggio della potente repubblica di Venezia che aveva molti interessi nel territorio degli Ordelaffi.\nLe suddette singolari circostanze, tuttavia, non si esaurirono: la moglie di Pino, Barbara, mor\u00ec all'improvviso, mentre il padre di lei sospett\u00f2 immediatamente che il marito potesse averla avvelenata per gelosia.\nLa situazione con i Manfredi di Faenza era seriamente compromessa e Pino si avvicin\u00f2, pertanto, ai Manfredi di Imola. Anche la seconda consorte, Zaffira Manfredi, mor\u00ec inaspettatamente dopo due anni di matrimonio. Le cose andarono meglio, invece, alla terza, Lucrezia Pico, che sopravvisse a Pino, ma fu tacitamente accusata di averlo avvelenato. \nIn memoria di Barbara Manfredi, per dimostrare l'affetto che sentiva per lei, Pino fece realizzare un bellissimo monumento funebre, opera di Francesco di Simone Ferrucci da Fiesole, che, collocato originariamente nella chiesa forlivese di San Biagio in San Girolamo, distrutta da un bombardamento durante la seconda guerra mondiale, \u00e8 ora visibile nella suggestiva abbazia di San Mercuriale di Forl\u00ec.\nIl terzultimo signore di Forl\u00ec si dedic\u00f2, invero, attivamente al benessere dei sudditi e, sotto la sua amministrazione, ci fu prosperit\u00e0 e aument\u00f2 il prestigio della corte. Fu un impegnato mecenate e protesse valenti artisti. Arricch\u00ec il palazzo di citt\u00e0 e fortific\u00f2 la rocca di Ravaldino, fece costruire nuove chiese impreziosendole con opere d'arte.\nPino mor\u00ec, all'et\u00e0 di 44 anni, il 10 febbraio 1480, avvelenato dalla moglie Lucrezia Pico, durante una cena in casa del suo segretario di corte Luffo Numai. Fu inumato nella chiesa di San Girolamo a Forl\u00ec. Lasci\u00f2 il suo patrimonio ai figli naturali Caterina e Sinibaldo II. Quest'ultimo, dodicenne, gli succedette per un brevissimo periodo sotto la tutela di Lucrezia Pico: l'8 luglio 1480 per\u00f2 si sparse la notizia della morte del bambino, anche se il suo corpo non fu mai trovato.\nL'ultimo signore di Forl\u00ec sar\u00e0 Antonio Maria Ordelaffi, figlio di Francesco IV Ordelaffi, fratello di Pino, che govern\u00f2 tra il 1503 e il 1504, dopo l'amministrazione di Caterina Sforza e l'occupazione di Cesare Borgia. Il territorio verr\u00e0 annesso allo Stato Pontificio."}
{"id": "215288", "revid": "767487", "url": "https://it.wikipedia.org/wiki?curid=215288", "title": "Sinodo di Pistoia", "text": "Il Sinodo di Pistoia fu un sinodo diocesano convocato nel 1786 dal vescovo Scipione de' Ricci ed animato dal teologo Pietro Tamburini, professore all'universit\u00e0 di Pavia. In esso si cerc\u00f2 di riformare la Chiesa in senso giansenista.\nIl sinodo si svolse in sette sessioni dal 19 settembre 1786 al 28 dello stesso mese.\nDecreti del Sinodo.\nDiversi furono i decreti emanati dal sinodo:\nRicezione e condanna.\nPer il de' Ricci, questo sinodo doveva rappresentare il primo passo per la nascita di una chiesa nazionale, indipendente da Roma. Il sinodo dur\u00f2 dieci giorni e il lavoro consistette praticamente nell'approvazione di decreti gi\u00e0 preparati in precedenza. Lo spirito generale del sinodo, antiromano e anticuriale, \u00e8 palese in alcuni articoli: conferma degli articoli gallicani del 1682, approvazione di tesi care ai giansenisti (condanna del Sacro Cuore, degli esercizi spirituali, delle missioni popolari), fusione di tutti i religiosi in un solo ordine, soppressione dei voti di povert\u00e0 ed obbedienza.\nIl de' Ricci poi si adoper\u00f2 perch\u00e9 le decisioni di Pistoia divenissero patrimonio comune dello Stato. Ma il concilio nazionale celebrato a Firenze nel 1787, che avrebbe dovuto confermare le decisioni pistoiesi, rappresent\u00f2 invece uno smacco per il Ricci: la maggior parte dell'episcopato toscano si mostr\u00f2 sfavorevole a Pistoia. Ci fu pure un attacco del popolo pratese alla sede vescovile della citt\u00e0, poich\u00e9 il Ricci aveva screditato la Sacra Cintola. Inoltre, nel 1790 Pietro Leopoldo lasciava la Toscana per il trono austriaco: il vescovo pistoiese perdeva cos\u00ec il suo appoggio e dovette rassegnare le dimissioni (1791).\nNel 1794, con la bolla \"Auctorem Fidei\", papa Pio VI condann\u00f2 85 tesi approvate dal sinodo, bollandone 7 come eretiche e altre come \u00abscismatiche, erronee, sovversive della gerarchia ecclesiastica, false, temerarie, capricciose, ingiuriose alla Chiesa e alla sua autorit\u00e0, conducenti al disprezzo de' sacramenti e delle pratiche di santa Chiesa, offensive alla piet\u00e0 dei fedeli, che turbavano l'ordine delle diverse chiese, il ministero ecclesiastico, la quiete delle anime; che si opponevano ai decreti Tridentini, offendevano la venerazione dovuta all Madre di Dio, i diritti de' Concilii generali\u00bb..\nScipione de' Ricci, relegato nella sua villa, solo nel 1805, in un incontro con papa Pio VII a Firenze, abiur\u00f2 le sue tesi."}
{"id": "215290", "revid": "121101313", "url": "https://it.wikipedia.org/wiki?curid=215290", "title": "Zip drive", "text": "Lo Iomega Zip (detto anche Zip drive o unit\u00e0 Zip, o talvolta disco Zip o semplicemente Zip) \u00e8 un supporto removibile prodotto da Iomega, con una capacit\u00e0 di 100 Megabyte nella versione iniziale, e di 250 Megabyte e 750 Megabyte nelle versioni pi\u00f9 recenti. Il dispositivo ha fatto la sua prima comparsa sul mercato nel 1994.\nCaratteristiche.\nI supporti sono simili ai floppy da 3,5\", ma di dimensioni maggiori. All'interno contengono un disco di materiale magnetico, diverso dai CD-ROM (i quali sono unit\u00e0 ottiche). Lo IomegaZip \u00e8 stato disponibile in due versioni: interna ed esterna. La versione esterna, in un primo momento, era disponibile con interfaccia parallela o SCSI; tale versione \u00e8 stata poi affiancata da una versione USB sia versione 1.1 che 2.0. I modelli con interfaccia parallela erano di fatto modelli SCSI che contenevano al loro interno un convertitore IEEE1284-SCSI. La versione interna aveva interfaccia ATAPI o SCSI.\nI modelli con interfaccia parallela sono stati i primi ad uscire di produzione, affiancati e poi sostituiti da dispositivi con interfaccia USB e Firewire.\nStoria.\nLo Zip divenne il pi\u00f9 noto tra i supporti removibili riscrivibili ad alta capacit\u00e0 che ebbero una certa diffusione nella seconda met\u00e0 degli anni '90, e veniva usato come termine di paragone per dispositivi simili.\nPer alcuni anni diretto concorrente dello IomegaZip \u00e8 stato il SuperDisk o LS-120, introdotto sul mercato nel 1997, il quale impiegava supporti pi\u00f9 capienti, da 120 MiB (e poi da 240 MiB nel modello LS-240), ma i cui dispositivi erano in grado di leggere e scrivere anche i normali floppy da 3,5\".\nL'uso delle unit\u00e0 Iomega Zip si \u00e8 ridotto con la diffusione dei masterizzatori e la rapida diminuzione del costo dei supporti CD e DVD riscrivibili e, successivamente, \u00e8 praticamente scomparso con l'entrata nell'uso comune delle chiavi USB, che sfruttano la tecnologia delle memorie flash.\nLe unit\u00e0 Zip nei primi decenni del XXI secolo continuano tuttavia ad avere una certa diffusione in ambiti di nicchia, come quelli legati al retrocomputing o nell'avionica (supporti per la distribuzione degli aggiornamenti software di dispositivi prodotti quando erano pi\u00f9 diffusi).\nAffidabilit\u00e0.\nCirca l'1% delle unit\u00e0 Zip vendute erano afflitte da un problema che comportava la perdita dell'allineamento delle testine magnetiche. Una volta che l'allineamento era perso, se l'utente inseriva in un'unit\u00e0 difettosa un disco questo veniva irrimediabilmente danneggiato sulla sua superficie con la conseguente perdita di tutti i dati memorizzati. Il problema divenne noto fra gli utenti come il \"Click of Death\", il \"Click della Morte\" perch\u00e9 quando un'unit\u00e0 si guastava essa emetteva una serie di click mentre cercava di accedere al disco inserito. Il problema caus\u00f2 un'azione collettiva contro la societ\u00e0 da parte di un certo numero di utenti.\nA causa di questi problemi nel 2006 gli Zip Drive sono stati collocati al 15\u00ba posto nella classifica dei 25 peggiori prodotti tecnologici di sempre, pubblicata da PC World.com."}
{"id": "215294", "revid": "123544043", "url": "https://it.wikipedia.org/wiki?curid=215294", "title": "Lao (fiume)", "text": "Il Lao \u00e8 un breve fiume a corso perenne del versante tirrenico della Calabria. Nasce in Basilicata con il nome di Mercure.\nPrende il nome dall'antica colonia greca di \"Laos\", polis della Magna Grecia.\nPercorso.\nLungo circa 55\u00a0km, e con un bacino di nasce in Basilicata nel parco nazionale del Pollino su Serra del Prete, altura del massiccio del Pollino ad oltre 2.000\u00a0m di quota, nel territorio di Viggianello. Nel territorio lucano ha la denominazione di fiume Mercure e percorre la parte centro-meridionale della valle del Mercure.\nQui il fiume ha andamento prevalente da E-NE a O-SO.\nEntrato in territorio calabrese presso i centri di Laino Borgo e Laino Castello accoglie le acque degli affluenti Battendiero e Jannello mutando qui il nome in Lao. Da questo punto, copioso di acque tutto l'anno, entra in una gola scorrendo estremamente incassato per svariati chilometri. Attraversa il territorio del comune di Papasidero per circa 15 chilometri. Giunto nei pressi di Orsomarso riceve da sinistra il fiume Argentino, suo principale tributario, ed esce dal tratto ingolato allargandosi notevolmente nel proprio alveo, dove si dirama a mo' di delta in svariati bracci secondari per sfociare nel Tirreno nel territorio del comune di Scalea, dove \u00e8 stata inserita una centrale idroelettrica.\nCaratteristiche.\nPur avendo un regime spiccatamente torrentizio con notevolissime variazioni di portata (specialmente in autunno quando pu\u00f2 dar luogo a piene imponenti), il Lao si distingue nettamente dagli altri corsi d'acqua della regione per la copiosit\u00e0 delle sue portate medie (oltre 12\u00a0m\u00b3/s, il quarto della regione dopo Crati, Neto e Coscile) e minime (anche in estate difficilmente scende sotto i 5\u00a0m\u00b3/s), ci\u00f2 grazie alla notevole permeabilit\u00e0 di gran parte del suo bacino.\nProprio per queste sue caratteristiche peculiari ed anche per la purezza delle sue acque e la lunghezza del suo tratto ingolato, il fiume \u00e8 una meta frequentata dagli appassionati di rafting e canoa.\nIl Lao inoltre d\u00e0 il nome alla Riserva naturale Valle del Fiume Lao, nel comune di Papasidero, istituita nel 1987 all'interno del parco nazionale del Pollino.\nStoria.\nNell'antichit\u00e0 il fiume era chiamato \"Laus\" (o \"Laos\", \u039b\u03b1\u03cc\u03c2 in greco); era uno dei fiumi che segnava il confine tra i lucani e i bruzi. L'altro era il \"Chratis\" (Crati) nella parte terminale della foce, ma soprattutto lungo il corso del suo affluente \"Sybaris\" (Coscile), che nasce nel massiccio del Pollino, relativamente vicino alle sorgenti del Lao. Sboccava nel \"Sinus Laus\" (golfo di Policastro), nel \"Inferum mare\".\nFauna.\nIl fiume e gli affluenti ospitano sia la trota fario d'immissione che esemplari autoctoni oltre alla rovella, all'alborella e all'anguilla.\nProblematiche.\nManufatti in cemento posti trasversalmente al corso d\u2019acqua (pennelli) che rendono problematico il suo superamento da parte dell\u2019ittiofauna. Mancato deflusso minimo vitale da parte dei gestori della centrale idroelettrica."}
{"id": "215295", "revid": "599013", "url": "https://it.wikipedia.org/wiki?curid=215295", "title": "Lao", "text": ""}
{"id": "215302", "revid": "697352", "url": "https://it.wikipedia.org/wiki?curid=215302", "title": "Abatemarco", "text": "L'Abatemarco \u00e8 un fiume a corso perenne lungo circa 20\u00a0km che nasce nei monti della Carpanosa, nei pressi di Verbicaro e dei Monti di Orsomarso, e sfocia nel Tirreno nel comune di Santa Maria del Cedro. Tutto il corso del fiume \u00e8 situato nella provincia di Cosenza.\nIl fiume d\u00e0 anche il nome ad una rete di acquedotti (la cui fonte principale \u00e8 proprio in corrispondenza della sorgente del fiume) che serve acqua potabile a numerosi paesi della provincia di Cosenza."}
{"id": "215303", "revid": "486946", "url": "https://it.wikipedia.org/wiki?curid=215303", "title": "Pietro Leopoldo di Lorena", "text": ""}
{"id": "215304", "revid": "1543377", "url": "https://it.wikipedia.org/wiki?curid=215304", "title": "Finlandia Meridionale", "text": "La provincia della Finlandia Meridionale (\"Etel\u00e4-Suomen l\u00e4\u00e4ni\" in finlandese, \"S\u00f6dra Finlands l\u00e4n\" in svedese) \u00e8 stata dal 1997 al 2009 una delle sei grandi province della Finlandia. Con capoluogo H\u00e4meenlinna, confinava con le province della Finlandia Occidentale e Orientale, con il Golfo di Finlandia e con la Russia.\nCon la riforma amministrativa del 1997 nella Finlandia Meridionale sono confluite le vecchie province dell'Uudenmaan l\u00e4\u00e4ni, Kymen l\u00e4\u00e4ni, la parte meridionale dell'H\u00e4meen l\u00e4\u00e4ni e l'area di Heinola dal Mikkelin l\u00e4\u00e4ni.\nAmministrazione.\nIl consiglio provinciale della Finlandia Meridionale era l'organismo rappresentativo a livello locale di sette ministeri nazionali. Compito del consiglio \u00e8 di contribuire al benessere degli abitanti cos\u00ec come sostenere i comuni nell'organizzazione e lo sviluppo dei servizi base.\nGli uffici del consiglio provinciale erano locati nelle citt\u00e0 di H\u00e4meenlinna, Helsinki e Kouvola.\nRegioni.\nLa Finlandia Meridionale era costituita da sei regioni (tra parentesi rispettivamente il nome in finlandese e svedese):\nComuni.\nLa Finlandia Meridionale ha 88 comuni, tra le quali le citt\u00e0 di H\u00e4meenlinna, Helsinki e Kouvola.\nStemma.\nLo stemma della Finlandia Meridionale \u00e8 stato creato unendo gli stemmi di H\u00e4me, Karjala e Uusimaa."}
{"id": "215305", "revid": "11971", "url": "https://it.wikipedia.org/wiki?curid=215305", "title": "Scipione de Ricci", "text": ""}
{"id": "215312", "revid": "1429175", "url": "https://it.wikipedia.org/wiki?curid=215312", "title": "Melqart", "text": "Melqart (oppure meno accuratamente \"Melkart\", \"Melkarth\" o \"Melgart\"), in accadico \"Milqartu\", era il nume tutelare della citt\u00e0 fenicia di Tiro, come Eshmun lo era di Sidone. Il nome deriva da una leggera compressione del fenicio \"Milk-Qart\" \"Il Re della Citt\u00e0\". A Melqart veniva spesso associato il titolo di Ba\u2018al \u1e62ur \"Signore di Tiro\". I Greci si riferivano al Merqart come l'\"Eracle\" di Tiro e per i Latini era l'\"Ercole\" di Tiro. Nelle loro relazioni di viaggio, infatti, i vari storici e geografi antichi cercavano di riportare entro connotati usuali i vari d\u00e8i e semidei dei paesi stranieri. Cos\u00ec l'egizio Horus assomigliava al greco Apollo e il greco Zeus a Roma prese le caratteristiche di Giove.\nCulto.\nLo storico Erodoto scrive (2.44):\nGiuseppe Flavio riporta (\"Antichit\u00e0 Giudaiche\" 8.5.3), seguendo lo storico Menandro e parlando di Hiram I di Tiro (c. 965 - 935 a.C.):\nIl mese macedone di Peritius corrisponde al nostro febbraio, e indica che questo annuale risveglio del dio non era una celebrazione del solstizio d'inverno che avrebbe coinciso con la normale fine dell'anno. Il risveglio, l\"'egersis\" di Melqart, lo pu\u00f2 far identificare come divinit\u00e0 del ciclo vita-morte-resurrezione.\nEvidenze archeologiche del culto di Melqart sono state trovate dapprima in Tiro e sembrano essersi diffuse verso occidente con le colonie fenicie stabilite da questa citt\u00e0, fino a mettere in ombra Esmun di Sidone. Il nome di Melqart era invocato nella stipula di contratti, secondo il dott. Aubet, divenne abitudine, per questo motivo, innalzare un tempio a Melqart, protettore dei mercanti di Tiro, in ogni colonia fenicia: a Cadice il tempio di Melqart \u00e8 antico quanto le prime vestigia dell'occupazione fenicia. I Greci seguirono un percorso parallelo per i loro Eracle.\nA Tiro il Gran Sacerdote di Melqart era secondo solo al re. Perfino Cartagine mandava un tributo annuo del 10% del pubblico tesoro al dio di Tiro fino al periodo ellenistico.\nMolti nomi cartaginesi riflettevano questa importanza di Melqart; per esempio Amil(car)e, Bomil(car)e; ma \"Baal\" o \"Bal\", come parti di nome per Asdru(bal)e e Anni(bal)e quasi certamente non portavano a Melqart ma a Ba'al, il capo degli d\u00e8i di Cartagine, un dio identificato dai Greci con Crono e dai Romani con Saturno (divinit\u00e0).\nMelqart proteggeva le terre puniche della Sicilia come \"Ras Melqart\", \"Testa di Melqart\" dove la sua testa, indistinguibile da quella di Eracle appare in una moneta del IV secolo a.C. Sono stati trovati templi dedicati a Melqart in almeno tre siti fenici in Spagna: a Cadice, a Ibiza nelle Baleari, e a Cartagena, in Marocco: a Lixus.\nVicino a Gades/Gadeira (Cadice) \"era situato il pi\u00f9 occidentale tempio dell'Eracle di Tiro, vicino alla spiaggia pi\u00f9 orientale dell'isola\" (Strabone 3.5.2\u20133). \nStrabone annotava (3.5.5\u20136) che le due colonne di bronzo all'interno del tempio, entrambe alte otto cubiti, erano proclamate essere le vere Colonne d'Ercole da molti di coloro che avevano visitato il posto e vi avevano compiuto sacrifici a Eracle. Ma Strabone riteneva un falso questa pretesa, in parte evidenziando che le iscrizioni sulle colonne non parlavano di Eracle e descrivevano solo le spese che avevano affrontato i Fenici per erigerle.\nUn altro tempio a Melqart si innalzava a Ebusus (Ibiza), in uno dei quattro insediamenti fenici sulla costa meridionale dell'isola. Nel 2004, durante i lavori all'Avenida Espa\u00f1a, una delle principali strade dell'isola, scoprirono un altro tempio punico. Testi rinvenuti menzionano Melqart assieme ad altri d\u00e8i fenici come Esmun, Astarte e Baal.\nE ancora, un tempio a Melqart \u00e8 stato identificato a Carthago Nova (Cartagena). La protezione del dio di Tiro si estendeva fino al promontorio sacro di Cabo de S\u00e3o Vicente oggi in Portogallo, il punto pi\u00f9 occidentale del mondo conosciuto; una terra cos\u00ec sacra che era vietato trascorrervi la notte.\n\u00c8 probabile che Melqart sia quel particolare Baal che si trova nella Tanach, in 1 Re, 16.31\u201310.26. il cui culto fu introdotto principalmente in Israele dal Re Acab e poi quasi totalmente sradicato dal Re Jehu. In \"1 Re\" 18.27 \u00e8 possibile intravedere un riferimento ironico ai leggendari viaggi e fatiche di Eracle, all\"'egersis\" ed al \"risveglio\" del dio:\nLo scrittore ellenistico Eliodoro di Emesa nella sua \"Etiopica\" parla delle danze dei marinai di Tiro in onore dell'Eracle di Tiro:\nMitologia.\nAteneo di Naucrati (m. 392 a.C.) riassume una storia di Eudosso di Cnido (c. 355 a.C.) che raccontava come Eracle, il figlio di Zeus e Asteria (Astarte?) fu ucciso da Tifone in Libia. Il compagno di Eracle, Iolao port\u00f2 una quaglia al dio morto (presumibilmente una quaglia arrosto) e il delizioso profumo riport\u00f2 Eracle alla vita. Questo spiegherebbe perch\u00e9 i fenici sacrificassero le quaglie all'Eracle di Tiro. Sembra che Melqart avesse avuto un compagno simile all'ellenico Iolao. Anche Sanconiatone, l'autore fenicio, parla di Melqart con il nome di Malcarthos o Melcathros, figlio di Hadad che viene comunemente identificato con Zeus.\nLa letteratura clementina (10.24) parla di tombe di vari d\u00e8i, compresa \"quella di Eracle a Tiro, dove fu bruciato dal fuoco\". Anche l'Eracle ellenico mor\u00ec bruciato sulla pira, ma l'evento viene posto sul Monte Eta in Tracia. Una tradizione simile viene citata da Dione Crisostomo che descrive la bella pira che i Tarsi, in Cilicia costruivano per il loro Eracle, che veneravano sotto le sembianze del dio locale Sandan.\nGregorio Nazianzeno (\"Orazione\" 4.108) e Cassiodoro (\"Variae\" 1.2) raccontano come l'Eracle di Tiro e la Ninfa Tiro stavano passeggiando sulla spiaggia quando il cane di Eracle, che li stava accompagnando, divor\u00f2 un murice colorando di un bellissimo rosso i lati della bocca. Tiro disse a Eracle che non l'avrebbe mai accettato come amante finch\u00e9 non le avesse regalato un vestito dello stesso colore. Cos\u00ec Eracle raccolse molte conchiglie di murice, ne estrasse il colorante e tinse il primo vestito con quella che verr\u00e0 chiamata \"porpora di Tiro\". Le conchiglie di murice appaiono nelle primissime monete di Tiro e riappaiono su monete della Roma Imperiale.\nViene generalmente ritenuto che il greco Melicerte figlio di Ino fosse in origine un riflesso di Melqart, anche se nessuna fonte classica connette esplicitamente le due figure mitologiche.\nA causa della scarsit\u00e0 delle prove gli studiosi sostengono tesi molto differenti su quale tipo di dio fosse Melqart. W. Albright in \"Archaeology and the Religion of Israel\" (Baltimora, 1953; pp.\u00a081, 196) suggerisce che Melqart fosse un dio del mondo sotterraneo in parte perch\u00e9 un dio Malku - che potrebbe essere Melqart - viene qualche volta associato al dio mesopotamico Nergal, un dio del mondo sotterraneo il cui nome significa - come Melqart in fenicio - \"re della citt\u00e0\".\nAltri studiosi ritengono questa uguaglianza di nomi una pura coincidenza in quanto tutto quello che sappiamo di Melqart da altre fonti non suggerisce un dio dell'oltretomba ed \u00e8 ovvio pensare che la citt\u00e0 sia Tiro.\n\u00c8 stato suggerito che Melqart sia nato come dio marino al quale siano state dati, in seguito, attributi solari o, in alternativa, che sia nato come dio solare ed abbia ricevuto gli attributi marini pi\u00f9 tardi. In realt\u00e0, del suo culto si conosce ben poco.\nIn effetti, nella \"Dionysiaca\" di Nonno (40.366\u2013580) l'Eracle di Tiro \u00e8 descritto come un dio propriamente solare. D'altra parte per tutti gli d\u00e8i, vi \u00e8 la tendenza nei tardi periodi Ellenistici e Romani, a sviluppare attributi solari e, per quasi tutti gli dei orientali, ad essere identificati con il sole. Nonno d\u00e0 il titolo di \"Astrochiton\" (Rivestito di stelle) all'Eracle di Tiro ed al suo Dioniso fa recitare un inno a questo Eracle salutandolo come \"Figlio del Tempo, che genera la triplice immagine della Luna, il Risplendente Occhio dei cieli\". La pioggia viene ascritta al suo scuotere dalla testa le acque del suo bagno nell'Oceano Occidentale. Il suo disco del sole causa il crescere delle piante. Quindi, in un'esplosione di progressivo sincretismo, Dioniso identifica l'Eracle di Tiro con il babilonese Belus sull'Eufrate; Ammon in Libia; Api sul Nilo; Crono d'Arabia, Zeus d'Assiria; Serapide, Zeus d'Egitto; Crono; Fetonte; Mitra; Apollo di Delfi ed altri.\nL'Eracle di Tiro risponde apparendo a Dioniso. C'\u00e8 una luce rossa negli ardenti occhi di questo dio splendente, che indossa una veste ricamata come il cielo (presumibilmente con varie costellazioni). Le guance sono gialle e splendenti e la barba \u00e8 stellata. Il dio rivela come egli abbia insegnato ai primi umani della Fenicia come costruire la prima nave e come li abbia istruiti nell'arte di navigare fino ad una coppia di rocciose isole galleggianti. Su una delle isole cresceva un ulivo con un serpente ai suoi piedi, un'aquila sulla cima e che brillava nel mezzo con un fuoco che bruciava ma non consumava. Seguendo le istruzioni del dio, questi primi uomini sacrificarono l'aquila a Poseidone, Zeus e altri dei. Da quel momento le isole si radicarono al fondo del mare. Su una delle isole fu edificata Tiro."}
{"id": "215313", "revid": "1610933", "url": "https://it.wikipedia.org/wiki?curid=215313", "title": "Airone bianco maggiore", "text": ""}
{"id": "215319", "revid": "21880", "url": "https://it.wikipedia.org/wiki?curid=215319", "title": "Egretta alba", "text": ""}
{"id": "215320", "revid": "287204", "url": "https://it.wikipedia.org/wiki?curid=215320", "title": "Milena Pavlovic", "text": ""}
{"id": "215321", "revid": "1305772", "url": "https://it.wikipedia.org/wiki?curid=215321", "title": "Composite", "text": "Nella programmazione ad oggetti, il Composite \u00e8 uno dei pattern fondamentali, definiti originariamente dalla Gang of Four.\nQuesto pattern permette di trattare un gruppo di oggetti come se fossero l'istanza di un oggetto singolo.\nIl design pattern Composite organizza gli oggetti in una struttura ad albero, nella quale i nodi sono delle composite e le foglie sono oggetti semplici.\n\u00c8 utilizzato per dare la possibilit\u00e0 ai client di manipolare oggetti singoli e composizioni in modo uniforme.\nScopo.\nQuando i programmatori trattano dati strutturati ad albero devono spesso discriminare se stanno visitando un nodo o una foglia. Questa differenza \u00e8 una possibile fonte di complessit\u00e0 per il codice e, se non trattata a dovere, rende il programma facilmente soggetto a errori. La soluzione \u00e8 adottare un'interfaccia che permetta di trattare oggetti complessi e primitivi in modo uniforme. Nella programmazione orientata agli oggetti un Composite \u00e8 un oggetto (per esempio una figura geometrica) progettato per composizione di uno o pi\u00f9 oggetti simili (sempre per rimanere sullo stesso esempio: una figura geometrica come un trapezio pu\u00f2 essere vista a sua volta come formata da due triangoli rettangoli e un rettangolo) che offrono tutti le medesime funzionalit\u00e0.\nQuesta caratteristica \u00e8 conosciuta anche come relazione \"has-a\" tra gli oggetti.\nIl concetto fondamentale \u00e8 che il programmatore manipola ogni oggetto dell'insieme dato nello stesso modo: sia esso un \"raggruppamento\" o un oggetto singolo. Le operazioni che possono essere effettuate sul Composite hanno spesso un denominatore comune, per esempio: se il programmatore deve visualizzare a schermo un insieme di figure potrebbe essergli utile definirne il ridimensionamento in modo tale da avere lo stesso effetto (in senso lato) del ridimensionamento di una singola figura.\nQuando usarlo.\nIl Composite pu\u00f2 essere usato quando i client dovrebbero ignorare la differenza tra oggetti composti e oggetti singoli. Se durante lo sviluppo i programmatori scoprono che stanno usando pi\u00f9 oggetti nello stesso modo, e spesso il codice per gestirli \u00e8 molto simile, il Composite rappresenta una buona scelta di rifattorizzazione: in questa situazione, \u00e8 meno complesso trattare oggetti primitivi e composti in modo omogeneo.\nFunzionamento.\nAttraverso l'interfaccia Component, il Client interagisce con gli oggetti della composite. Se l'oggetto desiderato \u00e8 una Leaf, la richiesta \u00e8 processata direttamente; altrimenti, se \u00e8 una Composite, viene rimandata ai figli cercando di svolgere le operazioni prima e dopo del rimando.\nIn questo modo, si semplifica il Client, si creano delle gerarchie di classi, si semplifica l'aggiunta di nuovi componenti, anche se il design diventa troppo generale.\nEsempi.\nIl seguente esempio, scritto in Java, implementa una classe grafica che pu\u00f2 essere o un'ellisse o una composizione di vari ellissi (o di qualsiasi altra classe che implementa Graphic, nel seguente esempio abbiamo solo Ellisse). Ogni figura pu\u00f2 essere stampata. In forma algebrica,\n Graphic = ellipse | GraphicList\n GraphicList = empty | Graphic GraphicList\nPu\u00f2 essere estesa fino ad implementare altre forme (rettangolo, ecc.) e metodi (traslare, ecc.).\n List = empty_list | atom List | List List\nimport java.util.List;\nimport java.util.ArrayList;\ninterface Graphic {\n //Stampa il grafico.\n public void print();\nclass CompositeGraphic implements Graphic {\n //Collezione di grafici figli.\n private List&lt;Graphic&gt; mChildGraphics = new ArrayList&lt;Graphic&gt;();\n //Stampa il grafico.\n public void print() {\n for (Graphic graphic : mChildGraphics) {\n graphic.print();\n //Aggiunge il grafico alla composizione.\n public void add(Graphic graphic) {\n mChildGraphics.add(graphic);\n //Rimuove il grafico dalla composizione.\n public void remove(Graphic graphic) {\n mChildGraphics.remove(graphic);\nclass Ellisse implements Graphic {\n //Stampa il grafico.\n public void print() {\n System.out.println(\"Ellisse\");\npublic class Program {\n public static void main(String[] args) {\n //Inizializza tre ellissi\n Ellisse ellisse1 = new Ellisse();\n Ellisse ellisse2 = new Ellisse();\n Ellisse ellisse3 = new Ellisse();\n Ellisse ellisse4 = new Ellisse();\n //Inizializza tre grafici composti\n CompositeGraphic graphic = new CompositeGraphic();\n CompositeGraphic graphic1 = new CompositeGraphic();\n CompositeGraphic graphic2 = new CompositeGraphic();\n //Compone i grafici\n graphic1.add(ellisse1);\n graphic1.add(ellisse2);\n graphic1.add(ellisse3);\n graphic2.add(ellisse4);\n graphic.add(graphic1);\n graphic.add(graphic2);\n //Stampa i grafici completi (quattro volte la stringa \"Ellisse\").\n graphic.print();\nusing namespace std;\nclass Component { public: virtual void traverse() = 0; };\nclass Primitive : public Component {\n int value;\npublic:\nclass Composite : public Component {\n vector&lt;Component*&gt; children;\n int value;\npublic:\n void traverse() {\n cout \u00ab value \u00ab \" \";\n for (int i=0; i &lt; children.size(); i++)\n children[i]-&gt;traverse();\nclass Row : public Composite { public: // Due diversi tipi di classi\n Row( int val ) : Composite( val ) { } // \"container\". La maggior parte del\n void traverse() { // codice \u00e8 nella classe base Composite\n cout \u00ab \"Row\"; \n Composite::traverse();\nclass Column : public Composite { public:\n void traverse() {\n cout \u00ab \"Col\";\n Composite::traverse();\nint main() {\n // In questo main creeremo il seguente albero\n // Row1\n // +-- Col2\n // | +-- 7\n // +-- Col3\n // | +-- Row4\n // | | +-- 9\n // | +-- Row5\n // | | +-- 10\n // | +-- 8\n // +-- 6\n // I nodi intermedi\n Row Row1( 1 );\n Column Col2( 2 );\n Column Col3( 3 );\n Row Row4( 4 );\n Row Row5( 5 );\n // Le foglie\n Primitive P6(6);\n Primitive P7(7);\n Primitive P8(8);\n Primitive P9(9);\n Primitive P10(10);\n // Struttura dell'albero\n Row1.add( &amp;Col2 );\n Row1.add( &amp;Col3 );\n Col3.add( &amp;Row4 );\n Col3.add( &amp;Row5 );\n // Le foglie\n Row1.add( &amp;P6 );\n Col2.add( &amp;P7 );\n Col3.add( &amp;P8 );\n Row4.add( &amp;P9 );\n Row5.add( &amp;P10 );\n // Grazie al pettern attraversiamo l'intero albero\n Row1.traverse();\n cout \u00ab endl;\n // L'output \u00e8:\n // Row1 Col2 7 Col3 Row4 9 Row5 10 8 6\n return 0;"}
{"id": "215322", "revid": "466539", "url": "https://it.wikipedia.org/wiki?curid=215322", "title": "Provincia di Oulu", "text": "La provincia di Oulu (\"Oulun l\u00e4\u00e4ni\" in finlandese, \"Ule\u00e5borgs l\u00e4n\" in svedese) \u00e8 una delle sei grandi province della Finlandia. Confina con le province della Lapponia, Finlandia Occidentale e Finlandia Orientale. Si affaccia inoltre sul Golfo di Botnia.\nStoria.\nLa provincia di Oulu \u00e8 stata fondata nel 1775. Dopo la pace di Hamina parte della Lapponia venne inclusa nella provincia, e Petsamo venne inclusa nel 1922. La Lapponia divenne provincia a s\u00e9 stante solo nel 1936.\nCon la riforma amministrativa del 1997 i due comuni di Pattijoki e Temmes sono stati soppressi.\nAmministrazione.\nIl consiglio provinciale \u00e8 l'organismo rappresentativo a livello locale di sette ministeri nazionali. Compito del consiglio \u00e8 di contribuire al benessere degli abitanti cos\u00ec come sostenere i comuni nell'organizzazione e lo sviluppo dei servizi base.\nLa provincia ha 11 distretti giurisdizionali.\nRegioni e distretti.\nLa provincia di Oulu \u00e8 composta da due regioni e otto distretti.\nStemma.\nLo stemma della provincia di Oulu \u00e8 composto nella parte sinistra del blasone dallo stemma della regione dell'Ostrobotnia e nella parte destra dallo stemma della citt\u00e0 di Kajaani nelle seguenti parti: su campo azzurro un castello dorato a due torri, con finestre e porte rosse. Sopra l'emblema si trova la corona del ducato."}
{"id": "215323", "revid": "254401", "url": "https://it.wikipedia.org/wiki?curid=215323", "title": "Scipione de' Ricci", "text": "Fu vescovo di Pistoia e Prato dal 1780 al 1791. Ader\u00ec al giansenismo e cerc\u00f2 di riformare la propria diocesi secondo i dettami di tale dottrina.\nBiografia.\nNato nel 1741 a Firenze da una nobile famiglia che tra i propri antenati vantava Santa Caterina de' Ricci. La madre Luisa era una Ricasoli, famiglia dalla quale uscir\u00e0 uno dei protagonisti del Risorgimento, Bettino Ricasoli. Scipione fu educato a Roma presso i Gesuiti. Allo stesso tempo si avvicin\u00f2 al pensiero giansenista.\nNel 1766, ottenuta la laurea in legge, fu ordinato presbitero. Grazie all'influenza del granduca Pietro Leopoldo fu ordinato vescovo di Pistoia e Prato nel 1780. Cerc\u00f2 di riordinare la propria diocesi abolendo vari ordini religiosi e riformando la struttura parrocchiale (molte antiche chiese nel centro di Pistoia furono sconsacrate e ridotte ad uso civile).\nContrast\u00f2 il culto del Sacro Cuore e sostenne l'autonomia delle chiese locali. Cerc\u00f2 di affermare il proprio pensiero convocando un sinodo, passato alla storia come Sinodo di Pistoia, promosso assieme al teologo e giurista Pietro Tamburini. L'accoglienza negativa che fu riservata a tale iniziativa, prima dal clero toscano ed in seguito dalla Santa Sede, fece s\u00ec che Scipione si trovasse in una posizione sempre pi\u00f9 isolata.\nQuando, nel 1790, il Granduca divenne Imperatore del Sacro Romano Impero facendo perdere al vescovo anche l'appoggio politico, scoppiarono dei tumulti che lo costrinsero alla fuga ed infine, nel 1791, rinunci\u00f2 alla diocesi. Perseguito dal giudice reazionario Luigi Cremani, nel 1799 dovette ritrattare pubblicamente le proprie idee con un atto di sottomissione. Sper\u00f2 nel sostegno di Napoleone per tornare alla ribalta, ma il generale francese, che in quel momento stava cercando di realizzare un concordato con il Papa, si tenne ben lontano dal giansenismo. Costretto a ritirarsi a vita privata nella sua villa di campagna di Rignana, frazione di Greve in Chianti, dove mor\u00ec nel 1810. \u00c8 sepolto nella cappella privata della Villa de' Ricci di Rignana in Val di Pesa, vicino a Badia a Passignano, a Nord di Poggibonsi.\nGenealogia episcopale.\nLa genealogia episcopale \u00e8:"}
{"id": "215326", "revid": "767487", "url": "https://it.wikipedia.org/wiki?curid=215326", "title": "Museo di fisica e scienze naturali del Mamiani", "text": ""}
{"id": "215327", "revid": "939448", "url": "https://it.wikipedia.org/wiki?curid=215327", "title": "Caj\u00f3n", "text": "Il caj\u00f3n \u00e8 uno strumento a percussione a forma di scatola originario del Per\u00f9. Viene suonato percuotendo la parte anteriore (\"tapa\") con le mani e le dita, o talvolta con strumenti come spazzole, mazze da tamburo o altri tipi di bacchette. Il caj\u00f3n \u00e8 principalmente suonato nella musica afro-peruviana, ma anche nel flamenco e nel reggae. Il termine caj\u00f3n si applica anche ad altri tamburi scatolati utilizzati nella musica latino-americana, come il cubano \"caj\u00f3n de rumba\" e il messicano \"caj\u00f3n de tapeo\".\nStoria e origini.\nIl nome \"caj\u00f3n\" (in spagnolo \"cassa\" o \"cassetta\") deriva dalle sue origini e dalla forma: un parallelepipedo di circa mezzo metro di altezza per trenta centimetri di larghezza e profondit\u00e0, con un peso variabile a partire da quattro chili.\nI primi prototipi di caj\u00f3n furono costruiti in Per\u00f9 intorno al XVIII secolo. Data la difficolt\u00e0 di reperire materiali adatti alla costruzione di strumenti musicali, per il caj\u00f2n venivano impiegate delle scatole usate per lo stoccaggio della frutta, che la gente modific\u00f2 e cominci\u00f2 a suonare. Nel 1901 a Cuba, in seguito all'emanazione di una legge che proibiva l'uso dei tamburi, i musicisti importarono il cajon per usarlo in sostituzione agli strumenti proibiti.\n Percussionisti quali Alex Acu\u00f1a, Antonio Carmona, David Kuckhermann, Mario Cortez, Patrizio Migliarini, Nina Rodriguez, Stephan Maass e altri hanno contribuito ad aumentare la popolarit\u00e0 di questo strumento, proponendolo nelle varianti acustiche del jazz, rock e pop.\nMateriali e tipi di caj\u00f3n.\nIl materiale usato per la sua costruzione \u00e8 solitamente il legno compensato. Nella tradizione peruviana si usano legni di mogano, cedro e quercia, ma la maggior parte dei caj\u00f3n in commercio sono costruiti per lo pi\u00f9 in betulla, acero, frassino o faggio. La parte percossa dal suonatore \u00e8 normalmente pi\u00f9 sottile rispetto alle altre facce del parallelepipedo. Il lato opposto a quello battente normalmente presenta un foro di uscita per il suono, ma tra i caj\u00f3n moderni esistono numerose varianti, come ad esempio i modelli a buca anteriore o laterale.\nSi distinguono tre grosse famiglie dello strumento:\nNello \"snare caj\u00f2n\" la cordiera di rullante pu\u00f2 essere inserita esternamente o internamente. Nel montaggio esterno la cordiera viene montata su una struttura in legno disgiunta ed attaccata poi alla \"tapa\" tramite velcro. Nel montaggio interno troviamo tre soluzioni: tagliata e poggiata sulla \"tapa\", intera posizionata verticalmente oppure intera posizionata orizzontalmente. Ognuna di queste soluzioni ha dei pro e dei contro, Una cordiera intera montata internamente al caj\u00f3n, infatti, pu\u00f2 essere posizionata nella parte alta del caj\u00f3n, che \u00e8 quella in cui si ottengono i suoni pi\u00f9 acuti e simili al rullante; in questo modo, quando si colpisce la cassa la cordiera non entra in risonanza, ottenendo cos\u00ec un suono di cassa pi\u00f9 definito. Inoltre, con questo sistema si pu\u00f2 regolare la tensione della cordiera e la sua pressione sulla \"tapa\", come in un rullante vero e proprio.\nDiffusione.\nData la sua espansione a livello mondiale, non solo i percussionisti ma anche altri musicisti e soprattutto i batteristi si sono avvicinati all'utilizzo dello strumento. Questo ha fatto s\u00ec che lo strumento venisse suonato anche con altri tipi di battenti, soprattutto spazzole metalliche o di plastica (le stesse che si usano sulla batteria), ampliandone ulteriormente la gamma sonora e lasciando spazio allo svilupparsi di nuove tecniche tra le quali per esempio la Pen Technique o Tecnica della Penna, sviluppata da Patrizio Migliarini, che permette al musicista di suonare ritmiche jazz e funky con una completezza e ricchezza dinamica vicina a quella di una batteria, attraverso l'uso di spazzole metalliche. Un altro modo di suonarlo \u00e8 tramite l'utilizzo di un comune pedale per batteria, trasformando il caj\u00f3n in percussione indiretta, questo permette di percuoterlo come una vera e propria grancassa a pedale, limitando per\u00f2 la posizione tradizionale; in questo modo vengono ampliate le possibilit\u00e0 espressive del musicista che utilizza il caj\u00f3n, il quale potr\u00e0 sfruttare mani e piedi, lasciando spazio ad un utilizzo classico delle mani e impiegandolo in set alternativi di strumenti a percussione.\nI Boyce Avenue, gruppo rock acustico statunitense, utilizzano il caj\u00f3n in alcune delle loro cover: \"Here Without You\" dei 3 Doors Down e \"Just Can't Get Enough\" dei The Black Eyed Peas. Allo stesso modo, il caj\u00f3n viene utilizzato da Tommy Portimo, batterista dei Sonata Arctica, nella parte acustica del live DVD \"Live in Finland\"."}
{"id": "215330", "revid": "9498", "url": "https://it.wikipedia.org/wiki?curid=215330", "title": "Neoteroi", "text": ""}
{"id": "215332", "revid": "125815904", "url": "https://it.wikipedia.org/wiki?curid=215332", "title": "L'era glaciale", "text": "L'era glaciale (\"Ice Age\") \u00e8 un film d'animazione del 2002 diretto da Chris Wedge; prodotto dai Blue Sky Studios, in co-produzione con 20th Century Fox Animation, e distribuito dalla 20th Century Fox.\nIl film, co-diretto da Carlos Saldanha e basato su un racconto originale di Michael J. Wilson, \u00e8 il primo capitolo dell'omonimo franchise (nonch\u00e9 primo lungometraggio Blue Sky Studios in assoluto), proseguito con altri cinque sequel, diversi cortometraggi, due speciali televisivi e una serie animata. Il cast vocale \u00e8 formato da Ray Romano, John Leguizamo, Denis Leary e Wedge stesso (nel ruolo di Scrat, il quale non ha voce ma emette solo urla e squittii).\nAccolto con entusiasmo da critica e pubblico, il film ha ottenuto diversi riconoscimenti, tra cui una candidatura come miglior film d'animazione ai Premi Oscar 2003 (poi perso a favore de \"La citt\u00e0 incantata\").\nTrama.\nPaleolitico, 20.000 anni fa circa. Un'era glaciale sta per abbattersi sulla Terra minacciando le specie viventi di rimanere senza cibo o morire per il freddo. Gran parte degli animali, nel tentativo di scampare al gelo, decide cos\u00ec di migrare verso sud. Nel frattempo, uno scoiattolo dai denti a sciabola di nome Scrat sta cercando di sotterrare la sua ghianda per la primavera, ma provoca accidentalmente la rottura di un ghiacciaio, che lo fa precipitare proprio dove stanno passando gli animali in migrazione, che di conseguenza lo calpestano comicamente; alla fine resta appiccicato sotto il piede di uno di loro che lo schiaccia ad ogni singolo passo, con grande frustrazione.\nLo scorbutico mammut Manfred sembra incurante del pericolo e non prende parte alla migrazione di massa, camminando in direzione contraria a tutti gli altri animali. Il bradipo Sid, invece, si sveglia e si accorge che la sua famiglia lo ha abbandonato, poich\u00e9 stava ancora dormendo quando sono partiti. Sid decide dunque di migrare da solo, ma finisce per far infuriare due rinoceronti, Carl e Frank, pulendosi i piedi (dopo aver calpestato un escremento) sull'erba che loro stavano per mangiare. Nella fuga incontra casualmente Manfred, che lo aiuta a disfarsi dei rinoceronti, ma rifiutandosi di fare amicizia con il bradipo. Sid inizia a vedere in Manfred, che soprannomina \"Manny\", una specie di guardia del corpo, quindi inizia a seguirlo ovunque, facendolo innervosire.\nNel frattempo, vicino a un accampamento di uomini di Neanderthal, un branco di tigri dai denti a sciabola, capeggiato dal malvagio Soto, sta organizzando un attacco agli umani come vendetta per l'uccisione da parte degli umani di molti membri del branco. Soto richiede al suo secondo in comando Diego di rapire Roshan, il bambino figlio del capovillaggio, e di consegnarglielo vivo, poich\u00e9 vuole ucciderlo e sbranarlo personalmente. All'alba del giorno seguente, le tigri attaccano e Diego si intrufola nella tenda dove si trova Roshan. Il piccolo viene per\u00f2 salvato dalla madre, che pur di proteggerlo si getta da una cascata insieme a lui. Le tigri battono in ritirata: Soto, infuriato per il fallimento, ordina a Diego di trovare il bambino e portarglielo, altrimenti verr\u00e0 sbranato lui al suo posto.\nIn fondo alla cascata Manny e Sid, che si trovavano l\u00ec casualmente, incontrano la madre di Roshan in fin di vita, che prima di sparire tra le acque affida il figlio a Manny. Il mammut vorrebbe abbandonarlo, ma Sid desidera riportarlo al villaggio degli umani, motivo per cui tenta di scalare una ripida parete rocciosa, facendo involontariamente cadere il bambino; Manny si prepara ad afferrarlo con la proboscide, ma sbuca Diego, che afferra il piccolo al volo; il bambino viene poi ripreso da Manny. La tigre ha una discussione con il gruppo e spiega che gli umani si sono messi alla ricerca di Roshan recandosi a un altro accampamento presso il \"passo dei ghiacciai\". I tre decidono di unirsi nonostante i contrasti e le antipatie e si incamminano alla ricerca degli umani, con Diego che fa da guida.\nDurante il cammino, il bambino ha fame e i tre riescono a recuperare un'anguria, che per\u00f2 gli viene sottratta da dei dodo che stanno raccogliendo scorte di cibo per superare l'era glaciale. Manny, Sid e Diego cercano di riprendersi l'anguria nonostante l'avversit\u00e0 e ci riescono, in quanto i dodo si rivelano alquanto sbadati e ingenui, finendo per perdere tutte le tre angurie che avevano raccolto. Sid, che ne ha recuperata una, nel festeggiare la vittoria la sbatte a terra e la rompe, ma il bambino la mangia comunque. Durante la notte, mentre Manny, Sid e Roshan dormono, Diego incontra segretamente due membri del suo branco, Oscar e Zeke, che gli riferiscono che Soto si sta stancando di aspettare e sta cominciando a sospettare di lui. Diago allora rivela il suo vero piano: intende portare al \"Mezzopicco\" e far sbranare dal branco non solo il bambino, ma anche il mammut.\nDopo aver rischiato di perdere il bambino entrando in un tunnel di ghiaccio, il gruppo entra in una caverna piena di graffiti rupestri, opera degli umani. Osservando le scene raffigurate, viene alla luce la storia di Manny: poco prima dell'inizio del film, il mammut aveva una famiglia, che un giorno venne attaccata dai cacciatori; Manny, durante lo scontro, riusc\u00ec a sconfiggere una parte di loro, ma i restanti bloccarono la moglie e il figlio contro una parete rocciosa, per poi ucciderli entrambi gettandogli addosso degli enormi massi. Rimasto l'unico sopravvissuto, da quel momento Manny si rifugia nel dolore usando la sua scontrosit\u00e0. Questo segna un punto di svolta per la vicenda del film, in quanto Diego rimane commosso dalla storia del mammut e incomincia ad avere dei dubbi se stare dalla parte di Soto oppure scegliere di portare Roshan agli umani, anche perch\u00e9 il bambino mostra affetto nei suoi confronti. Trascorsa la notte nella caverna, il giorno seguente i quattro si rimettono in cammino, ma attraversano una zona in cui scorre un fiume di lava sotterraneo. Quando la lava scioglie il ghiaccio, il gruppo viene messo in difficolt\u00e0: Diego rischia di cadere nella lava, ma Manny rischia la sua vita pur di salvare quella dell'amico.\nIl gruppo raggiunge il Mezzopicco, dove \u00e8 pronta un'imboscata organizzata dal branco di Soto. A questo punto Diego si pente di aver ingannato i compagni e rivela loro il suo piano. Manny \u00e8 furibondo per il tradimento dell'amico, ma la tigre ha gi\u00e0 un altro piano per salvare la squadra: Sid crea un diversivo facendo credere di avere il bambino, in realt\u00e0 nascosto in un albero cavo, cos\u00ec da separare il branco e abbattere Soto. Le cose non vanno come previsto, in quanto due tigri si riuniscono al loro capo e, insieme a Diego, accerchiano Manny; Diego allora si ribella e affronta il suo ex capobranco per proteggere l'amico. Manny viene respinto dalle tigri, mentre Soto scaglia Diego contro una roccia facendogli perdere i sensi. Proprio mentre Soto salta per azzannare Manny, Diego, con le ultime forze, si para davanti al mammut, venendo ferito lui al suo posto. Manny, spinto dalla rabbia, spinge Soto contro una parete con delle stalattiti, prima che quest'ultimo possa uccidere il bambino e Sid, arrivati proprio in quel momento, che con l'impatto precipitano, uccidendolo e facendo scappare di paura gli altri due.\nUna volta che Sid e il bambino li raggiungono, Diego, ormai in fin di vita, incoraggia gli amici a proseguire il cammino senza di lui.\nManny e Sid riescono a raggiungere gli umani e consegnano al capo suo figlio. Prima di abbandonare per sempre Roshan, al quale erano ormai legati, promettono di non dimenticarlo mai. Il capo degli umani lascia a Manny come ricordo la collana del figlio, per poi andarsene insieme ai compagni. Manny dice a Sid di andare, visto che stava perdendo troppo tempo per salutare il piccolo, ma quando si gira vede Diego, che \u00e8 sopravvissuto. Dopo questa avventura, Manny, Sid e Diego sono diventati amici e partono insieme per sfuggire al freddo dell'imminente era glaciale.\n20.000 anni dopo, l'era glaciale si \u00e8 conclusa e Scrat \u00e8 rimasto intrappolato dentro un blocco di ghiaccio assieme alla sua amata ghianda. Trascinato dalle onde del mare, arriva in un'isola tropicale e si scongela lentamente, ma perde la sua ghianda che viene portata via dalle onde, provocando la sua ira. Lo scoiattolo usa quindi una noce di cocco e cerca di sotterrarla, provocando per\u00f2 un'altra crepa che fa eruttare un vulcano. A quel punto Scrat lancia un sorriso nervoso allo spettatore, concludendo il film.\nProduzione.\nIl film \u00e8 stato prodotto dalla collaborazione tra la Twentieth Century Fox Film Corporation, che ha presentato il film, la Blue Sky Studios, e la Twentieth Century Fox Animation. Si tratta del primo film prodotto dalla Fox Animation dopo Titan A.E. Per la pre-produzione ci si dovette lavorare per pi\u00f9 di un anno prima che venisse creata qualsiasi animazione. \nColonna sonora.\nLa colonna sonora ufficiale dell'era glaciale \u00e8 stata rilasciata il 14 maggio 2002 da Var\u00e8se Sarabande . La colonna sonora del film \u00e8 stata composta da David Newman ed eseguita dalla \"Hollywood Studio Symphony\". La canzone \"\"Send Me on My Way\" dei Rusted Root che \u00e8 presente nel film, \u00e8 assente dall'album.\nDistribuzione.\nSale cinematografiche.\nIl film \u00e8 stato distribuito negli Stati Uniti d'America il 12 marzo 2002 come premi\u00e8re e in versione estesa il 15 marzo; in Indonesia e Messico il 14 marzo; in Israele il 15 marzo come premi\u00e8re e il 21 marzo in versione estesa; il 15 marzo in Svezia; il 20 marzo in Venezuela; in Australia, Svizzera tedesca, Germania, Repubblica Dominicana, Libano, Malaysia, Nuova Zelanda, e Per\u00f9 il 21 marzo; in Austria, Brasile, Colombia, Danimarca, Finlandia, Regno Unito, Irlanda, Islanda, e Norvegia il 22 marzo; a Hong Kong il 23 marzo; nelle Filippine il 26 marzo in versione limitata e il 3 aprile in quella estesa; in Giamaica il 27 marzo; in Sudafrica il 28 marzo; in Cile il 4 aprile; negli Emirati Arabi Uniti il 10 aprile; in Grecia il 12 aprile; nei Paesi Bassi il 20 aprile in versione limitata e il 25 aprile in versione estesa; in Italia il 24 aprile; in India il 3 maggio; nella Repubblica Ceca il 31 maggio al Zl\u00edn Film Festival e nei cinema il 17 ottobre; in Messico il 1\u00ba giugno in Messico al Cineteca Nacional; in Kuwait il 4 giugno; in Ungheria il 6 giugno; in Polonia e Taiwan il 7 giugno; in Russia il 22 giugno al Moscow Film Festival e il 22 agosto nei cinema; in Francia il 26 giugno; in Argentina il 29 giugno come premi\u00e8re e in versione estesa il 4 luglio; in Belgio il 3 luglio; in Portogallo il 5 luglio; in Egitto il 10 luglio; in Spagna il 12 luglio; in Giappone il 3 agosto e il 18 ottobre al Tokyo International Film Festival; in Corea del Sud il 9 agosto; in Ucraina il 23 agosto; in Lituania il 29 settembre; in Estonia il 25 ottobre; in Lituania il 1\u00ba novembre; in Turchia il 31 gennaio 2003; in Bulgaria il 4 aprile.\nEdizione italiana.\nLa direzione del doppiaggio italiano \u00e8 a cura di Marco Guadagno, sui dialoghi di Marco Bardella, per conto della Dubbing Brothers Int. Italia.\nStreaming.\nIn seguito all'acquisizione della 21st Century Fox da parte della The Walt Disney Company, \"L'era Glaciale\"\", insieme a tutti i lungometraggi Blue Sky Studios, \u00e8 stato reso disponibile il 1\u00ba marzo 2020 su Disney+ negli Stati Uniti e il 24 marzo in Italia.\nInesattezze storiche.\nMolti degli animali che appaiono nel film si trovano in un periodo (era glaciale) e/o in un luogo (Nord America) in cui non avrebbero potuto essere: macrauchenia e glyptodon vivevano durante l'era glaciale, ma in Sud America, dove il clima non era molto diverso da quello di oggi, anche se ci sono scoperte che affermano che i glyptodon emigrarono in Centro e Nord America; il palaeotherium, il brontotherium e l'embolotherium vivevano durante l'Eocene (30-40 milioni di anni fa), rispettivamente in Europa, Nord America e Asia; l'oritteropo esisteva gi\u00e0 ma, proprio come oggi, viveva in Africa. I dodi, che si sono estinti solo in tempi recenti (XVII secolo), vivevano solo nell'isola di Mauritius, mentre gli uomini Neanderthal, seppur esistenti durante l'era glaciale, vivevano solo in Europa e Asia. Soltanto i mammut lanosi, le tigri dai denti a sciabola, i megalonyx e i lupi terribili (i \"cani\" della trib\u00f9) avrebbero potuto davvero essere l\u00ec.\nAccoglienza.\nIncassi.\nIl film d'animazione ha ottenuto un buon incasso internazionale circa $, a fronte di un budget di produzione di 60 milioni. Negli USA il film ha incassato nelle sale circa $, mentre nelle sale in Italia circa \u20ac.\nCritica.\nLa pellicola detiene un punteggio di approvazione del 77% su \"Rotten Tomatoes\" sulla base di 167 recensioni, con una valutazione media di 6,84 / 10. Il commento del sito recita: \"Anche se \"L'era glaciale\" sta calpestando gli stessi terreni di \"Monsters &amp; Co.\" e \"Shrek\", ha abbastanza arguzia e risate per stare in piedi da solo\". Su \"Metacritic\" ha ottenuto un punteggio del 60% su 31 recensioni, che significa \"recensioni miste o medie\".\nElvis Mitchell del \"New York Times\" ha definito il film una \"stravaganza di animazione computerizzata blandamente simpatica\".\nSequel.\nInoltre la saga ha avuto due cortometraggi spin-off ovvero \"L'era Natale\" (2011) e \"L'era glaciale - La grande caccia alle uova\" (2016) e una serie di cortometraggi spin-off con protagonista Scrat ovvero \"Gone Nutty\" (2002), \"Una ghianda \u00e8 per sempre\" (2006) e \"\" (2017), un film spin-off con protagonista Buck \"L'era glaciale - Le avventure di Buck\" e l'imminente serie animata \"Scrat Tails\" (entrambi nel 2022). Un sesto film \u00e8 in fase di sviluppo."}
{"id": "215337", "revid": "287204", "url": "https://it.wikipedia.org/wiki?curid=215337", "title": "Mirjana Karanovic", "text": ""}
{"id": "215341", "revid": "120540028", "url": "https://it.wikipedia.org/wiki?curid=215341", "title": "Sequestrante", "text": "Un sequestrante o chelante \u00e8 un composto chimico o una miscela di composti chimici in grado di formare per chelazione complessi pi\u00f9 o meno stabili con atomi o ioni. Il termine chelante viene da chele, immaginando il chelante come un granchio che afferra e avvolge gli ioni metallici. Normalmente pi\u00f9 sono i legami che si formano tra il chelante e il metallo, pi\u00f9 \u00e8 stabile il complesso che si forma. Chelanti in grado di stabilire molti legami sono detti pluridentati.\nEssendo spesso sostanze chimiche con nomi lunghi e difficilmente pronunciabili o memorizzabili sono spesso definiti con acronimi o sigle.\nUtilizzi in generale.\nIn chimica si utilizzano largamente i sequestranti per eliminare ioni interferenti in ambienti di reazione o di analisi, ovvero per isolare specie altrimenti instabili.\nUn esempio classico di sequestrante \u00e8 l'EDTA che, formando un chelato molto stabile con il calcio e il magnesio, viene anche sfruttato per evitare la formazione e il deposito di calcare dalle acque (effetto anti ridepositante).\nVengono utilizzati soprattutto, circa un 80% del consumo mondiale, come ingredienti nei detergenti. Ad esempio nei detergenti per macchine lavastoviglie, nei detergenti per il bucato a mano o in lavatrice, nei detergenti per la pulizia dei pavimenti, in tutti quei detergenti in cui \u00e8 previsto l'uso di acqua di rete o diluizione del prodotto in quanto l'acqua di rete contiene sali di calcio e magnesio. Diversi chelanti sono utilizzati in grande quantit\u00e0 anche nei processi industriali per la produzione della carta o per l'elettrodeposizione dei metalli, metallizzazioni, produzione di circuiti stampati e nella produzione dei fertilizzanti per la capacit\u00e0 di rilasciare micronutrienti.\nI cosiddetti metalli pesanti sono tossici per l'uomo e per l'ambiente, danno luogo a reazioni di ossidazione e gli stati ossidativi in genere sono responsabili di varie patologie dell'organismo. Queste reazioni non sono possibili se il metallo \u00e8 chelato ed espulso. I sequestranti possono essere utilizzati per contrastare la tossicit\u00e0 dei metalli pesanti nell'uomo, nella bonifica del suolo e nel trattamento delle acque.\nUsi in medicina.\nIn medicina trovano impiego in vari ambiti clinici come la talassemia e l'avvelenamento da metalli pesanti (intossicazione acuta); inoltre trovano uso in ambito chimico clinico (laboratori di analisi).\nInvece i chelanti sono inefficaci in caso di intossicazione cronica. La terapia richiede pi\u00f9 tempo ed \u00e8 un'integrazione mirata e personalizzata degli oligoelementi carenti.\nI chelanti pi\u00f9 utilizzati in ambito medico sono:\nSono disponibili molti altri chelanti basati su acidi organici.\nUsi nella detergenza.\nNella detergenza il ruolo dei chelanti si riassume nella capacit\u00e0 di costruire legami con ioni calcio e magnesio presenti nell'acqua. Questa funzione si sovrappone a quella dei \"builder\". Alcuni chelanti relativamente forti sono anche in grado di rompere i legami Sporco-Ca-Superficie favorendo la fase di distacco della detergenza. Il massivo utilizzo di chelanti nella detergenza ha creato problemi ambientali nelle acque per la scarsa degradabilit\u00e0 dei complessi chelati e per la mobilizzazione dei micronutrienti, il fenomeno della eutrofizzazione.\nI chelanti problematici nella detergenza :\nChelanti biodegradabili.\nUn gran numero di chelanti biodegradabili sono stati sviluppati come alternativa a quelli problematici.\nLa costante di stabilit\u00e0 di questi chelati Calcio \u00e8 in certi casi molto inferiore di quella dei chelanti problematici rendendoli non idonei per la detergenza; inoltre il costo industriale \u00e8 in genere molto superiore. Per questo, non essendo ancora emersa un'alternativa economica e efficiente, le attuali restrizioni europee non prevedono al momento il bando totale dei fosfati e fosfonati.\nInvece sono sia biodegradabili sia economici chelanti come i citrati o i gluconati che rappresentano la quota di mercato maggiore nel consumo globale di sequestranti.\nChelanti nella cosmesi e nella preparazione dei cibi.\nLegando ioni metallici i sequestranti possono inibire l'autossidazione e la crescita microbica. Per questo sono utilizzati nella cosmesi, anche quella non destinata alla detersione personale, e nella conservazione degli alimenti in sinergia con antiossidanti e conservanti."}
{"id": "215344", "revid": "287204", "url": "https://it.wikipedia.org/wiki?curid=215344", "title": "Caterina de' Ricci", "text": "Biografia.\nA sei anni il padre la fece entrare nel vicino convento di Monticelli affinch\u00e9 potesse studiare. Dopo aver passato un breve periodo fuori dal convento, all'et\u00e0 di 14 anni si fece domenicana presso il monastero di San Vincenzo a Prato. A 25 anni divenne priora e trascorse il resto della vita al San Vincenzo.\nEbbe una corrispondenza epistolare con tre futuri papi: Marcello II, Clemente VIII e Leone XI. Come esperta di religione e amministrazione, i suoi consigli erano ricercati e ascoltati e venivano dati sia di persona che per lettera.\nMa fu anche in contatto con laici e religiose che chiedevano la sua preghiera e i suoi suggerimenti come facevano sia i granduchi di Toscana che nobili come Filippo Salviati, grande benefattore di San Vincenzo o future sante come Maria Maddalena de' Pazzi.\nPer tutta la vita conserv\u00f2 come preziose reliquie un dito di Girolamo Savonarola, il cerchio di ferro che ne aveva sostenuto il corpo sul rogo e un suo ritratto dipinto da fra Bartolomeo (ora al Museo di San Marco di Firenze). Le prediche e gli scritti di Savonarola erano le sue letture preferite e lei invitava tutti a meditare sui racconti della vita del frate domenicano. Quando, quasi due secoli dopo, nel corso del processo di canonizzazione, la devozione divenne motivo di opposizione alla sua causa, i difensori ribadirono il pieno diritto di Caterina a prestare a Savonarola un culto privato e a recitarne le preghiere, perch\u00e9, dopo una santa vita, il Savonarola aveva ricevuto \"in articulo mortis\" i sacramenti della Chiesa, accettando l'indulgenza plenaria del papa, il che induceva a credere che godesse della salvezza eterna.\nMor\u00ec nel 1590, dopo una lunga malattia.\nIl culto.\nCaterina fu canonizzata da Benedetto XIV nel 1746 con una cerimonia spettacolare per la quale fu costruito un magnifico apparato. Un anno dopo \u00e8 stata pubblicata una biografia di Domenico Maria Sandrini. La festa liturgica \u00e8 stata fissata per il giorno 4 febbraio (il 2 infatti \u00e8 la festa della Presentazione al Tempio di Ges\u00f9, nota come Candelora).\n\u00c8 patrona titolare della congregazione delle suore domenicane di Upper Darby.\nTradizioni e testimonianze devozionali.\nSecondo le testimonianze dei suoi contemporanei le sue meditazioni sulla passione di Ges\u00f9 erano talmente profonde da cominciare a sanguinare da diverse ferite collocate sulle mani, sui piedi e al fianco e un cerchio simile ad un anello appariva nei momenti di preghiera al suo dito, a simbolo del suo matrimonio con Cristo. Caterina fu dedita alla preghiera fin dalla giovent\u00f9.\nSempre secondo i contemporanei faceva digiuni ed ebbe le stigmate, che emanavano una misteriosa luce e, a volte, un particolare profumo.\nUno dei miracoli documentati durante la canonizzazione fu una sua apparizione a migliaia di chilometri dal luogo dove era fisicamente situata. Di tale fenomeno della bilocazione troviamo una circostanziata descrizione nell'opera di Alban Butler sui Santi secondo il Calendario: in quest'opera (1756) la santa appare a san Filippo Neri, con il quale aveva avuto contatti epistolari, a Roma, senza che avesse mai lasciato il convento."}
{"id": "215353", "revid": "54193", "url": "https://it.wikipedia.org/wiki?curid=215353", "title": "Velocit\u00e0 di trasferimento", "text": ""}
{"id": "215361", "revid": "729019", "url": "https://it.wikipedia.org/wiki?curid=215361", "title": "Antonio Maria Ordelaffi", "text": "Biografia.\nFiglio di Francesco IV Ordelaffi detto Cecco IV e di Elisabetta Manfredi, tenne la signoria a Forl\u00ec tra il 1503 e la morte.\nNel 1477 fu al servizio del re di Napoli. Nel 1480 venne richiamato in patria dai forlivesi, malcontenti della reggenza di Sinibaldo II Ordelaffi. Ma il papa Sisto IV reclam\u00f2 per s\u00e9 lo stato di Forl\u00ec, assegnandone il controllo a Girolamo Riario, suo nipote. Antonio Ordelaffi lasci\u00f2 Forl\u00ec per il territorio della Repubblica di Firenze e Riario su proclamato signore l'8 agosto 1480. Antonio fu al soldo di Firenze, combattendo contro Venezia e il papa. Grazie all'appoggio dei Manfredi, a partire dal 1482 tent\u00f2 pi\u00f9 volte di riconquistare Forl\u00ec ma fu sempre respinto. L'occasione fu propizia il 14 aprile 1488, giorno in cui, con l'appoggio della famiglia Orsi, Riario venne assalito nel suo palazzo e assassinato. La vedova Caterina Sforza, cacciato il legato pontificio chiamato nel frattempo dai forlivesi, riprese lo stato, grazie all'appoggio del duca di Milano e dei Bentivoglio. Nel 1499 la signoria pass\u00f2 a Cesare Borgia, figlio illegittimo di papa Alessandro VI. Il 22 ottobre 1503 Antonio Maria Ordelaffi, con l'appoggio di Firenze, entr\u00f2 in Forl\u00ec, venendo acclamato signore. Papa Giulio II, succeduto a papa Alessandro VI reinsedi\u00f2 la famiglia Ordelaffi.\nAntonio Maria mor\u00ec nel 1504, lasciando tutti i suoi beni e il potere al fratellastro Ludovico.\nCon la morte di Antonio Maria, il ramo principale della famiglia si estinse."}
{"id": "215363", "revid": "547992", "url": "https://it.wikipedia.org/wiki?curid=215363", "title": "Carlos Alberto Valles", "text": "Biografia.\nGran parte della sua attivit\u00e0 \u00e8 dedicata al teatro (dal 1967 al 1971 fece parte del corpo di ballo del Teatro Massimo di Palermo) dove lavor\u00f2 spesso con il regista Silvio Benedetto.\nLa notoriet\u00e0 gli giunse grazie alle sue apparizioni cinematografiche, dato che ha lavorato in quasi tutti i film di Federico Fellini."}
{"id": "215364", "revid": "1875018", "url": "https://it.wikipedia.org/wiki?curid=215364", "title": "Culsans", "text": "Culsans nella mitologia etrusca \u00e8 il dio delle porte. Ha molte affinit\u00e0 con il dio romano Giano. Infatti, vengono rappresentati entrambi bifronti e si ritiene che avessero funzioni simili.\nSi distingue, nell'aspetto, da Giano, per l'assenza della barba e per i lineamenti tipicamente giovanili.\nSecondo il linguista Onofrio Carruba, il nome di questo dio \u00e8 confrontabile con quello del dio ittita Gulsant, nome che deriverebbe dalla radice ittita \"guls\", col significato di \"segnare, incidere\", per cui il dio Gulsant sarebbe \"colui che recide\", con una funzione simile a quella delle Parche romane.\nCorrelata a Culsans, anche etimologicamente, \u00e8 un'altra divinit\u00e0 etrusca, la furia Culsu."}
{"id": "215365", "revid": "6923", "url": "https://it.wikipedia.org/wiki?curid=215365", "title": "General purpose", "text": "General purpose (espressione inglese, letteralmente \"scopo generale\", traducibile \"per uso generale\"), nell'ambito delle scienze applicate e in merceologia, identifica dispositivi, strumenti o meccanismi caratterizzati da una certa versatilit\u00e0, adatti a molti impieghi e non specializzati per particolari esigenze. Al contrario vengono definiti \"single purpose\" o \"special purpose\" quei dispositivi che vengono realizzati direttamente per compiti specifici.\nLe espressioni sono usate principalmente in elettronica e informatica: l'esempio pi\u00f9 lampante di dispositivo \"general purpose\" \u00e8 quello del personal computer (PC), strumento informatico adattabile per ogni utilizzo grazie alla possibilit\u00e0 di installare svariate applicazioni o programmi utili per l'utente, eseguibili poi dal processore; dispositivi \"special purpose\" sono invece i router (dispositivi elettronici appositi embedded per connettere reti informatiche), le centraline elettroniche delle autovetture o le console per i videogiochi.\nLa \"general purpose technology\" indica un insieme di tecnologie che possono influenzare un'intera economia (di solito a livello nazionale o globale). Esse hanno il potenziale di alterare drasticamente le societ\u00e0 attraverso il loro impatto sulle strutture economiche e sociali preesistenti. Gli esempi includono il motore a vapore, la ferrovia, le parti intercambiabili, l'elettricit\u00e0, l'elettronica, la movimentazione dei materiali, la meccanizzazione, la teoria del controllo o automazione, l'automobile, il computer, Internet, la medicina e la blockchain."}
{"id": "215401", "revid": "1728", "url": "https://it.wikipedia.org/wiki?curid=215401", "title": "Mura Serviane", "text": ""}
{"id": "215402", "revid": "6923", "url": "https://it.wikipedia.org/wiki?curid=215402", "title": "Stalingrado", "text": ""}
{"id": "215403", "revid": "1745361", "url": "https://it.wikipedia.org/wiki?curid=215403", "title": "Una serie di sfortunati eventi", "text": "Una serie di sfortunati eventi (\"A Series of Unfortunate Events\") \u00e8 un ciclo di romanzi per ragazzi, scritto da Lemony Snicket (pseudonimo di Daniel Handler) tra il 2000 e il 2006, ed illustrato da Brett Helquist. \nSebbene siano classificati come romanzi per bambini, i libri hanno spesso un'atmosfera cupa e misteriosa. La storia segue le vite turbolente dei giovani Violet, Klaus e Sunny Baudelaire, che dopo la morte dei loro genitori tentano di fuggire dal perfido conte Olaf e dai suoi complici intenzionati a impossessarsi della loro ricca eredit\u00e0. Con l'avanzare della trama, i tre bambini si trovano involti nei misteri che circondano la loro famiglia e cospirazioni riguardanti una societ\u00e0 segreta nota come V.F., che coinvolge diversi loro conoscenti. La serie \u00e8 narrata da Lemony Snicket, che dedica ogni romanzo a una donna amata ormai morta, Beatrice; spesso tenta di dissuadere i lettori dal leggere le tristi storie dei Baudelaire.\nI libri sono caratterizzati da toni gotici vittoriani, umorismo nero, una narrazione sarcastica e numerosi elementi anacronistici, nonch\u00e9 dalle frequenti allusioni culturali e letterarie. Sono classificati come romanzi postmoderni e appartenenti alla categoria della metafinzione; l'evoluzione della trama nel corso della storia viene spesso considerata come un'esplorazione del processo psicologico di transizione dall'idilliaca innocenza dell'infanzia alla complessit\u00e0 morale della maturit\u00e0. Inoltre, gli ultimi romanzi della saga spiccano per la loro ambiguit\u00e0 etica sempre pi\u00f9 intricata verso l'ambivalenza filosofica, poich\u00e9 la natura di alcune delle azioni dei Baudelaire diventa sempre pi\u00f9 difficile da distinguere rispetto a quelle delle loro controparti antagoniste e diversi personaggi si rivelano responsabili di atti negativi, nonostante la loro identificazione con l'autoproclamato lato \"buono\" della storia.\nHanno venduto complessivamente 55 milioni di copie e dai primi tre libri \u00e8 stato tratto il film \"Lemony Snicket - Una serie di sfortunati eventi\", e successivamente la serie televisiva \"Una serie di sfortunati eventi\", prodotta da Netflix.\nAmbientazione.\nI libri sembrano essere ambientati in un mondo alternativo senza tempo, con uno stile simile al XIX secolo e agli anni '30, sebbene siano presenti elementi scientifici contemporanei e anacronistici . Ad esempio, in \"L'ostile ospedale\", i fratelli Baudelaire inviano un messaggio tramite il codice Morse con un telegrafo, ma l'emporio in cui si trovano vende un cavo in fibra ottica. Un \"computer avanzato\" appare in \"L'Atroce accademia\", sebbene le funzioni esatte dell'oggetto non vengono mai rivelate poich\u00e9 il suo unico utilizzo nel libro \u00e8 mostrare un'immagine del conte Olaf. L'ambientazione della saga \u00e8 stata paragonata a quella di \"Edward mani\" \"di forbice\" in quanto entrambe sono \"gotica suburbana\". Sebbene la versione cinematografica sia ambientata nella citt\u00e0 di Boston, nel Massachusetts, i luoghi reali appaiono di rado nei libri: ci sono riferimenti a regioni del Nord America come Winnipeg e l'Arizona.\nTrama.\nLa serie segue le avventure di tre fratelli chiamati fratelli Baudelaire: Violet, la maggiore, ha quattordici-quindici anni ed \u00e8 una straordinaria inventrice. Klaus, il figlio di mezzo, ha dodici-tredici anni, ama i libri ed ha una memoria fotografica. Sunny, la pi\u00f9 piccola, \u00e8 una beb\u00e8 all'inizio della serie e si diverte a mordere le cose con i suoi denti anormalmente grandi; successivamente sviluppa una passione per la cucina.\nAll'inizio della storia i bambini rimangono orfani dopo che i loro genitori sono rimasti uccisi in un incendio nella villa di famiglia e vengono mandati a vivere con un presunto lontano parente di nome Conte Olaf dopo aver vissuto brevemente con il signor Poe, un banchiere incaricato degli affari dei Baudelaire. I fratelli sono gli unici proprietari di un'enorme fortuna che erediteranno solo quando Violet compir\u00e0 18 anni e presto realizzano che il Conte Olaf intende solo impossessarsi della loro ricchezza, sfruttandoli e maltrattandoli mentre sono sotto la sua custodia. Cerca di sposare Violet durante un suo presunto spettacolo cos\u00ec da ottenere la sua eredit\u00e0 prima che diventi maggiorenne, ma Violet sventa il suo piano e smaschera il conte, che \u00e8 costretto a fuggire con i suoi scagnozzi per non essere arrestato.\nNei seguenti sei libri, i Baudelaire passano da un tutore all'altro venendo costantemente inseguiti dal Conte Olaf e i suoi scagnozzi che adoperano numerosi travestimenti per camuffarsi e commettono omicidi e altri crimini per sbarazzarsi dei tutori e impossessarsi della fortuna Baudelaire; ogni volta i bambini riconoscono Olaf e cercano di smascherarlo al signor Poe e altri adulti senza essere creduti fino al termine di ogni storia, quando ormai se la sono dovuti cavare da soli. Negli ultimi cinque libri, i bambini vengono incastrati dal Conte per un omicidio e quindi sono costretti a darsi alla fuga adottando a loro volta dei travestimenti.\nMentre la saga procede, emerge un'altra sotto-trama che acquisisce sempre maggior importanza riguardante una misteriosa organizzazione segreta nota come V.F. (\"Volontari del Fuoco\"); dal quinto libro in poi la relazione tra i Baudelaire, la morte dei loro genitori e l'organizzazione viene lentamente rivelata, portando i fratelli a cercare risposte sulla storia della loro famiglia e venendo sempre pi\u00f9 coinvolti nella V.F.. Nell'ultimo romanzo, costretti a fuggire su un'isola con il Conte Olaf, i Baudelaire decidono di rimanere l\u00ec avendo finalmente trovato un posto sicuro dove vivere, allevando la figlia di un'amica dei loro genitori membro della V.F. morta dandola alla luce. Un anno dopo, i fratelli decidono di tentare di raggiungere la terraferma; non viene specificato se riescono nella traversata in mare, ma i romanzi supplementari, alcuni indizi presenti nella saga e la serie televisiva conferma che i bambini riusciranno a tornare a casa.\nTemi e concetti ricorrenti.\nLe trame dei primi sette libri seguono lo stesso schema di base: i Baudelaire vengono affidati ad un nuovo tutore e vengono raggiunti dal Conte Olaf che cerca di impossessarsi della loro fortuna. I tre fratelli riescono a scampare al Conte e ai suoi scagnozzi mediante la loro intelligenza, astuzia e alle loro capacit\u00e0 individuali; nella maggior parte dei casi cercano di farsi aiutare dagli adulti che dovrebbero occuparsi di loro, in particolar modo il signor Poe, che per\u00f2 si rivelano troppo ottusi per credere loro. In alcune occasioni dei personaggi si rivelano per\u00f2 di effettivo aiuto per i Baudelaire, come i trigemini Pantano. Tutti i titoli dei libri (tranne l'ultimo, \"La fine\") contengono delle allitterazioni, cos\u00ec come molte espressioni presenti nella storia. Un numero molto importante e ricorrente nei romanzi \u00e8 il 13, secondo gli anglosassoni simbolo della sfortuna. \u00c8 anche il numero dei libri della saga e dei capitoli di ciascun romanzo. L'ultimo libro della serie, \"La fine\" , contiene due storie: \"La fine\", con i consueti 13 capitoli, e un \"libro\" separato che si intitola \"Capitolo Quattordici\" .\nOgni libro termina con una illustrazione che contiene un riferimento al libro successivo, ad esempio alla fine de \"La funesta finestra\" sullo sfondo si vede un negozio di oculistica, mentre alla fine de \"Il carosello carnivoro\" c'\u00e8 il manuale degli scout delle nevi. \nRomanzi del ciclo.\nIn Italia sono stati tradotti per Salani tutti i libri:\nAltri romanzi.\nDaniel Handler ha pubblicato altri libri collegati a \"Una serie di sfortunati eventi\", ma sono tutti inediti in Italia:\nPersonaggi principali.\nPersonaggi principali della serie sono:\nAltri media.\nCinema.\nNel 2004 \u00e8 uscito il film \"Lemony Snicket - Una serie di sfortunati eventi\", con Jim Carrey nei panni del Conte Olaf, riassumendo i primi tre libri della saga.\nTelevisione.\nNel 2014 Netflix, in collaborazione con la Paramount Television, ha annunciato la produzione di una serie televisiva basata sui romanzi di Snicket. Handler sar\u00e0 produttore esecutivo.\nNel settembre 2015 Mark Hudis e Barry Sonnenfeld sono stati annunciati al timone della serie. Hudis come showrunner e Sonnenfeld come regista dei 13 episodi. Nel gennaio 2016 Hudis ha lasciato il progetto, e Netflix ha annunciato di essere alla ricerca di un nuovo showrunner. \u00c8 stato inoltre annunciato che Sonnenfeld e Handler sono ancora collegati al progetto, e Neil Patrick Harris \u00e8 stato scelto come interprete del Conte Olaf. A fine gennaio Malina Weissman e Louis Hynes vengono scelti per interpretare Violet e Klaus.\nIl 4 ottobre 2016 Netflix ha pubblicato il teaser trailer, seguito il 3 novembre 2016 dal primo trailer ufficiale della serie. La prima stagione \u00e8 online su Netflix da venerd\u00ec 13 gennaio 2017, coprendo i primi quattro libri della saga. La seconda stagione \u00e8 stata pubblicata il 30 marzo 2018, e la terza ed ultima stagione, le cui riprese sono cominciate il 5 gennaio 2018, \u00e8 stata pubblicata il 1\u00ba gennaio 2019, coprendo cos\u00ec i 13 libri della saga."}
{"id": "215404", "revid": "767487", "url": "https://it.wikipedia.org/wiki?curid=215404", "title": "Trevor Horn", "text": "Biografia.\nIl successo con i Buggles.\nDopo aver suonato per qualche tempo in un'orchestra jazz e aver prodotto alcuni artisti di scarso rilievo, Horn ottiene un grandissimo successo con il gruppo chiamato Buggles, da lui cofondato nel 1976 con Geoff Downes, realizzando il fortunatissimo singolo \"Video Killed the Radio Star\" e l'album \"The Age of Plastic\".\nL'ingresso negli Yes.\nNel 1979, Horn e Downes entrano nella storica \"band\" \"progressive\" degli Yes, di cui Horn diviene il cantante (sostituendo Jon Anderson) e Downes il tastierista (al posto di Rick Wakeman). La sua permanenza nel gruppo \u00e8 tuttavia limitata al solo album \"Drama\" (dove, in un brano, suona il basso). Verso la fine del 1980, dopo la pubblicazione di \"Drama\" e la promozione del tour, Horn lascia gli Yes (che in ogni caso erano in procinto di sciogliersi) per concentrarsi sulla sua attivit\u00e0 di produttore. In quello stesso periodo completa anche (quasi completamente da solo) il secondo album dei Buggles, \"Adventures in Modern Recording\".\nL'attivit\u00e0 di produttore.\nDopo \"Adventures\", Horn si dedica esclusivamente alla produzione discografica, con la sola eccezione della sua partecipazione alla \"concept band\" Art of Noise. Non di rado contribuisce come musicista agli album di cui \u00e8 produttore. Tra le sue produzioni pi\u00f9 importanti, si annoverano Welcome to the Pleasuredome album di esordio della band inglese Frankie goes to Hollywood ,\"Slave to the Rhythm di Grace Jones . Ha\" lavorato con Seal, Paul McCartney, Rod Stewart, Lisa Stansfield. \nNel 1983, Horn \u00e8 cofondatore dell'etichetta discografica ZTT Records.\nNel 1996 riceve il premio Grammy per il secondo album di Seal.\nNel 2006 produce l'album dei Pet Shop Boys intitolato \"Fundamental\"; sempre nel 2006 prende parte ad un concerto del duo, dirigendo l'orchestra, la quale esibizione venne poi incisa nel primo album live del duo \"Concrete\". La collaborazione fra Horn e i Pet Shop Boys ha avuto origine nel 1988, durante la produzione del loro album \"Introspective\", in particolare dei brani \"Left to My Own Devices\" e \"It's Alright\".\nNel luglio 2009 conclude la produzione del nuovo album di Robbie Williams intitolato \"Reality Killed the Video Star\", in uscita il 9 novembre dello stesso anno.\nNel 2013 cura gli arrangiamenti di 4 canzoni presenti nel nuovo album di Renato Zero intitolato Amo (ovvero \"Chiedi di me\", \"Una canzone da cantare avrai\", \"Tutto inizia sempre da un s\u00ec\" e \"Vola alto\") e 1 nel seguito \"Amo - Capitolo II\" (\"Alla fine\").\nNel 2014 cura gli arrangiamenti di quello che sar\u00e0 il nuovo album antologico degli Spandau Ballet The Best of Spandau Ballet con tre inediti invece nel 2015 uscir\u00e0 il nuovo album degli Spandau Ballet con brani inediti che uscir\u00e0 dopo il Tour Europeo del Gruppo curato da Trevor Horn."}
{"id": "215409", "revid": "1870058", "url": "https://it.wikipedia.org/wiki?curid=215409", "title": "Le fate ignoranti", "text": "Le fate ignoranti \u00e8 un film del 2001 diretto da Ferzan \u00d6zpetek, con Margherita Buy e Stefano Accorsi.\nIl film \u00e8 uscito in Italia il 16 marzo 2001.\nTrama.\nAntonia, un medico specializzato nella cura dell'AIDS, e suo marito Massimo sono una coppia di quarantenni, socialmente affermati, che sembrano vivere un legame intenso e perfetto seppur abbastanza routinario, disturbato solo dal difficile rapporto che la donna vive con la propria madre. La tranquilla quotidianit\u00e0 di Antonia viene irreparabilmente sconvolta quando Massimo muore improvvisamente, travolto da un'auto. Il distacco violento dal marito getta la donna in una cupa disperazione, in un lutto profondo che le impedisce di reagire e rende ancora pi\u00f9 difficili i rapporti con la madre, anch'ella vedova da lungo tempo. Tra gli oggetti personali che, in una pausa della depressione, ritira presso l'ufficio dove Massimo lavorava, Antonia scopre un quadro, dal titolo \"Le fate ignoranti,\" con dedica, che la pone sulle tracce di un'amante misteriosa, della quale naturalmente la giovane donna ignorava l'esistenza.\nLe ricerche che Antonia conduce la porteranno a scoprire una realt\u00e0 assai lontana da ogni immaginazione: Massimo era bisessuale ed aveva una relazione clandestina con un uomo, Michele. L'impatto con la vita segreta di Massimo \u00e8 per Antonia drammatico: dopo il primo momento di rifiuto, durante il quale Michele ne approfitta per rinfacciarle tutti i sacrifici da lui fatti per stare col proprio amato, tuttavia la donna decide di incontrare nuovamente il ragazzo per farsi raccontare della vita di Massimo. Tra i due si stabilisce un'ambigua amicizia, per mezzo della quale Antonia entra in contatto con la variopinta comunit\u00e0 cui Michele appartiene: amici omosessuali, una donna transessuale, una profuga turca, il cantante turco Emir e una verace donna napoletana; una specie di famiglia allargata che abita nella mansarda di un edificio popolare situato in uno dei quartieri pi\u00f9 caratteristici di Roma, l'Ostiense.\nAntonia prende a frequentare costantemente il gruppo con la scusa di assistere Ernesto, un giovane amico di Michele sieropositivo. Attraverso il contatto e l'impatto con la realt\u00e0 rappresentata dal gruppo, mitigati dalla condivisione del ricordo di Massimo, Antonia subisce un processo di maturazione personale e di affrancamento dagli schemi borghesi che rappresentavano certamente la sua gabbia dorata. Tuttavia ben presto la donna si ritrover\u00e0 in certi momenti a condividere a tal punto con Michele l'immagine del marito scomparso da essere tentata di trasfigurare nel giovane omosessuale il sentimento negatole dalla morte del congiunto: entrambi scoprono attraverso l'altro le numerose menzogne che Massimo aveva raccontato per condurre le due vite parallele. L'equilibrio tra i due si incrina nel corso di una festa, durante la quale Antonia vede Michele flirtare con due ragazzi contemporaneamente, con i quali in seguito avr\u00e0 un \"m\u00e9nage \u00e0 trois\"; dal canto suo, il ragazzo vive come un insulto il fatto che Antonia gli regali un libro di Naz\u0131m Hikmet, poeta preferito di entrambi, che Massimo aveva detto (mentendo) di apprezzare per sedurre Michele.\nLa faida tra Antonia e Michele si interrompe quando Ernesto scappa di casa: \u00e8 Antonia a trovarlo, ricordando una confidenza da lui fattale, e a convincerlo a curarsi una volta per tutte. Poco dopo Antonia e Michele si scambiano un bacio appassionato, che manda in crisi entrambi; in seguito la donna scopre di essere incinta di Massimo e corre a casa di Michele per dargli la buona notizia, ma ascolta involontariamente una confidenza che lui fa ai suoi amici, durante la quale sembra voler prendere definitivamente le distanze da lei.\nAntonia, sempre pi\u00f9 confusa, decide allora di allontanarsi da Michele: fingendo di accettare la corte di Emir e di seguirlo in \"tourn\u00e9e\", parte invece da sola: sar\u00e0 questo viaggio a ristabilire l'equilibrio tra i due.\nProduzione.\n\u00d6zpetek, regista di origine turca ma da lunghi anni trapiantato in Italia, con \"Le fate ignoranti\" torna sul tema dell'omosessualit\u00e0, trattando aspetti come la solitudine, la famiglia e il distacco causato da una scomparsa.\nCoprodotto con capitali francesi, il film \u00e8 uno dei successi della stagione cinematografica 2001.\nStefano Accorsi e Margherita Buy hanno entrambi ricevuto il Nastro d'argento come migliori interpreti maschile e femminile.\nNel 2021 viene girata la serie televisiva reboot, ispirata al film sempre per la regia di Ozpetek.\nColonna sonora.\nLa colonna sonora \u00e8 un collage di brani leggeri contemporanei, sonorit\u00e0 latine, turche e dimenticati successi degli anni '80.\nSerie tv.\nNell'aprile 2022 uscir\u00e0 su Disney+, sempre per la regia di Ferzan \u00d6zpetek, la serie tv tratta dal film."}
{"id": "215410", "revid": "1272592", "url": "https://it.wikipedia.org/wiki?curid=215410", "title": "Namco", "text": " \u00e8 una software house giapponese produttrice di videogiochi, fondata nel 1955 da Masaya Nakamura.\nDal 2005 \u00e8 parte della holding Bandai Namco.\nStoria.\nNel 1955 Masaya Nakamura fond\u00f2 a Kanagawa la \"Nakamura Manufacturing Ltd.\", iniziando a produrre cavalli meccanici da installare in alcuni grandi magazzini di Yokohama e Nihonbashi. La societ\u00e0 prese il nome \"Namco\" nel 1968.\nNel 1974 la Namco compr\u00f2 la divisione giapponese della Atari entrando nel mercato degli arcade. Comincia cos\u00ec una rapida espansione che port\u00f2, nel giro di pochi anni, alla fondazione di \"Namco Enterprises Asia Ltd.\" ad Hong Kong e di \"Namco America Inc.\", in California.\nIl primo gioco targato Namco prese vita nel 1977 a opera di Toru Iwatani. Si trattava di \"Gee Bee\", una sorta di incrocio tra \"Breakout\" e un Flipper. Il grande successo arriv\u00f2 gi\u00e0 l'anno successivo con \"Galaxian\", ma a consacrare definitivamente la Namco ci pens\u00f2 il famosissimo \"Pac-Man\" del 1980. \"Pac-Man\" divenne in breve tempo un vero e proprio cult tanto da essere ancora oggi la mascotte della software house nipponica.\nLa Namco sforn\u00f2 quindi altri famosi arcade e collezion\u00f2 qualche primato: \"Bosconian\" nel 1981 fu il primo gioco che dava la possibilit\u00e0 di continuare una partita, \"Pac-Land\" nel 1984 fu il primo platform a scorrimento, \"Dragon Buster\" fu il primo ad avere una barra d'energia mentre \"Final Lap\" del 1987 fu il primo videogioco multi-player multi-cabinet.\nNegli anni '80 entr\u00f2 anche nel mercato della pubblicazione di giochi per console domestiche, creando una divisione apposita, che per un certo periodo utilizz\u00f2 in Giappone il marchio Namcot; secondo alcuni rapporti il nome sarebbe una contrazione di \"Namco Home EntertainmenT\".\nCon \"Ridge Racer\" (1993) la Namco apr\u00ec le porte al 3D e un anno dopo, nel 1994, inizi\u00f2 la produzione della nota serie \"Tekken\".\nNel 1995 pubblic\u00f2 il primo gioco della serie di sparatutto con light gun \"Time Crisis\", e il primo arcade in volo della serie \"Ace Combat\" ed il primo uscito su PlayStation.\nNel 1998 Namco diede vita alla serie \"Soulcalibur\", il cui primo capitolo venne pubblicato su Sega Dreamcast.\nNel 2006 la Namco si fuse con l'azienda di giocattoli Bandai, dando vita alla Bandai Namco Holdings. Sempre nel 2006 il marchio Bandai assorb\u00ec la divisione videogiochi della Namco, portando alla creazione della Bandai Namco Games; il marchio Namco rimane cos\u00ec attivo nel solo Giappone, utilizzato dalla divisione arcade operante nella Bandai Namco's Amusement Facility SBU.\nProdotti famosi.\n\u00c8 famosa per aver lanciato sul mercato titoli storici come \"Galaxian\", \"Pac-Man\", \"Galaga\", \"Bosconian\", \"Pole Position\", \"Xevious\", \"Mappy\" e \"Rolling Thunder\". Nel corso degli anni novanta ha prodotto le serie di \"Tekken\", \"Soulcalibur\" (\"Soul Blade\"), \"Ridge Racer\" (fra l'altro il primo gioco di guida a usare una grafica 3D complessa) \"Ace Combat\", \"Time Crisis\", \"Point Blank\", \"Xenosaga\", \"Klonoa\" e \"Tales of\" (una delle serie di giochi di ruolo pi\u00f9 longeve mai realizzate, per quanto raramente esportata al di fuori del Giappone)."}
{"id": "215411", "revid": "7336", "url": "https://it.wikipedia.org/wiki?curid=215411", "title": "Jacopo Barozzi Da Vignola", "text": ""}
{"id": "215424", "revid": "1602064", "url": "https://it.wikipedia.org/wiki?curid=215424", "title": "Adamstown", "text": "Adamstown o Adamstaun \u00e8 la capitale, nonch\u00e9 unico insediamento, dell'arcipelago delle Isole Pitcairn, sita sull'isola omonima che \u00e8 anche l'unica abitata.\nGeografia.\nIl centro abitato sorge sulle pendici della collina chiamata \"Hill of Difficulty\" (Collina della Difficolt\u00e0), arroccata 120\u00a0m sul livello del mare sopra la \"Bounty Bay\". Le case si trovano o sopra o sotto la strada principale. La piazza pubblica rappresenta il cuore dell'isola e gli edifici che la circondano fungono da tribunale, ufficio del magistrato dell'isola, municipio, chiesa, dispensario, biblioteca e ufficio postale. \nTra le molte tracce delle origini dell'isola si pu\u00f2 ricordare la \"Bibbia del Bounty\" di Fletcher Christian, conservata in una teca di vetro all'interno della chiesa. La Bibbia fu vinta a una riffa nel 1839, ma nel 1949 fu restituita all'isola. L'ancora del \"Bounty\", portata in salvo da una squadra del National Geographic, \u00e8 esposta davanti al tribunale e un po' pi\u00f9 gi\u00f9 lungo la strada si trova un cannone del Bounty.\nDintorni di Adamstown.\nL'\u00e0ncora dell\"'Acadia\", naufragata al largo dell'isola di Ducie, \u00e8 esposta sul crinale della collina, detto Edge, che sovrasta la Bounty Bay. La tomba di John Adams \u00e8 l'unica che \u00e8 stata preservata di tutte le tombe degli ammutinati del \"Bounty\". Sovrasta Adamstown la grotta di Fletcher Christian, che si suppone sia stata il luogo dove Christian andava a nascondersi per avvistare eventuali navi minacciose o per salvarsi la pelle nei primi anni violenti dell'insediamento.\nStoria.\nLa citt\u00e0, situata nella parte settentrionale dell'isola di Pitcairn, prende il nome da John Adams (1767-1829), capo spirituale e unico europeo rimasto dopo i 18 anni d'isolamento dell'isola principale (1790-1808), che prese le redini della comunit\u00e0 degli ex ammutinati del Bounty.\nSociet\u00e0.\nPopolazione.\nLa citt\u00e0 \u00e8 ufficialmente la capitale meno popolosa della terra (48 abitanti al 2015), in diminuzione a causa dell'emigrazione verso la Nuova Zelanda.\nServizi.\nNon esistono alberghi n\u00e9 linee telefoniche e le uniche comunicazioni possibili sono via nave con approdo al largo."}
{"id": "215425", "revid": "1408685", "url": "https://it.wikipedia.org/wiki?curid=215425", "title": "Piazza Maggiore", "text": "Piazza Maggiore (\"Pi\u00e2za Ma\u017c\u00e5ur\" in bolognese) \u00e8 la piazza principale di Bologna, misurante 115 metri in lunghezza e 60 metri in larghezza, e circondata dai pi\u00f9 importanti edifici della citt\u00e0 medievale.\nDescrizione.\nIl pi\u00f9 antico edificio affacciato sulla piazza \u00e8 il Palazzo del Podest\u00e0, che chiude la piazza a nord; risale al XIII secolo ed \u00e8 sormontato dalla Torre dell'Arengo, che suonando la sua campana chiamava il popolo a raccolta. A questo fu aggiunto in breve il Palazzo Re Enzo, sotto al quale si apre la volta a crociera di un quadrivio pedonale.\nLa piazza \u00e8 chiusa ad ovest dal Palazzo Comunale (o d'Accursio), un monumentale complesso architettonico di origine trecentesca, attualmente sede del Comune di Bologna, delle Collezioni Comunali d'Arte e del Museo Morandi, che costeggia anche l'attigua Piazza del Nettuno, al centro della quale sorge la fontana omonima (detta anche del Gigante) realizzata nel 1565 dal Giambologna.\nA sud, di fronte al Palazzo del Podest\u00e0 si eleva la facciata incompiuta della Basilica di San Petronio, un esempio di gotico italiano, iniziata sul finire del Trecento e mai terminata.\nChiude infine a est il Palazzo dei Banchi, in realt\u00e0 una semplice facciata eretta tra il 1565 e il 1568 su disegno di Giacomo Barozzi detto il Vignola, che sostitu\u00ec elegantemente le povere costruzioni preesistenti che si affacciavano sulla piazza, rispettando gli sbocchi delle vecchie strade ivi confluenti. La prosecuzione del portico del Palazzo dei Banchi \u00e8 il portico dell'Archiginnasio, sede medievale dell'Universit\u00e0 di Bologna, ora una delle pi\u00f9 fornite biblioteche italiane ed europee; questo portico viene comunemente chiamato \"il Pavaglione\" (da una voce dialettale che significa \"padiglione\") e per secoli fu la sede dei commerci dei bachi da seta.\nIl \"crescentone\".\nLa parte centrale della piazza \u00e8 caratterizzata da una piattaforma pedonale, soprannominata \"crescentone\", costruita nel 1934. Si tratta di un rettangolo rialzato di 15 cm costruito in granito bianco e rosa. Il nome deriverebbe dalla crescente, la tipica focaccia salata bolognese.\nSul lato orientale, si notano alcuni danni visibili al crescentone: la tradizione vuole che siano stati provocati da un carro armato statunitense il 21 aprile 1945, giorno della liberazione della citt\u00e0. Alcune immagini per\u00f2 mostrano come, al termine della guerra, non vi fosse alcun danno; si ritiene che essi siano invece stati causati negli anni Settanta in occasione di una fiera agricola nazionale, quando una mietitrebbiatrice in esposizione sal\u00ec su di esso dal lato orientale e ne scese dal lato meridionale: questi mezzi sono molto pi\u00f9 pesanti di un carro armato, sprovvisti di cingoli ammortizzati, e oltretutto sembrerebbe che nel 1945 fossero anche state apposte delle rampe davanti al crescentone per fare salire i carri armati.\nEdifici.\nGli edifici che circondano Piazza Maggiore sono:\nStoria.\nL'area che adesso conosciamo come Piazza Maggiore, che in realt\u00e0 nella toponomastica \u00e8 senza nome, venne costruita a partire dal 1200 esatto, quando i bolognesi sentirono l'esigenza di avere spazio da adibire a mercato e non solo. I molti edifici popolari, fra cui anche diverse torri, che sorgevano nella zona furono acquistati dal Comune e poi abbattuti. \u00c8 una delle primissime piazze, se non la prima, ad essere costruita in Italia dopo la caduta dell'impero romano, quando le \"piazze\" erano le basiliche e i fori. \u00c8 proprio in questo periodo che in Italia si ritorna al concetto di \"piazza\" come luogo pubblico d'incontro e aggregazione. Le piazze di Firenze e Siena verranno infatti costruite qualche anno o decennio dopo Piazza Maggiore.\nSolo nel Quattrocento la piazza assunse la forma attuale mentre nel XVI secolo l'intera area fu risistemata per volont\u00e0 papale tramite il Cardinale Legato Carlo Borromeo: vennero costruite le adiacenti \"Piazza del Nettuno\" con la splendida fontana del Giambologna ed il Palazzo dell'Archiginnasio.\nNel 1860 Piazza Maggiore fu intitolata a Vittorio Emanuele II fino al 1943 quando il monumento equestre del re venne trasferito ai Giardini Margherita dove tuttora si trova. Dal 1943 al 1945 cambi\u00f2 nome in Piazza della Repubblica e prese il nome attuale a partire dal giugno 1945.\nNella cultura popolare e di massa.\nSecondo alcuni, ma anche secondo lo stesso Dalla, la canzone \"Piazza Grande\" (1971) di Lucio Dalla, dedicata a un senzatetto, si riferisce a Piazza Maggiore, altri invece ritengono che sia dedicata a Piazza Cavour sempre a Bologna dove il cantautore ha anche abitato da giovane, secondo quanto dichiarato da Gianfranco Baldazzi, nel corso della puntata de \"La storia siamo noi\", dedicata a Lucio Dalla, del 18 novembre 2011. Un attento ascolto della canzone parla, infatti, di \"panchine\", che in Piazza Maggiore sarebbero i gradoni della Basilica di San Petronio, ma di contro parla di \"gatti che non han padrone\" (non c'\u00e8 mai stata infatti in piazza alcuna colonia felina).\nDurante il mese di luglio in Piazza Maggiore ha luogo una rassegna cinematografica promossa dalla Cineteca di Bologna e dal Comune, intitolata \"Sotto le stelle del Cinema\". Nella piazza viene allestito un cinema all'aperto in grado di ospitare fino a 4000 posti a sedere.\nLa sera del 2 agosto di ogni anno, in Piazza Maggiore si tiene il concerto finale del Concorso internazionale di composizione \"2 Agosto\", evento finale della giornata di commemorazioni in ricordo della strage alla stazione di Bologna del 1980."}
{"id": "215426", "revid": "1529788", "url": "https://it.wikipedia.org/wiki?curid=215426", "title": "Tammuz", "text": ""}
{"id": "215428", "revid": "1503590", "url": "https://it.wikipedia.org/wiki?curid=215428", "title": "Tammuz (mese)", "text": "Tammuz o Tamuz, in ebraico \u05ea\u05de\u05d5\u05d6, \u00e8 il decimo mese del calendario ebraico (undicesimo negli anni embolismici), corrispondente all'incirca al periodo giugno - luglio. Negli anni embolismici \u00e8 spostato in avanti di circa 20 giorni, passando dal novilunio di giugno a quello di luglio."}
{"id": "215438", "revid": "84604", "url": "https://it.wikipedia.org/wiki?curid=215438", "title": "Guano", "text": "Il guano (dallo spagnolo \"huano\", a sua volta dal quechua \"wanu\") \u00e8 costituito dagli escrementi degli uccelli marini e dei pipistrelli. Se ne trovano in grande quantit\u00e0 su alcune isole e coste sudamericane, in particolare del Cile e del Per\u00f9.\nIl guano \u00e8 noto per essere un potente concime organico: esso \u00e8 composto da ossalato e urato d'ammonio, fosfati, nonch\u00e9 alcuni sali minerali e impurit\u00e0. Il guano contiene anche un'alta concentrazione di nitrati. Non \u00e8 consigliabile l'abuso nella fase di concimazione del terreno.\n\u00c8 utilizzato in molti settori dell'agricoltura. Camillo Benso conte di Cavour fu il primo ad importare il guano in Piemonte ed a utilizzarlo con successo nel Vercellese.\nSi trova in commercio solitamente in forma granulare, tipicamente in soluzione; \u00e8 particolarmente indicato come concime per la coltivazione dell'orto e del giardino.\nNel XIX secolo prima dell'avvento dei concimi chimici industriali, fu una componente importante del commercio tra la sponda dell'Oceano Pacifico dell'America Meridionale e l'Europa.\nIl guano era raccolto da societ\u00e0 private o pubbliche sulle coste del Per\u00f9, sulle sue isole e le sue coste rocciose. Un esempio di sfruttamento \u00e8 quello di Navassa, nel Mar dei Caraibi.\nI cormorani guanay sono tra i pi\u00f9 grandi produttori di guano, ed i loro escrementi sono pi\u00f9 ricchi di sostanze azotate di tutte le altre specie di uccelli marini. Tra il 1840 e il 1879 lo sfruttamento economico del guano del Per\u00f9 gener\u00f2 un'enorme ricchezza, in quanto godeva di un regime di quasi monopolio sul mercato mondiale dei fertilizzanti. Alcuni uomini d'affari impegnati nel suo sfruttamento, come il francese Auguste Dreyfus, accumularono enormi patrimoni con la sua estrazione e commercializzazione. Il guano \u00e8 stato anche utilizzato per la realizzazione di utensili come piatti e piccole ciotole. \nDa menzionare anche il guano di pipistrello naturalmente presente nelle caverne in cui abitano le colonie composte da numerosissimi esemplari di tale mammifero dell'ordine dei chirotteri. Depositatosi nel corso di anni sul suolo di grotte e caverne il guano di pipistrello si trova ormai in forma fossilizzata (importanti giacimenti sono presenti in Africa, Sudamerica ed Asia)."}
{"id": "215439", "revid": "11557", "url": "https://it.wikipedia.org/wiki?curid=215439", "title": "Av (mese ebraico)", "text": ""}
{"id": "215441", "revid": "14691", "url": "https://it.wikipedia.org/wiki?curid=215441", "title": "Buggles", "text": ""}
{"id": "215444", "revid": "799790", "url": "https://it.wikipedia.org/wiki?curid=215444", "title": "The Age of Plastic", "text": "The Age of Plastic \u00e8 l'album d'esordio del gruppo britannico The Buggles, pubblicato su vinile dall'etichetta discografica Island Records nel 1980 e anticipato dal singolo \"Video Killed the Radio Star\" ().\nStoria.\n\u00c8 un concept album pop di Trevor Horn e Geoffrey Downes, basato sul tema fantascientifico della vita nel futuro, in un mondo di tecnologie contemporaneamente sorprendenti e inquietanti.\nViene generalmente considerato una pietra miliare della musica pop. L'atmosfera futuristica viene creata soprattutto con l'uso di strumenti che alla fine degli anni settanta erano all'avanguardia, come sintetizzatori e \"drum machine\". Il risultato fu molto probabilmente una fonte d'ispirazione importante per molta della new wave e della musica elettronica degli anni ottanta-novanta, e si affianca al lavoro di Brian Eno anticipando in parte quello di artisti come, Gary Numan, Depeche Mode e molti altri. Una delle opere che hanno maggiormente ispirato il concetto di \"The Age of Plastic\" \u00e8, probabilmente, \"I Robot\" degli Alan Parsons Project ().\nI testi sono fantascientifici, ad esempio, quello di \"Kid Dynamo\" parla dell'effetto negativo dei mass media sulla fantasia e l'immaginazione umani mentre \"I Love You (Miss Robot)\" tratta la dipendenza dalla tecnologia.\nNonostante la registrazione originale sia analogica, anche la qualit\u00e0 del suono \u00e8 ampiamente al di sopra degli standard dell'epoca.\nL'album, pubblicato in seguito al grande successo del singolo \"Video Killed the Radio Star\" (1979), che aveva raggiunto i primi posti in molti paesi, tuttavia non riusc\u00ec a scalare le classifiche, anche perch\u00e9 gli altri singoli estratti non ottennero grandi riscontri.\n\"Video Killed the Radio Star\" e \"The Age of Plastic\" procurarono una grande visibilit\u00e0 a Horn e Downes, che poco tempo dopo la pubblicazione del loro album di debutto furono invitati da Chris Squire a unirsi al gruppo \"progressive\" degli Yes. L'album che ne risult\u00f2, \"Drama\", ricorda per qualche aspetto \"The Age of Plastic\", anche nei testi: la tecnologia torna in brani come \"Machine Messiah\" o \"Into the Lens (I Am a Camera)\".\nTracce.\nLP (Island Records IPLS 9587)\nCD.\nIsland Records 546 274-2 e IMCD 261, a partire dalla versione rimasterizzata del 2000."}
{"id": "215445", "revid": "78273", "url": "https://it.wikipedia.org/wiki?curid=215445", "title": "Giovanni Nepero", "text": ""}
{"id": "215446", "revid": "1632387", "url": "https://it.wikipedia.org/wiki?curid=215446", "title": "Sepultura", "text": "I Sepultura sono un gruppo musicale thrash metal brasiliano, formatosi a Belo Horizonte nel 1984.\nSono considerati una delle maggiori band esponenti del metal estremo, che, sapendo spaziare tra i diversi generi, partendo inizialmente da un thrash metal primitivo degli esordi che ha incorporato altre forme quali il death, l'alternative metal e, in tempi successivi, il groove, hanno cos\u00ec creato uno stile sempre pi\u00f9 variegato e creativo.\nIl loro nome vuol dire \"tomba\" in portoghese, e fu scelto dal fondatore ed ex frontman Max Cavalera mentre traduceva la canzone dei Mot\u00f6rhead \"Dancing on Your Grave\".\nCon gli album \"Beneath the Remains\" e \"Arise\", pubblicati rispettivamente nel 1989 e nel 1991, la band raggiunse il suo apice compositivo. Sar\u00e0 invece l'album \"Roots\", edito dalla Roadrunner Records nel 1996 ad avere il maggior successo commerciale raggiungendo anche la posizione numero 27 nella classifica Billboard 200.\nNel 1996 il leader del gruppo, Max Cavalera, usc\u00ec dal gruppo per dissidi manageriali degli altri membri con sua moglie Gloria Cavalera e form\u00f2 i Soulfly l'anno seguente. Al suo posto viene ingaggiato (inizialmente anche come chitarrista) lo statunitense Derrick Green alla voce, con cui la band ha registrato finora nove album in studio.\nStoria del gruppo.\nGli inizi (1984-1986).\nLa band fu formata a Belo Horizonte da due fratelli, i giovani Max ed Igor Cavalera. I due, rispettivamente chitarrista e batterista, scelsero di iniziare a suonare dopo la morte del padre, evento che non solo segn\u00f2 profondamente i fratelli, ma che lasci\u00f2 la famiglia in pesanti difficolt\u00e0 economiche. Al neonato gruppo si aggiunse presto un amico e coetaneo dei due, il cantante Wagner \"Antichrist\" Lamounier, che aveva gi\u00e0 avuto esperienze in altri gruppi, seguito dal bassista Roberto Raffan e dal secondo chitarrista C\u00e0ssio, tutti giovani musicisti che vivevano nel quartiere dei fratelli. Alla seconda chitarra subentr\u00f2 nel giro di poche prove Roberto UFO, ma le condizioni economiche dei fratelli non permisero a Igor di acquistare un drumkit valido; la band inizi\u00f2 quindi a provare a casa di un batterista locale, Beto Pinga, che era pi\u00f9 anziano rispetto ai membri della band ma era l'unico provvisto di una batteria decente. Costui rimase nella band finch\u00e9 Igor non riusc\u00ec a permettersi una batteria, suonando in un paio di show. Poco tempo dopo, la band fu abbandonata da Raffan e UFO, sostituiti rispettivamente da Paulo Jr. e Jairo Guedz. Nel 1985 Lamounier lasci\u00f2 il gruppo per alcuni diverbi con i due fratelli, formando i Sarc\u00f3fago, e Max inizi\u00f2 a cantare.\nDopo poco tempo e una gavetta nei festival punk e metal locali, come ad esempio al \"Metal B.H. Festival\", riuscirono ad ottenere un contratto con la piccola Cogumelo Records, nata dall'omonimo negozio di dischi di Belo Horizonte\nLa loro prima uscita discografica, \"Bestial Devastation\", fu uno split-LP con i conterranei Overdose (la cui \"met\u00e0\" era intitolata \"S\u00e9culo XX\"), che fu seguito immediatamente da un tour brasiliano. L'uscita seguente \"Morbid Visions\" (1986), contenente classici come \"Troops of Doom\", \"Show Me The Wrath\" e \"Mayhem\", fece subito notare ad un pubblico pi\u00f9 esteso le potenzialit\u00e0 di questa band emergente.\nDopo questo album il chitarrista Jairo Guedz lasci\u00f2 la band e fu sostituito da Andreas Kisser.\nFino ad allora il gruppo era orientato su un classico death metal abbastanza grezzo e violento, con testi incentrati su temi blasfemi e anti-cristiani tipici dei primi Slayer e Venom: la band abbandoner\u00e0 successivamente queste tematiche cercando di giustificarle come errori di giovent\u00f9 e per dedicarsi a temi riguardanti soprattutto la politica.\nIn alcune esibizioni dal vivo e shooting fotografici del biennio 1985-1986, alcuni componenti indossano maglie con delle svastiche e, nel 2021, Igor Cavalera ha chiarito in una intervista che lo facevano per un puerile desiderio di stupire e per imitare i Sex Pistols ma che non ci fosse nessuna volont\u00e0 di apologia del nazismo.\nPrimi successi (1987-1996).\nIl secondo album, \"Schizophrenia\" (1987), riscosse un grandissimo successo di critica e fu un ottimo biglietto da visita per ottenere il contratto con la ben nota Roadrunner Records, che ristamp\u00f2 \"Schizophrenia\" per distribuirlo in tutto il mondo.\nI Sepultura ottennero cos\u00ec un numero sempre crescente di fan, consolidandoli con \"Beneath the Remains\" (1989), che fu seguito da un lungo tour europeo.\nDopo la pubblicazione nel 1991 di \"Arise\", primo album inciso fuori dal Brasile, i Sepultura si trasferirono a Phoenix, Arizona, e diventarono una delle metal band pi\u00f9 famose degli anni novanta.\n\"Chaos A.D.\" (1993) fu un altro successo in ambito metal, e fu senz'altro uno dei dischi thrash/death con produzione migliore degli anni novanta, caratterizzata da una chitarra granitica e da suoni in generale cristallini e rifiniti.\nQuesta direzione fu mantenuta anche nell'album seguente, \"Roots\" (1996), nel quale la band speriment\u00f2 innovativi elementi estrapolati dalla musica degli indigeni brasiliani con ritmi tribali e un gran numero di percussioni. Questa la direzione che seguir\u00e0 Max Cavalera nei suoi Soulfly.\nLa dipartita di Max Cavalera (1996).\nAl culmine del successo dei Sepultura, per\u00f2, una serie di eventi port\u00f2 alla rottura della band. Nel 1996, poco prima di esibirsi al Monsters of Rock Festival a Donington, la moglie di Max Cavalera, nonch\u00e9 manager della band, Gloria, fu colpita dalla morte del figlio ventunenne Dana Wells (D-Low) coinvolto in un incidente stradale.\nMax e Gloria lasciarono il resto della band per fare ritorno in America, e i Sepultura dovettero suonare per la prima volta in tre.\nSi diceva che ci fosse qualche tensione all'interno della band alla fine del 1996, e al termine di un tour di successo nel Regno Unito, alla Brixton Academy il 16 dicembre 1996, la band disse a Max che non avrebbero rinnovato il contratto con Gloria. Max Cavalera lasci\u00f2 il gruppo (andando a formare i Soulfly), e gli altri annunciarono che avrebbero continuato sotto il nome di Sepultura e che avrebbero cercato un rimpiazzo.\nUna registrazione dell'ultimo show di Max con la band fu pubblicata nel 2002 in un album live (\"Under a Pale Grey Sky\") dalla precedente etichetta, la Roadrunner Records, nonostante il diniego dei membri del gruppo.\nLa pausa temporanea ed il declino (1998-2005).\nDopo due anni di inattivit\u00e0 venne arruolato il cantante Derrick Green e i Sepultura pubblicarono nel 1998 l'album \"Against\" che fu commercialmente di minor successo rispetto ai suoi due predecessori. Nel 2001 la band pubblic\u00f2 l'ottavo l'album \"Nation\", di maggior successo commerciale rispetto al precedente.\nDal punto di vista creativo, i due dischi andarono incontro a forti critiche dalla stampa musicale, giudicandoli inferiori rispetto ai precedenti lavori con Cavalera alla voce.\nDopo la registrazione dell'EP \"Revolusongs\" (2002) contenente molte cover, la band pubblic\u00f2 nel 2003 l'album \"Roorback\", anche questo malvisto dalla critica.\nNel 2005 \u00e8 stato pubblicato il doppio CD live intitolato \"Live in S\u00e3o Paulo\", distribuito anche in DVD.\n\"Dante XXI\" e \"A-Lex\" (2006-2009).\nIl 15 marzo 2006 \u00e8 stato pubblicato il decimo album \"Dante XXI\". Nel successivo tour internazionale di presentazione del disco alla batteria ha suonato Roy Mayorga, ex batterista dei Soulfly, perch\u00e9 Igor Cavalera aveva deciso di prendersi un periodo di pausa, in attesa della nascita del figlio. Il 12 giugno dello stesso anno vengono ufficializzati l'abbandono di Igor Cavalera, a causa di contrasti con gli altri membri, e l'ingresso del batterista Jean Dolabella.\nNel giugno 2007 i fratelli Max e Igor Cavalera decisero di tornare a collaborare insieme per la prima volta dopo dieci anni, fondando i Cavalera Conspiracy.\nIl 26 gennaio 2009 la band ha pubblicato l'album \"A-Lex\". Particolarit\u00e0 di questo disco sar\u00e0 soprattutto sulle tematiche trattate ed ispirate al libro \"Arancia Meccanica\" di Anthony Burgess dal quale \u00e8 stato tratto l'omonimo film diretto dal regista Stanley Kubrick.\nAnni duemiladieci (2011-2019).\nIl 17 giugno del 2011 la band ha pubblicato il suo dodicesimo album in studio, intitolato \"Kairos\", promosso da una tourn\u00e9e mondiale. In seguito, il batterista Jean Dolabella lascia la band per motivi familiari e per problemi legati ad accordi economici con il manager della band, venendo sostituito da Eloy Casagrande.\nIl 25 ottobre 2013 la band pubblica un nuovo album, \"The Mediator Between the Head and Hands Must Be the Heart\", il secondo per la Nuclear Blast con il produttore di Roots Ross Robinson. Il 20 ottobre 2014 l'etichetta Som Livre ha reso disponibile digitalmente l'album \"Minisserie Dupla Identidade\", contenente la colonna sonora della miniserie televisiva brasiliana \"Dupla Identidade\", composta da Andreas Kisser ed eseguita dai Sepultura.\nIl 13 gennaio 2017 \u00e8 la volta del quattordicesimo album in studio, intitolato \"Machine Messiah\", prodotto in Svezia da Jens Bogren. In questo lavoro i Sepultura adottano in alcuni brani delle soluzioni musicali pi\u00f9 vicine al progressive metal, con l'inserimento di variegati elementi quali la chitarra acustica, il moog e i fiati e con un approccio della chitarra solista inedito per la band, con lunghi assoli melodici e tecnici. Una parte della critica musicale ha visto in questo disco una maggiore ispirazione e sperimentazione rispetto ai dischi precedenti.\n\"Quadra\" (2020-presente).\nIl 7 febbraio 2020 \u00e8 stata la volta del quindicesimo album \"Quadra\", prodotto nuovamente da Jens Borgen. Pur perdendo in parte alcuni elementi progressive metal che avevano contraddistinto il lavoro precedente, il disco prosegue la volont\u00e0 del gruppo di sperimentare ed evolvere le proprie sonorit\u00e0, facendo uso di elettronica e orchestrazioni. Per la prima volta nella storia della band appare inoltre una voce femminile, quella di Emmily Barreto, che duetta con Green nel brano \"Fear, Pain, Chaos, Suffering\".\nIn seguito alla necessit\u00e0 di isolamento e il divieto di effettuare concerti a causa della pandemia di COVID-19, a partire da aprile 2020 i Sepultura hanno inaugurato \"SepulQuarta\", podcast settimanale su YouTube dove raccontano episodi sulla storia del gruppo, oltre a invitare ospiti, rispondere alle domande dei fan e a suonare brani dal vivo.\nAd ottobre 2020 hanno registrato una cover di \"Tainted Love\" per la serie televisiva brasiliana \"Desalma\"; il brano, prodotto da Rafael Ramos, \u00e8 stato distribuito in forma solo digitale dalla Som Livre.\nA febbraio 2021 la DC Comics hanno annunciato il lancio di una serie di fumetti intitolata \"Dark Nights: Death Metal\", il cui quinto volume \u00e8 stato dedicato ai Sepultura.\nA giugno 2021 viene annunciata la pubblicazione del disco live \"SepulQuarta\", per il successivo 13 agosto. Tale disco contiene le registrazioni di 15 brani suonati nel corso del podcast omonimo tra aprile e dicembre 2020. La caratteristica di queste esecuzioni \u00e8 che ogni brano ha un musicista ospite e che l'esecuzione \u00e8 avvenuta \"a distanza\". Infatti, a causa del lockdown imposto per fronteggiare la pandemia da coronavirus, ogni musicista ha suonato a casa propria, collegato in videoconferenza con gli altri.\nA luglio 2021 il magazine americano \"Modern Drummer\" ha annunciato che il batterista dei Sepultura, Eloy Casagrande, \u00e8 stato votato dai propri lettori come il miglior batterista metal del 2020.\nImpegno per l'ambiente ed i diritti umani.\nI Sepultura hanno pi\u00f9 volte manifestato attenzione verso le tematiche ambientali e legate ai diritti umani. Ad esempio nel videoclip di \"Convicted in Life\" appaiono spezzoni di film che documentano abusi sugli animali, mentre con quello del brano \"Guardians of Earth\" affermano di voler attirare l'attenzione sulla lotta degli indigeni contro la deforestazione e dare voce alla ONG Amazon Frontlines.\nNel 1988, al termine di un concerto tenuto a Manaus, si erano fatti promotori di una campagna per piantare mille nuovi alberi e, nel 1999 a San Paolo, avevano ospitato sul palco alcuni rappresentanti di trib\u00f9 amazzoniche, per mettere in luce le loro problematiche."}
{"id": "215451", "revid": "1875018", "url": "https://it.wikipedia.org/wiki?curid=215451", "title": "Turms", "text": "Turms \u00e8 una divinit\u00e0 etrusca (Dio dei viaggi e del commercio). Turms \u00e8 il nome etrusco del dio greco Ermes e del dio romano Mercurio.\nLa sua effigie \u00e8 stata ritrovata su numerosi specchi, bronzetti, rilievi in terracotta e monete etrusche."}
{"id": "215454", "revid": "799790", "url": "https://it.wikipedia.org/wiki?curid=215454", "title": "Masamune Shirow", "text": "Biografia.\nNato a K\u014dbe, capitale della prefettura di Hy\u014dgo, ha studiato pittura a olio presso l'Universit\u00e0 delle arti di Osaka. Mentre frequentava il college svilupp\u00f2 un interesse per i manga che lo port\u00f2 a creare la sua prima opera completa: \"Black Magic\", che venne pubblicata nella fanzine di fumetti \"Atlas\". Il suo lavoro cattur\u00f2 l'occhio del presidente della Seishinsha, Harumichi Aoki, che si offr\u00ec di pubblicarlo.\nIl risultato fu \"Appleseed\", un volume dalla trama densa ambientato in un futuro ambiguo. La storia fece sensazione e vinse nel 1986 il Premio Seiun per il miglior manga. Dopo una ristampa professionale di \"Black Magic\" e un secondo volume di \"Appleseed\", nel 1986 pubblic\u00f2 il manga \"Dominion\". Seguirono altri due volumi di \"Appleseed\" prima che iniziasse il lavoro su \"Ghost in the Shell\".\nDistribuzione in Italia.\nIn Italia le sue opere furono inizialmente pubblicate dalla fallita Granata Press (\"Black Magic\" e \"Dominion\" come monografici, \"Appleseed\" all'interno della rivista-contenitore \"Zero\", mai completato).\nIn seguito Star Comics serializz\u00f2 \"Ghost in the Shell\" all'interno della rivista-contenitore \"Kappa Magazine\" (rinominandolo \"Squadra speciale Ghost\"), in cui vennero pubblicati anche \"Dai Gassaku\" ed \"Exon Depot 3: ARMS\", mentre pubblic\u00f2 \"Orion\" in due volumetti monografici, \"Appleseed\" in quattro volumi e \"Dominion Conflict One\" in un volumetto.\n\"Appleseed\" \u00e8 stato ripubblicato in Italia da d/visual in una edizione completamente nuova, con senso di lettura originale e senza adattamenti onomatopeici per volere dello stesso autore. In modo simile viene riadattato e pubblicato dalla Star Comics \"Ghost in the Shell\" in volume unico, cos\u00ec come i volumi seguenti \"1.5: Human Error Processer\" e \"2: Man-Machine Interface\".\nFama.\nMasamune Shirow \u00e8 uno dei creatori di manga pi\u00f9 famosi nel mondo. Per un certo periodo fu addirittura pi\u00f9 popolare all'estero che in Giappone. Fu tra i primi artisti ad essere pubblicato negli Stati Uniti grazie alla somiglianza tra il suo stile e quello dei fumetti tradizionali americani. Parte della sua popolarit\u00e0 \u00e8 dovuta anche al film \"Ghost in the Shell\" che \u00e8 tratto dall'omonimo manga di Masamune Shirow con la regia di Mamoru Oshii.\n\u00c8 noto anche per non aver mai completato per intero le storyline di alcune delle sue pi\u00f9 note opere, quali \"Appleseed\", \"Dominion\", \"Black Magic\" e \"Ghost in the Shell\"."}
{"id": "215460", "revid": "34392", "url": "https://it.wikipedia.org/wiki?curid=215460", "title": "Sachertorte", "text": ""}
{"id": "215461", "revid": "37401", "url": "https://it.wikipedia.org/wiki?curid=215461", "title": "Erzs\u00e9bet B\u00e1thory", "text": "Lei e quattro suoi collaboratori furono accusati di aver torturato e ucciso centinaia di giovani donne. Le vittime oscillerebbero tra le 100 accertate e altre 300 di cui era fortemente sospettata all'epoca; secondo un diario trovato durante la perquisizione in casa sua, le vittime sarebbero 650, e ci\u00f2 farebbe di lei la peggiore e pi\u00f9 prolifica assassina seriale mai esistita; ma gli storici tengono per vera la stima delle 100/300 vittime e sono scettici circa la veridicit\u00e0 e/o esistenza di questo diario.\nBiografia.\nGiovinezza.\nErzs\u00e9bet nacque nel 1560 a Ny\u00edrb\u00e1tor, un villaggio nel nord-est dell'attuale Ungheria, ma venne allevata nella propriet\u00e0 di famiglia di Ecsed in Transilvania (odierna Romania). La sua famiglia, i B\u00e1thory-Ecsed e i B\u00e1thory-Somly\u00f3, faceva parte delle casate protestanti ungheresi. L'albero genealogico dei B\u00e1thory comprendeva vari eroi di guerra protettiva contro i turchi osmani, un cardinale e un re di Polonia. Nella sua famiglia, a causa della consanguineit\u00e0 (anche il padre aveva sposato una sua cugina), non mancavano malattie del sistema nervoso: molti suoi membri mostravano segni di epilessia, schizofrenia e altri disturbi mentali.\nFin da bambina, ella dava segni di squilibrio passando repentinamente dalla quiete alla collera. All'et\u00e0 di circa sei anni, stando alla leggenda fu testimone di un fatto che lasci\u00f2 su di lei una traccia indelebile: un gruppo di zingari venne invitato nella sua casa per intrattenere la corte; uno di essi venne per\u00f2 condannato a morte per aver venduto i figli ai turchi. Le sue grida lamentose giunsero fino al castello, attirando l'attenzione di Erzs\u00e9bet, la quale, all'alba, fugg\u00ec dal castello per vedere l'esecuzione della condanna: dei soldati tagliarono il ventre di un cavallo legato a terra, il condannato venne preso e infilato nel ventre, rimase fuori solo la testa, poi un soldato ricuc\u00ec il ventre del cavallo con il condannato al suo interno. Nel 1571, all'et\u00e0 di 11 anni, fu promessa in sposa al conte Ferenc N\u00e1dasdy, di cinque anni pi\u00f9 grande di lei, e and\u00f2 a vivere nel castello di N\u00e1dasdy di S\u00e1rv\u00e1r nel Transdanubio, presso il confine austriaco.\nAll'et\u00e0 di 13 anni, incontr\u00f2 un suo cugino, il principe di Transilvania, il quale, sotto i suoi occhi, fece tagliare naso e orecchie a 54 persone sospettate di aver fomentato una ribellione dei contadini. L'8 maggio 1575, all'et\u00e0 di quindici anni, spos\u00f2 il fidanzato, Ferenc N\u00e1dasdy, a Vranov nad Top\u013eou (Varanno), presso Pre\u0161ov, nell'attuale Slovacchia nord-orientale. Al matrimonio fu invitato persino il sovrano del Sacro Romano Impero Massimiliano II, il quale, tuttavia, causa la lontananza, non pot\u00e9 partecipare, ma invi\u00f2 una delegazione con un costoso gioiello come regalo di nozze.\nVita coniugale.\nIl marito aveva studiato a Vienna, dove si era dimostrato un buon atleta; inoltre faceva all'epoca parte di un gruppo di spadaccini noto come il \"Terribile Quintetto\". Amava torturare i servi, senza per\u00f2 ucciderli: una delle sue torture preferite consisteva nel cospargere di miele una ragazza nuda e lasciarla legata vicino alle arnie di sua propriet\u00e0. Essendo N\u00e1dasdy quasi sempre lontano da casa per combattere i turchi, la responsabilit\u00e0 del castello di S\u00e1rv\u00e1r era affidata ad Erzs\u00e9bet.\nErzs\u00e9bet amava vestirsi da maschio ma nel contempo era ossessionata dalla sua bellezza femminile. Verso i 18-19 anni ebbe una figlia da una relazione illegittima e la affid\u00f2 a un contadino. Nella leggenda popolare si dice che questa bambina sia la progenitrice di alcune delle famiglie pi\u00f9 antiche della zona, quali i Mansfeld, i Riddler e gli Helbinger. Nei primi dieci anni di matrimonio non ebbe figli, ma nei nove anni seguenti partor\u00ec tre figlie e un figlio. Fu una madre molto protettiva e gest\u00ec bene la servit\u00f9 del castello.\nPresunto sadismo e magia nera.\nPer passare il tempo quando il marito era lontano da casa, Erzs\u00e9bet cominci\u00f2 a far visite alla contessa Karla, sua zia, ed a partecipare alle orge da lei organizzate. Conobbe nello stesso periodo Dorothea Szentes, un'esperta di magia nera che incoraggi\u00f2 le sue tendenze sadiche. Dorothea, conosciuta come Dorka, e il suo servo Thorko le insegnarono i segreti e le pratiche della stregoneria.\nEcco cosa scrive in una lettera al marito: \nErzs\u00e9bet riteneva un affronto intollerabile la fuga di una serva e la punizione era quasi sempre la morte. Una sera, una ragazza di dodici anni, Dora, riusc\u00ec a fuggire dal castello con indosso solo una lunga camicia bianca. Venne presa poco dopo e condotta dalla contessa, la quale la costrinse ad entrare in una gabbia cilindrica troppo stretta per sedersi e troppo bassa per stare in piedi. La gabbia venne quindi sollevata da terra tramite delle carrucole e spinta contro dei paletti appuntiti. Il valletto nano al servizio di Erzs\u00e9bet, Ficzk\u00f3, manovr\u00f2 le corde in modo che la gabbia oscillasse: in questo modo, il corpo venne fatto a pezzi. In un'altra occasione, in pieno inverno, fece condurre nel cortile, sotto la sua finestra, delle ragazze denudate. Ordin\u00f2 quindi di versare acqua su di loro. Le ragazze morirono per assideramento.\nSuo marito non era inferiore a lei in quanto a crudelt\u00e0: una volta ai due sposi venne il sospetto che una serva si fosse finta malata, le fecero cos\u00ec infilare tra le dita dei pezzi di carta impregnati d'olio ai quali fu poi dato fuoco; dopo questo fatto ben pochi osarono dichiararsi ammalati. I segni della sua pazzia si palesavano sulle sue serve, castigate sempre pi\u00f9 duramente per i loro errori.\nSotto tortura, dei testimoni affermarono che un giorno, dopo aver percosso una domestica, alcune gocce di sangue di questa colarono sulla mano della contessa. La B\u00e1thory credette, in seguito, che in quel punto specifico della mano la sua pelle fosse ringiovanita. Chiese agli alchimisti delucidazioni. Costoro, pur di compiacerla, si inventarono la leggenda che raccontava di una giovane vergine il cui sangue aveva avuto effetti analoghi sull'epidermide raggrinzita di un aristocratico. La B\u00e1thory fin\u00ec con il convincersi che fare abluzioni nel sangue di giovani vergini (in particolare della sua stessa classe sociale), o berlo quando queste fossero state particolarmente avvenenti, le avrebbe garantito la giovinezza eterna.\nSi stima che abbia cominciato ad uccidere nel periodo tra il 1585 e il 1610. Il marito ed i parenti sapevano delle sue inclinazioni sadiche, ma non intervennero. Cominci\u00f2 a torturare e ad uccidere barbaramente giovani contadine, e in seguito, anche le figlie della piccola nobilt\u00e0. Infatti, nel 1609 Erzs\u00e9bet istitu\u00ec, nel suo castello, un'accademia che aveva, come fine apparente, l'educazione di ragazze provenienti da famiglie agiate. Prese a tradimento, le sue vittime venivano spogliate, incatenate a capo in gi\u00f9, quindi, seviziate. Le loro gole venivano recise e il sangue fluiva, pronto per essere raccolto e usato da Erzs\u00e9bet. Si narra che la Contessa abbia fatto costruire da un orologiaio svizzero un marchingegno chiamato \"vergine di ferro\" (simile alla futura vergine di Norimberga), la quale aveva la forma di una donna dai lunghissimi capelli biondo argenteo (probabilmente sul modello di qualche fanciulla uccisa da lei stessa) che arrivavano fino quasi ai piedi. Ogni qualvolta una ragazza le si avvicinava, la vergine di ferro alzava le braccia e stringendola in una morsa mortale la uccideva, trapassandola con dei coltellacci acuminati fuoriusciti dal petto.\nLa fine.\nQuando le denunce per le sparizioni delle giovani aristocratiche arrivarono alla Chiesa cattolica, l'imperatore Mattia II (che era molto meno ricco della contessa ungherese) intervenne ordinando un'indagine sulla nobildonna. Gli inviati dell'imperatore entrarono di nascosto nel castello e colsero sul fatto la B\u00e1thory mentre torturava alcune ragazze; trovarono anche in molte stanze e nelle prigioni diversi cadaveri straziati e donne ancora vive con parti del corpo amputate. Fu incriminata e murata viva in una stanza del suo stesso castello, con un foro per ricevere il cibo. Mor\u00ec quattro anni pi\u00f9 tardi, lasciandosi morire di fame in quella cella. Altre quattro persone, tra cui la fedelissima domestica Ilona Jo\u00f3 e l'amante L\u00e1szl\u00f3, un esponente della piccola nobilt\u00e0 locale, furono condannati come suoi complici e torturati con le seguenti sentenze: Ficzk\u00f3 venne decapitato e gettato nel fuoco, Ilona Jo\u00f3 ebbe le dita amputate e fu bruciata viva assieme a Dorka. Katalyna Beniezky, la meno cattiva del gruppo della contessa B\u00e1thory, ebbe una condanna pi\u00f9 mite, perch\u00e9 ella si limitava a nascondere i cadaveri delle fanciulle uccise e a volte, finch\u00e9 erano ancora in vita, cercava di dar loro da mangiare a rischio della sua stessa vita.\nNon \u00e8 mai stato chiarito il numero esatto delle sue presunte vittime, ma dai suoi diari (presumibilmente falsificati) e dai suoi appunti emergono 650 nomi accuratamente trascritti. Se questi nomi fossero esattamente quelli di tutte le sue vittime, ci\u00f2 farebbe di lei la pi\u00f9 efferata e pi\u00f9 grande assassina seriale della storia. Ma, come indicato sopra, gli storici hanno ridotto le vittime entro un numero compreso tra le 100 e le 300 circa. La sua storia sfuma nella leggenda ed \u00e8 condita di tradizioni popolari. Secondo le calunnie Erzs\u00e9bet B\u00e1thory \u00e8 infatti diventata un personaggio di culto dell'immaginario vampiresco."}
{"id": "215462", "revid": "34392", "url": "https://it.wikipedia.org/wiki?curid=215462", "title": "Sacher-Torte", "text": ""}
{"id": "215473", "revid": "124858899", "url": "https://it.wikipedia.org/wiki?curid=215473", "title": "Sabrina Harman", "text": "Biografia.\nEx pizzaiola nel suo paese natale, \u00e8 stata giudicata colpevole in quanto coinvolta nello scandalo delle torture di Abu Ghraib. La Corte marziale di Fort Hood, Texas, l'ha ritenuta responsabile di sei dei sette capi d'imputazione a suo carico. Sabrina \u00e8 ritratta in alcune foto in cui posa, fra l'altro, accanto a iracheni nudi costretti a formare uno sull'altro piramidi umane. I giudici hanno anche stabilito che fu lei a collegare i cavi elettrici a un prigioniero incappucciato e coperto di stracci, Satar Jabar, costretto a posare come un Cristo in croce, la cui foto \u00e8 diventata il simbolo della vicenda Abu Ghraib.\nDurante l'udienza Sabrina Harman ha chiesto scusa: \"Come soldato e membro della polizia militare, ho mancato di portare a termine i miei compiti e la missione di difendere e proteggere. Non ho deluso soltanto la gente in Iraq, ma ogni soldato che oggi presta servizio. Le mie azioni potenzialmente hanno provocato un aumento dell'odio e delle sommosse contro gli Stati Uniti, mettendo a repentaglio soldati e civili. Mi assumo la piena responsabilit\u00e0 delle mie azioni... Le decisioni che ho preso erano mie e soltanto mie\". La pena prevista poteva arrivare fino a cinque anni di reclusione, ma infine \u00e8 stata condannata a sei mesi di prigione."}
{"id": "215475", "revid": "1305772", "url": "https://it.wikipedia.org/wiki?curid=215475", "title": "Adapter pattern", "text": "Con il nome adapter, o adattatore si denota un \"design pattern\" utilizzato in informatica nella programmazione orientata agli oggetti. A volte viene chiamato \"wrapper\" (ovvero \"involucro\") per il suo schema di funzionamento.\nIl fine dell\"'adapter\" \u00e8 di fornire una soluzione astratta al problema dell'interoperabilit\u00e0 tra interfacce differenti. Il problema si presenta ogni qual volta nel progetto di un \"software\" si debbano utilizzare sistemi di supporto (come per esempio librerie) la cui interfaccia non \u00e8 perfettamente compatibile con quanto richiesto da applicazioni gi\u00e0 esistenti. Invece di dover riscrivere parte del sistema, compito oneroso e non sempre possibile se non si ha a disposizione il codice sorgente, pu\u00f2 essere comodo scrivere un \"adapter\" che faccia da tramite.\nL\"'Adapter\" \u00e8 un \"pattern\" strutturale che pu\u00f2 essere basato sia su classi che su oggetti.\nQuesto \"design pattern\" \u00e8 parte fondamentale della programmazione a oggetti ed \u00e8 stato formalizzato per la prima volta da Erich Gamma, Richard Helm, Ralph Johnson e John Vlissides - la cosiddetta \"Gang of Four\" - nel libro \"Design Patterns\".\nApplicabilit\u00e0.\nL'uso del pattern \"Adapter\" risulta utile quando interfacce di classi differenti devono comunque poter comunicare tra loro. Alcuni casi possono includere\nUn altro contesto \u00e8 quello in cui si desidera che l'invocazione di un metodo di un oggetto da parte dei \"client\" avvenga solo in maniera indiretta: il metodo \"target\" viene incapsulato all'interno dell'oggetto, mentre uno o pi\u00f9 metodi \"pubblici\" fanno da tramite con l'esterno. Questo consente alla classe di subire modifiche future mantenendo la retrocompatibilit\u00e0, oppure di implementare in un unico punto una funzionalit\u00e0 alla quale i \"client\" accedono tramite metodi pi\u00f9 \"comodi\" da usare e con \"signatures\" differenti.\nStruttura.\nIl pattern \"Adapter\" pu\u00f2 essere basato su classi, utilizzando l'ereditariet\u00e0 multipla per adattare interfacce diverse con il meccanismo dell'ereditariet\u00e0, oppure su oggetti con la composition, ovvero includendo l\u2019oggetto sorgente nell\u2019implementazione dell\u2019adapter..\nEsempi.\nPHP.\n// Esempio Adapter Pattern\ninterface IFormatPresaTedesca\n public function inserisciSpinaTedesca();\n public function inviaCorrente();\ninterface IFormatPresaItaliana\n public function inserisciSpinaItaliana();\n public function inviaCorrente();\n// Adaptee\nclass LavatriceTedesca implements IFormatPresaTedesca\n private $spinaInserita = FALSE;\n private $correntePresente = FALSE;\n public function inserisciSpinaTedesca()\n $this-&gt;spinaInserita = TRUE;\n echo \"Spina Tedesca inserita\\n\";\n \n public function inviaCorrente()\n if($this-&gt;spinaInserita)\n $this-&gt;correntePresente = TRUE;\n echo \"Corrente lavatrice Tedesca presente\\n\";\n else\n echo \"Corrente lavatrice Tedesca non presente\\n\";\n public function lava()\n if($this-&gt;correntePresente)\n echo \"Lavaggio iniziato\\n\";\n echo \"Lavaggio 25%\\n\";\n echo \"Lavaggio 50%\\n\";\n echo \"Lavaggio 75%\\n\";\n echo \"Lavaggio terminato\\n\";\n else\n echo \"Controllare presa\\n\";\n// Adapter\nclass AdattatorePresaTedesca implements IFormatPresaItaliana\n private $presa;\n public function __construct(IFormatPresaTedesca $presa)\n $this-&gt;presa = $presa;\n public function inserisciSpinaItaliana()\n echo \"Adattatore presa Tedesca inserito\\n\";\n $this-&gt;presa-&gt;inserisciSpinaTedesca();\n public function inviaCorrente()\n $this-&gt;presa-&gt;inviaCorrente();\n \n public function lava()\n $this-&gt;presa-&gt;lava();\nclass LavatriceItaliana implements IFormatPresaItaliana\n private $correntePresente = FALSE;\n private $spinaInserita = FALSE;\n public function inserisciSpinaItaliana()\n $this-&gt;spinaInserita = TRUE;\n echo \"Spina Italiana inserita\\n\";\n \n public function inviaCorrente()\n if($this-&gt;spinaInserita)\n $this-&gt;correntePresente = TRUE;\n echo \"Corrente lavatrice Italiana presente\\n\";\n else\n echo \"Corrente lavatrice Italiana non presente\\n\";\n public function lava()\n if($this-&gt;correntePresente)\n echo \"Lavaggio iniziato\\n\";\n echo \"Lavaggio 25%\\n\";\n echo \"Lavaggio 50%\\n\";\n echo \"Lavaggio 75%\\n\";\n echo \"Lavaggio terminato\\n\";\n else\n echo \"Controllare presa\\n\";\n// Client\nclass EseguiLavaggio\n private $lavatrice;\n private $lavatriceConAdattatore;\n public function __construct()\n echo \"---Lavaggio con Lavatrice Tedesca iniziato---\\n\";\n $this-&gt;lavatrice = new LavatriceTedesca();\n $this-&gt;lavatriceConAdattatore = new AdattatorePresaTedesca($this-&gt;lavatrice);\n $this-&gt;lavatriceConAdattatore-&gt;inserisciSpinaItaliana();\n $this-&gt;lavatriceConAdattatore-&gt;inviaCorrente();\n $this-&gt;lavatriceConAdattatore-&gt;lava();\n echo \"---Vestiti pronti---\\n\\n\";\n$lavaggio = new EseguiLavaggio();\n//Risultato: #quanton81\n//---Lavaggio con Lavatrice Tedesca iniziato---\n//Adattatore presa Tedesca inserito\n//Spina Tedesca inserita\n//Corrente lavatrice Tedesca presente\n//Lavaggio iniziato\n//Lavaggio 25%\n//Lavaggio 50%\n//Lavaggio 75%\n//Lavaggio terminato\n//---Vestiti pronti---"}
{"id": "215481", "revid": "287204", "url": "https://it.wikipedia.org/wiki?curid=215481", "title": "Camera", "text": "La camera \u00e8, in architettura, un sinonimo di stanza; per estensione, un luogo di riunione.\nDa tale concetto derivano:"}
{"id": "215487", "revid": "542320", "url": "https://it.wikipedia.org/wiki?curid=215487", "title": "Cathy Berberian", "text": "Biografia.\nNel 1949 Cathy Berberian and\u00f2 a studiare presso il Conservatorio G. Verdi di Milano. Cathy Berberian fu una figura di spicco della musica contemporanea a cavallo fra gli anni sessanta e settanta, insignita di prestigiosi premi, quali il Grammy Award nel 1972, 1973 e 1974 e il Grand Prix du Disque. Dal 1950 al 1964 \u00e8 stata sposata con il compositore italiano Luciano Berio.\nSi pu\u00f2 considerare come la pi\u00f9 popolare interprete delle opere vocali dell'avanguardia della seconda met\u00e0 del Novecento, essendosi anche sempre impegnata affinch\u00e9 cadessero i pregiudizi dell'\u00e9lite della musica classica nei confronti di quella popolare, comunicando al mondo la propria completa libert\u00e0 artistica.\nHa collaborato per alcuni anni con il complesso musicale Gruppo Musica Insieme di Cremona, diretto dal Maestro Giorgio Bernasconi, con il quale ha eseguito concerti di musica antica e contemporanea in tutto il mondo.\nHa cantato nelle sale da concerto e nei teatri pi\u00f9 importanti del mondo; in particolare opere di Monteverdi e opere di musica contemporanea, di tutti i compositori pi\u00f9 importanti della nostra epoca, tra i quali\nBruno Maderna, Luciano Berio, Luigi Nono, Luigi Dallapiccola, William Turner Walton, John Cage, Kurt Weill, Goffredo Petrassi, Sylvano Bussotti.\nBerberian \u00e8 stata una interprete stupefacente, poliglotta, fascinosa; riusciva a cantare, nella stessa sera, in cinque lingue diverse. \nMemorabile il suo Concerto a Milano, intitolato \"Da Monteverdi ai Beatles\", che, \n\u00c8 stata anche traduttrice e ha collaborato alla traduzione in italiano di lavori di Jules Feiffer e Woody Allen.\nNel 1963 canta nella prima esecuzione assoluta, al Teatro La Fenice di Venezia, di \"Esposizione\" di Luciano Berio.\nNel 1964 canta nella prima esecuzione, alla Philharmonic Hall di New York, di \"Elegy for J.F.K.\" di Igor Stravinsky.\nNello stesso anno canta nella premi\u00e8re, al Teatro La Fenice di Venezia, di \"Hyperion\" di Bruno Maderna.\nNel 1965 \u00e8 Justine/O/Juliette nella premi\u00e8re parziale, al Teatro Biondo di Palermo, di \"La passion selon Sade\" di Sylvano Bussotti.\nNello stesso anno canta nella prima esecuzione assoluta del Teatro La Fenice di Venezia di \"Deux pi\u00e8ces de chair\" di Sylvano Bussotti.\nNel 1966 canta nella prima esecuzione assoluta, al Teatro La Fenice, di \"Quintetto in quattro parti\" di Francesco Pennisi. Nello stesso anno ha pubblicato \"La nuova vocalit\u00e0 nell'opera contemporanea\" e ha composto il suo primo lavoro: \"Stripsody per voce sola\".\nNel 1967 tiene un concerto al Teatro La Fenice, all'interno della rassegna XXX Festival Internazionale di Musica Contemporanea.\nNel 1969 compone \"Morsica(t)hy\" per pianoforte.\nNel 1971 canta nella prima esecuzione assoluta, al Palazzo Darius di Chiraz-Persepoli (Iran), di \"Ausstrahlung\" di Bruno Maderna.\nNel 1972 \u00e8 la narratrice del balletto \"Laborintus\" al Covent Garden Royal Opera House di Londra. Nello stesso anno canta nella prima esecuzione assoluta in Italia del \"Recital I (For Cathy)\" di Luciano Berio, al Teatro di Palazzo Grassi a Venezia, nel quadro del XXXV Festival Internazionale di Musica Contemporanea del Teatro La Feniced in TV (programma Nazionale) a \"C'\u00e8 musica &amp; musica\" di Luciano Berio.\nNel 1973 \u00e8 protagonista di \"Recital I (For Cathy)\" di Luciano Berio alla Piccola Scala di Milano.\nNel 1978 canta i Folk Songs nel concerto \"Berio dirige Berio\" al Teatro La Fenice.\nNel 1980 canta in un concerto di musica contemporanea di Luciano Berio alla Piccola Scala di Milano.\nNel 1983 muore per infarto a 57 anni, il giorno prima di una esibizione. Viene sepolta al Cimitero Maggiore di Milano, ove in seguito i resti esumati vengono posti in una celletta.\nNel 1995 \u00e8 la voce registrata in \"Sequenza\" nel Balletto di Luciana Savignano, con musiche di Luciano Berio, al Teatro alla Scala.\nOpere.\nLuciano Berio, suo marito per 14 anni, compose per lei e con lei diversi lavori. Tra questi, \"Thema Omaggio a Joyce\", nel 1958; \"Visage\" e \"Circles\" nel 1960, \"Recital I for Cathy\" nel 1972. Oltre a Berio, scrissero espressamente per la sua voce compositori quali Sylvano Bussotti, John Cage, Hans Werner Henze e Igor Stravinskij.\nInterpret\u00f2 la voce dell'avanguardia novecentesca con splendide rappresentazioni come: \"Folk songs\", \"Beatles Arias\" uscito in Italia nel 2005, e sue proprie composizioni. La sua pi\u00f9 nota composizione \u00e8 \"Stripsody\" del 1966, lo stesso anno della \"Sequenza III\" di Berio, in cui fa brillare le sue doti vocali usando i suoni onomatopeici dei fumetti. Fu per\u00f2 anche apprezzata interprete di musica antica (in particolare musiche di Monteverdi), che affront\u00f2 con il massimo rigore. \nCome attrice, appare nella parte in bianco e nero del film underground del 1964 \"Rara Film\" di Sylvano Bussotti, regista e compositore che fu anche suo grande amico e le cui musiche sceniche interpret\u00f2 in tutto il mondo con grande successo."}
{"id": "215488", "revid": "1318658", "url": "https://it.wikipedia.org/wiki?curid=215488", "title": "Bursa", "text": "Bursa (anticamente \"Prusa\"), talvolta italianizzata in Brussa o \"Bursia\", \u00e8 una citt\u00e0 della Turchia di abitanti situata a sud del mar di Marmara e appoggiata alle pendici del Monte Uluda\u011f (l'antico Olimpo della Misia), alto metri e sede della pi\u00f9 importante stazione per gli sport invernali in Turchia.\nGeografia.\nAmministrativamente, Bursa costituisce uno dei comuni metropolitani della Turchia, il quarto per grandezza, nonch\u00e9 una delle citt\u00e0 pi\u00f9 industrializzate e culturalmente attive del paese. Il comune metropolitano \u00e8 costituito dalle aree urbane dei distretti di Gemlik, G\u00fcrsu, Kestel, Mudanya, Nil\u00fcfer, Osmangazi e Y\u0131ld\u0131r\u0131m. Il centro cittadino vero e proprio \u00e8 compreso nel distretto di Osmangazi.\nBursa fu la capitale dello Stato ottomano fra il 1326 e 1365. La citt\u00e0 \u00e8 frequentemente citata come \"Ye\u015fil Bursa\" (che significa \"Verde Bursa\") a causa dei numerosi parchi e giardini che permeano il tessuto urbano e delle vaste e variegate foreste che si estendono nella regione circostante.\nI mausolei dei primi sultani Ottomani si trovano a Bursa e numerosi edifici risalenti al periodo Impero caratterizzano ancora oggi la citt\u00e0.\nStoria.\nIl primo insediamento in zona di cui si ha notizia fu Cio, che Filippo V di Macedonia concesse al re di Bitinia Prusia I nel 202 a.C. per l'aiuto fornito contro Pergamo ed Heraclea Pontica (la moderna Karadeniz Ere\u011fli). Prusia ribattezz\u00f2 la citt\u00e0 col proprio nome: \"Prusa\"; la sua urbanistica venne curata nientedimeno che dall'estrema fantasia di Annibale Barca, il famoso generale che, esiliato, prov\u00f2 ad usare la propria immaginazione non in battaglia, bens\u00ec nella costruzione di un'acropoli. Prusa divenne una delle pi\u00f9 grandi citt\u00e0 della Misia e mantenne la sua importanza anche durante i periodi ellenistico, romano e bizantino.\nLa citt\u00e0 antica aveva importanti impianti termali fatti . Le terme sfruttavano le acque dell'Uludag, ricche di minerali e famose per i loro poteri curativi.\nLa sua collocazione lungo la famosa Via della Seta ha permesso a Prusa di essere come uno dei pi\u00f9 grandi centri del commercio della seta per tutto il periodo medievale.\nBursa fu strappata dal controllo bizantino nel 1326 e divenne la prima capitale dell'Impero ottomano. Il nuovo status provoc\u00f2 una notevole crescita urbana della citt\u00e0 per tutto il XIV secolo.\nL'impero conquist\u00f2 Edirne (Adrianopoli) nel 1365 e la elesse a citt\u00e0 capitale per l'amministrazione dei propri territori europei, ma nondimeno Bursa rimase il pi\u00f9 importante centro amministrativo e commerciale in Anatolia, anche dopo aver perso il suo status di capitale unica ottomana.\nIl sultano Bayezid I costru\u00ec a Bursa il K\u00fclliyesi Bayezid, un importante centro teologico, tra il 1390 ed il 1395 e la Ulu Camii (Grande Moschea) tra il 1396 ed il 1400.\nFu saccheggiata da Tamerlano nel 1402 \nDurante il periodo ottomano Bursa ha continuato ad essere la maggior fornitrice di prodotti in seta nell'Impero. A parte la produzione locale, la citt\u00e0 lavorava seta grezza importata dall'Iran e, occasionalmente, dalla Cina, ed era il principale centro di produzione di caffettani, cuscini, ricami ed altri prodotti di seta per i palazzi ottomani fino al XVII secolo. \nUn'altra produzione artigianale tradizionale della citt\u00e0 \u00e8 quella dei coltelli, tradizione che continua tutt'oggi.\nDurante il periodo ottomano Bursa fu il maggior centro di prodizione di carrozze dell'impero ed \u00e8 divenuta, nella seconda met\u00e0 del XX secolo, il maggior centro di produzione di veicoli a motore della moderna Turchia.\n\"Ye\u015fil Bursa\" si presenta oggi come una citt\u00e0 moderna al centro della quale sopravvive un centro storico con antiche moschee e frequentati mercati, principalmente il bazar coperto (Bursa Kapali \u00c7ar\u015f\u0131), il secondo per importanza della Turchia.\nSociet\u00e0.\nLa citt\u00e0 ha attratto numerosi rifugiati musulmani della penisola balcanica, tra i quali bosgnacchi, albanesi e pomacchi, arrivati in seguito alle guerre balcaniche. Migliaia di turchi di Bulgaria si stabilirono in citt\u00e0 a partire dagli anni 1980, in fuga dal loro paese di origine.\nEconomia.\nBursa \u00e8 sin dal 1968 il centro della produzione dell'Industria automobilistica della Turchia, vi si trovano infatti gli stabilimenti della Tofa\u015f FIAT, della Oyak Renault e della Karsan Peugeot, nonch\u00e9 numerose industrie che producono componentistica automobilistica, quali Bosch e Magneti Marelli.\nLe industrie tessile e alimentare sono altrettanto forti, con presenze della Coca Cola, Pepsi Cola ed altre marche di bevande, cos\u00ec come le industrie di alimentari freschi ed in scatola.\nBursa \u00e8 quindi stata un grande centro per la produzione e la lavorazione della seta, e nel ventunesimo secolo \u00e8 il pi\u00f9 importante centro della Turchia per i prodotti tessili, ma la citt\u00e0 \u00e8 conosciuta anche per il suo terreno fertile coltivato ad ulivi e per le sue attivit\u00e0 agricole, che negli ultimi decenni del secolo scorso e nei primi dell'attuale si sono viste sottrarre spazi a beneficio dell'espansione industriale e demografica.\nLa citt\u00e0 \u00e8 un'importante meta turistica sia per europei che per arabi, che la visitano soprattutto nel periodo estivo anche per salire sulla montagna e godere di temperature nel loro paese sconosciute.\nLe terme di Bursa sono state usate per scopi terapeutici sin dall'et\u00e0 romana; nel ventunesimo secolo, a parte gli hamam annessi agli hotel o quelli pubblici, l'Universit\u00e0 dell'Uluda\u011f ha un centro di terapia termale.\nNegli ultimi anni la citt\u00e0 si \u00e8 dotata di una linea di metropolitana chiamata \"Bursaray\" e ramificata in due parti alle estremit\u00e0.\nCultura.\nI personaggi del Teatro d'ombre Karag\u00f6z e Hacivat, molto popolari a Bursa, sono stati personaggi storici che hanno vissuto e sono stati sepolti nella citt\u00e0.\nEducazione.\nFondata nel 1975 come Universit\u00e0 di Bursa, l'Universit\u00e0 Uluda\u011f assunse la denominazione definitiva nel 1982 e nell'anno accademico 2005-2006 aveva un corpo studenti di unit\u00e0.\nGastronomia.\nDal punto di vista gastronomico, caratteristica produzione locale sono le \"kestane sekeri\" (Marron glac\u00e9) e soprattutto l'Iskender Kebap (Kebap di Alessandro), speciale kebap servito con salsa di pomodoro, yogurt e burro versato. Inoltre la produzione locale di pesche \u00e8 di fama internazionale. La regione intorno a Bursa \u00e8 inoltre il luogo di origine del formaggio Mihali\u00e7.\nSport.\nLa squadra di calcio cittadina, il Bursaspor, milita nella S\u00fcper Lig, il massimo campionato turco che ha vinto per la prima volta nella stagione 2009-2010. La squadra di pallacanestro, il Tofa\u015f S.K., \u00e8 stata per due volte campione di Turchia.\nNel 2006 Bursa ha ospitato i Campionati del mondo di corsa in montagna.\nAmministrazione.\nGemellaggi.\nBursa \u00e8 gemellata con 20 citt\u00e0 nel mondo:"}
{"id": "215492", "revid": "767487", "url": "https://it.wikipedia.org/wiki?curid=215492", "title": "Legendary Tales", "text": "Legendary Tales \u00e8 il primo album della band italiana Rhapsody, pubblicato nel 1997 sotto l'etichetta LMP. Il titolo dell'album significa \"Racconti leggendari\".\nIl disco.\nTutti i concept album dei Rhapsody of Fire raccontano una storia che si evolve per avvenimenti collegati tra loro. La storia (la prima delle due saghe proposte) inizia col primo CD raccontando le avventure di un \"Guerriero di Ghiaccio\".\nEmerald Sword Saga, Capitolo I\nUn guerriero di ghiaccio \u00e8 convocato al cospetto del suo destino per difendere Algalord e inizia il suo viaggio. Affronta un periodo invernale che plasma ancor pi\u00f9 il suo cuore e raggiunge la foresta di unicorni dove regna un mondo di pace. Tuttavia, nella sua anima c'\u00e8 solo il pensiero per la principessa Airin. In lui ribolle l'agognato desiderio di rivederla, ma l'obiettivo principale \u00e8 trovare la Spada di Smeraldo.\nIl guerriero si trova ad attraversare la pianura di Argon: questa fu la terra di immortali, in cui un giorno il suo spirito vivr\u00e0 eterno.\nTra le colline di Elgard e le antiche rovine di Kron, il guerriero dovr\u00e0 cercare la prima chiave per trovare la leggendaria spada magica.\nTra queste rovine cammina in laghi di sangue, con la sua gente in polvere, egli brama la gloria. Dopo aver attraversato ancora foreste alla ricerca della spada, trova la seconda chiave.\nIn sella al suo cavallo, il guerriero invoca gli d\u00e8i per aiutarlo nella sua missione. Menestrelli danzano attorno alle fiamme, raccontano di leggende allo splendere della luna. I cavalieri dormono accanto al fuoco mentre il guerriero sogna immagini terribili. L'alba arriva con il cinguettare degli uccelli e con esso termina anche un racconto, ma non il sogno di rivincita del guerriero di ghiaccio."}
{"id": "215505", "revid": "1305887", "url": "https://it.wikipedia.org/wiki?curid=215505", "title": "Napalm", "text": "Il Napalm \u00e8 un derivato dell'acido naftenico e dell'acido palmitico utilizzato per costruire bombe e mine incendiarie, oltre che come combustibile per lanciafiamme. I sali pi\u00f9 usati sono il naftenato di alluminio e il palmitato di sodio; il nome infatti deriva dalla fusione di \"na\"ftenico e \"palm\"itico. Si tratta di una emulsione altamente infiammabile che viene preparata poco prima dell'uso bellico e non pu\u00f2 essere conservata in alcun modo.\nStoria.\nL'invenzione del Napalm risale alla seconda guerra mondiale, precisamente al 1942, e avvenne ad opera di un team di scienziati guidati dal chimico statunitense Louis Fieser. Il primo agente gelificante utilizzato per la benzina fu il palmitato di sodio. Durante la seconda guerra mondiale i tedeschi usavano il naftenato di alluminio per gelificare la benzina, composto che veniva usato nei lanciafiamme per diminuire i vapori infiammabili che si formavano nel serbatoio, evitando che quest'ultimo potesse esplodere. Inoltre la presenza del sale d'alluminio ne aumentava il potere calorifico durante la combustione, cosa che non faceva il palmitato. Rispetto alla semplice benzina il napalm presenta inoltre il vantaggio di essere impermeabile all'acqua.\nDurante la seconda guerra mondiale fu sperimentato dagli Stati Uniti in Italia in pi\u00f9 occasioni: nello sbarco a Salerno del 9 settembre 1943 i lanciafiamme erano infatti a napalm; nell'inverno del 1944, in dieci giorni di bombardamento aereo presso il fiume Senio, in Romagna, durante l\"'Operazione Pancake\" furono colpiti settantaquattro obiettivi con oltre millecento tonnellate di bombe al napalm; il 12 ottobre 1944 i dintorni di Bologna furono bombardati al napalm con un'incursione di sessanta aeroplani, cui segu\u00ec la cattura di alcuni soldati tedeschi sopravvissuti, per verificare sia l'efficacia dell'arma sia il suo effetto psicologico sul nemico.\nIl primo uso registrato di bombe al napalm risale al 6 marzo 1944, durante un bombardamento su Berlino.\nDurante l'offensiva delle Ardenne fu bombardata con il napalm una cittadina tedesca al confine con il Belgio, ma un uso ben pi\u00f9 intenso si vide nell'agosto del 1944 in Bretagna, quando \u2014 durante l'assedio di Saint-Malo \u2014 il centro storico della citt\u00e0 (\"Intra Muros\") fu quasi totalmente distrutto da bombardamenti e incendi, causati da bombe al napalm e al fosforo. Le spaventose foto scattate dalla fotografa di guerra Elizabeth Lee Miller, che documentarono quanto avvenuto, furono pubblicate solo molti decenni dopo.\nTuttavia l'uso su larga scala del napalm avvenne nei bombardamenti di Tokyo in cui decine di km quadrati furono distrutti dal fuoco.\nDurante la guerra del Vietnam fu messa a punto una variante, denominata \"Napalm-B\", in cui al posto della benzina vi \u00e8 una miscela di polistirene in soluzione di benzene e benzina cui si aggiunge fosforo bianco, che facilita l'accensione durante la dispersione del gel nell'aria, aumentandone gli effetti.\nNella cultura di massa.\nNel film \"Apocalypse Now\" il tenente colonnello Kilgore cita il Napalm cos\u00ec:\nUn attacco aereo con utilizzo di Napalm \u00e8 presente anche nel film \"Forrest Gump\" quando il soldato Forrest Gump sta traendo in salvo l'amico e commilitone Bubba in una foresta vietnamita."}
{"id": "215506", "revid": "287204", "url": "https://it.wikipedia.org/wiki?curid=215506", "title": "Drama", "text": ""}
{"id": "215507", "revid": "1087849", "url": "https://it.wikipedia.org/wiki?curid=215507", "title": "Mike Stern", "text": "Biografia.\nStern \u00e8 cresciuto a Washington, figlio di Helen Burroughs e Henry Dwight Sedgwick V.\nSi trasferisce a Boston per studiare al Berklee College of Music, dove conosce Pat Metheny e Mick Goodrick. Consigliato da Pat Metheny (quasi coetaneo, ma all'epoca gi\u00e0 insegnante), dal 1976 suona per due anni con i Blood, Sweat &amp; Tears. Nel 1978, incontra Billy Cobham con il quale si confida e chiede consiglio per l'improvvisa chiamata di Miles Davis che lo voleva con s\u00e9 nella sua band.\nLa vera svolta arriva proprio quando viene reclutato da Miles Davis, nel 1981. Con Davis lavora tre anni incidendo gli album \"Man with the Horn\", \"Star People\" e \"We Want Miles\".\nNel 1983 incontra il bassista Jaco Pastorius, con cui compie un tour fino al 1984.\nIl 1986 \u00e8 l'anno del debutto discografico, \"Upside Downside\", a cui partecipano molti dei musicisti con cui Stern ha collaborato fino a quel momento: Bob Berg (con cui poi fonda, nel 1989 la \"Stern/Berg Superband\"), Dave Weckl, David Sanborn, Jaco Pastorius.\nNell'ultimo decennio la sua attivit\u00e0 discografica, che spazia dal jazz classico alla fusion, gli ha fatto guadagnare tre \"nomination\" ai Grammy Award con gli album \"Is What It Is\", \"Between the Lines\" e \"Voices\".\nNel 2008 ha fondato la Mike Stern Band with special guest: Randy Brecker, featuring: Dave Weckl &amp; Chris Minh Doky.\nL'11 agosto 2009 esce l'album Big Neighborhood che include come prima traccia la title track \"Big Neighborhood\", in cui duetta con Steve Vai.\nAd Ottobre 2014 pubblica in duetto con Eric Johnson l'album Eclectic, dalle sfumature Jazzistiche.\n\u00c8 sposato con Leni Stern, anche lei chitarrista jazz. Vive con la moglie a New York.\nNell'estate del 2016 a causa di una caduta Mike Stern riporta gravi fratture ad entrambe le spalle e al braccio destro. A causa di questo incidente Stern \u00e8 costretto a suonare con un guanto nero durante il tour Europeo del 2016 annullandone alcune date. Nell'estate 2017 torna in tour in Europa assieme alla nuova formazione Mike Stern/Randy Brecker Band con Randy Brecker alla tromba, Lenny White alla batteria e Teymur Phell al basso elettrico."}
{"id": "215509", "revid": "1381093", "url": "https://it.wikipedia.org/wiki?curid=215509", "title": "Weslake", "text": "Il nome Weslake identifica una marca di motori fondata da Harry Weslake \nNel 1966 su richiesta di Dan Gurney, realizz\u00f2 un propulsore di Formula 1 per il team statunitense Eagle, un motore V12 da 3000\u00a0cc che permise alla Eagle di vincere il Gran Premio del Belgio 1967 proprio con Gurney al volante. Frequenti noie al propulsore pregiudicarono la stagione del team americano che l'anno seguente disput\u00f2 solo 5 corse e infine chiuse i battenti.\nLa Weslake continu\u00f2 a realizzare motori e testate per varie case, in particolare per la Ford e motori motociclistici."}
{"id": "215510", "revid": "416175", "url": "https://it.wikipedia.org/wiki?curid=215510", "title": "Nullsoft Scriptable Install System", "text": "Nullsoft Scriptable Install System (NSIS) \u00e8 un sistema di installazione (installer) guidato da script con minimo overhead e open source, supportato dalla Nullsoft, creatrice di Winamp.\nNSIS 1 \u00e8 per molte vie simile al classico installer di Microsoft Windows, ma rimane di pi\u00f9 facile configurazione attraverso script e offre il supporto ad un maggior numero di formati di compressione. NSIS 2 offre un'interfaccia grafica pi\u00f9 accattivante, supporta la compressione LZMA, pi\u00f9 lingue e un semplice sistema di plug-in. Il compilatore di script NSIS compila su piattaforme POSIX.\nStoria.\nNSIS \u00e8 nato dalla necessit\u00e0 di distribuire Winamp. \u00c8 basato su PiMP (Plug-In Mini Packager), anche questa creazione della Nullsoft, conosciuto anche come SuperPiMP. Dopo la versione 2.0a0, il progetto si \u00e8 spostato su SourceForge dove sviluppatori esterni a Nullsoft hanno iniziato a lavorarci, partendo da una base solida. Dopo due anni di releases di alpha, beta e rc, NSIS 2.0 \u00e8 stato distribuito come versione definitiva.\nPOSIX.\nLa 2.01 \u00e8 stata la prima versione compilante su piattaforma POSIX. Questo permette la cross-compilation di installer Microsoft Windows in Linux e FreeBSD senza l'uso di WINE. Correntemente, l'unica piattaforma hardware supportata \u00e8 x86.\nScript.\nIl compilatore NSIS, makensis, compila gli script producendo l'installer. Ogni linea dello script contiene un comando\nScript di esempio.\n Name \"Esempio1\"\n OutFile \"esempio1.exe\"\n InstallDir $PROGRAMFILES\\Esempio1\n Page directory\n Page instfiles\n Section\n SetOutPath $INSTDIR\n File ..\\makensis.exe\n SectionEnd\nModern UI.\nLa versione 2.0 ha introdotto una nuova interfaccia grafica pi\u00f9 accattivante, chiamata Modern UI (MUI). La MUI ha un'interfaccia simile ad un wizard, supporta schermate di benvenuto, di completamento, di selezione della lingua, aree di descrizione dei componenti e un buon settaggio delle opzioni come le vecchie GUI.\nPlugins.\nNSIS pu\u00f2 essere esteso con plugin che comunicano con l'installer. I plugins possono essere scritti in C, C++ e Delphi e possono essere usati per compiere processi di installazione o estendere l'interfaccia grafica.\nAlcuni plugins sono distribuiti con il package NSIS e permettono la visualizzazione di splash screen e di pagine personalizzate, di impostare immagini di sottofondo, scaricare file da un sito, eseguire calcoli matematici, riparare file e altre operazioni.\nAltri plugins sono disponibili online:\nZipDLL e Python plug-in.\nHM NIS Edit.\nHM NIS Edit \u00e8 un programma di terze parti per NSIS che permette di creare uno script NSIS anche da un wizard."}
{"id": "215511", "revid": "2127271", "url": "https://it.wikipedia.org/wiki?curid=215511", "title": "Drama (Yes)", "text": "Drama \u00e8 il decimo album del gruppo di rock progressivo inglese Yes.\nIl disco.\n\u00c8 uno dei quattro album realizzati dagli Yes senza il cantante Jon Anderson, che aveva abbandonato il gruppo all'inizio del 1980, insieme al tastierista Rick Wakeman. I membri restanti (il chitarrista Steve Howe, il bassista Chris Squire e il batterista Alan White) diedero vita a una nuova formazione accogliendo Trevor Horn e Geoffrey Downes, che erano diventati famosi proprio quell'anno con il nome Buggles incidendo il singolo di grande successo \"Video Killed the Radio Star\" e il successivo album \"The Age of Plastic\". Questa formazione piuttosto insolita dur\u00f2 solo per il tempo necessario a realizzare \"Drama\" e a promuoverlo in tour; poco dopo Horn abbandon\u00f2 per dedicarsi alla sua attivit\u00e0 di produttore, e gli Yes si sciolsero (si sarebbero ricostituiti nel 1983 con il ritorno di Anderson e l'album di successo \"90125\").\n\"Drama\" fu registrato nella primavera del 1980 e pubblicato in agosto; il disco \u00e8 caratterizzato da uno stile che si allontana dai canoni del rock progressivo e del rock sinfonico degli Yes classici, avvicinandosi alla new wave. Il risultato fu che la band si guadagn\u00f2 una nuova cerchia di ammiratori (i cosiddetti \"panthers\", con riferimento alle pantere nere che appaiono in copertina), ma una buona parte dei fan di lunga data del gruppo accolse tiepidamente questo lavoro, trovandovi pochissimi elementi di contatto con la produzione precedente degli \"Yes\" (l'eccezione principale \u00e8 probabilmente il brano di chiusura, \"Tempus Fugit\"). Viceversa, non \u00e8 difficile tracciare un parallelo con l'album dei Buggles, anche per quanto riguarda i temi trattati nei testi (per esempio in \"Machine Messiah\" e \"Into the Lens\", due brani che come \"Age of Plastic\" toccano l'argomento del rapporto uomo-tecnologia).\nForse per rassicurare i fan sul fatto che la nuova formazione con Horn e Downes rispondesse ancora a ragione al nome di \"Yes\", per la copertina e le illustrazioni di \"Drama\" il gruppo fece nuovamente ricorso a Roger Dean, autore dell\"'artwork\" di gran parte degli album precedenti. Un altro ritorno fu quello di Eddie Offord nello studio di registrazione.\nInserendosi in un trend commercialmente molto positivo per gli Yes, \"Drama\" vendette bene, raggiungendo la posizione #2 nelle classifiche inglesi (ma il pubblico statunitense fu pi\u00f9 tiepido). Anche il tour che segu\u00ec alla pubblicazione dell'album vide una grandissima affluenza di pubblico.\nTracce.\nTutti i brani sono di Geoff Downes/Trevor Horn/Steve Howe/Chris Squire/Alan White.\n\"Drama\" \u00e8 stato rimasterizzato e ripubblicato nel 2004 con numerose tracce extra."}
{"id": "215517", "revid": "6923", "url": "https://it.wikipedia.org/wiki?curid=215517", "title": "Macchina RAM", "text": "Il modello della macchina RAM \u00e8 uno strumento classico per l'analisi delle procedure sequenziali. \nQuesto modello \u00e8 caratterizzato da una memoria ad accesso casuale formata da celle che possono contenere un intero qualsiasi; le istruzioni utilizzate sono quelle di un elementare linguaggio macchina che consente di eseguire istruzioni di input e di output, svolgere operazioni aritmetiche, accedere e modificare il contenuto della memoria, eseguire semplici comandi di salto.\nLa semplicit\u00e0 di questo modello, astrazione di un elaboratore, consente di comprendere procedure scritte mediante linguaggi ad alto livello e possono essere eseguiti su macchine RAM. Fra i limiti del modello si sottolinea che non \u00e8 presente una gerarchia di memoria (memoria tampone, memoria di massa) e le istruzioni sono eseguite una alla volta su un unico processore.\nModello.\nIl modello della macchina RAM (macchina ad accesso casuale) \u00e8 costituito da un nastro di ingresso, un nastro di uscita, un programma rappresentato da una sequenza finita di istruzioni, un contatore lc che indica l'istruzione corrente da eseguire e una memoria formata da infiniti registri R0,R1... Rn.\nCiascuno dei due nastri \u00e8 rappresentato da infinite celle, numerate a partire dalla prima, ognuna delle quali pu\u00f2 contenere un numero intero. Il nastro di ingresso \u00e8 dotato di una testina di sola lettura mentre quello di uscita dispone di una testina di sola scrittura. Le due testine si muovono sempre da sinistra verso destra e nello stato iniziale sono posizionate sulla prima cella. Inizialmente tutte le celle del nastro di uscita sono vuote mentre il nastro di ingresso contiene l'input della macchina; questo \u00e8 formato da un vettore di n interi x1,x2...xn disposti ordinatamente nelle prime n celle del nastro.\nIl programma \u00e8 fissato e non pu\u00f2 essere modificato durante l'esecuzione. Ciascuna istruzione \u00e8 etichettata e il registro lc (Location counter) contiene l'etichetta dell'istruzione da eseguire. Le istruzioni molto semplici, si avvicinano molto ad un linguaggio Assembler.\nOgni registro Rk pu\u00f2 contenere un numero arbitrario intero relativo. L'indirizzo del registro Rk \u00e8 l'intero k. Il registro R0 \u00e8 chiamato accumulatore ed \u00e8 l'unico sul quale si possono svolgere operazioni aritmetiche.\nProgrammazione di una macchina RAM.\nIl programma di una macchina RAM \u00e8 una sequenza finita di istruzioni:\nformula_1\nciascuna delle quali \u00e8 una coppia formata da un codice di operazione e da un indirizzo. Un indirizzo a sua volta pu\u00f2 essere un operando o un'etichetta. Le etichette sono associate solo a comandi di salto e servono per indicare istruzioni del programma cui passare eventualmente il controllo. Un operando pu\u00f2 assumere tre forme diverse: "}
{"id": "215518", "revid": "1305772", "url": "https://it.wikipedia.org/wiki?curid=215518", "title": "Nightmare Creatures", "text": "Nightmare Creatures \u00e8 un videogioco a met\u00e0 tra un'avventura dinamica in 3D e un puro e semplice videogioco d'azione. Prodotto nel 1997 dalla Kalisto e distribuito in Europa dalla Sony, ha avuto successivamente un seguito chiamato \"Nightmare Creatures II\".\nTrama.\nLa storia vede una Londra del 1800 sprofondare in un vero e proprio incubo quando Adam Crowley, uno scienziato pazzo che vuole creare una nuova razza di uomini in grado di imporsi sul resto dell'umanit\u00e0, finisce per trasformare l'intera popolazione in mostri.\nAdam Crowley \u00e8 la mente della confraternita di Ecate, una fratellanza che ha come scopo quello di creare dei superuomini in grado di governare la terra, l'incendio del 1666 scoppiato a Londra \u00e8 correlato con la fine della confraternita, 200 anni dopo, nel 1820 Adam Crowley vuole ricostruire la confraternita ma i suoi esperimenti portano solo alla creazione di mostri che effettuano scorribande e caos a Londra, Chelsea, Spitfield e altre citt\u00e0.\nL'incendio del 1820 invece simboleggia il ritorno della confraternita, il segretario di Ecate per\u00f2 si rende conto del caos creato da Crowley allora ruba il diario di Pepys e lo porta al dottor Jean F.\nIgnatius Blackward, un amico valido di Jean e religioso che viaggia per il mondo contro il male, decide di andare a trovarlo e lo rinviene mortalmente ferito. Jean pronuncia le sue ultime parole:\"Omicidio. Adam Crowley, La Confraternita...\"il diario di Pepys \u00e8 scomparso.\nIgnatius decide di andare a respingere l'avanzata dei mostri e fermare il malefico operato di Adam Crowley.\nNadia F., figlia di Jean, si unisce all'uomo e giura vendetta contro Adam Crowley.\nIgnatius Blackward impugna un grosso bastone, Nadia \u00e8 armata con una spada leggera.\nModalit\u00e0 di gioco.\nIl giocatore \u00e8 chiamato a impersonare a sua scelta uno tra i due personaggi principali del gioco, Nadia (pi\u00f9 veloce) e Ignatius (pi\u00f9 forte). Il gioco \u00e8 composto da venti livelli compresi quelli dedicati interamente ai boss. In quasi ogni livello viene introdotto un nuovo tipo di nemico e l'azione diventa a tratti frenetica grazie ad una barra di adrenalina, che deve essere costantemente riempita uccidendo gli avversari (altrimenti il personaggio perde una vita). Il giocatore ha a disposizione diverse armi, dalle spade alle pistole, dalle bombe a mano alle fialette."}
{"id": "215519", "revid": "121901121", "url": "https://it.wikipedia.org/wiki?curid=215519", "title": "Mauthausen", "text": "Mauthausen \u00e8 un comune austriaco di 4\u00a0847 abitanti nel distretto di Perg, in Alta Austria; ha lo status di comune mercato (\"Marktgemeinde\").\nGeografia fisica.\nIl comune \u00e8 situato circa 25 chilometri a est di Linz.\nStoria.\nDurante la Seconda guerra mondiale nelle vicinanze venne istituito prima il campo di concentramento di Mauthausen e in seguito il campo di concentramento di Gusen dove trovarono la morte circa 122.000 persone."}
{"id": "215521", "revid": "367445", "url": "https://it.wikipedia.org/wiki?curid=215521", "title": "G\u00f6teborg", "text": "G\u00f6teborg (IPA ), in italiano anticamente Gotemburgo, \u00e8 una citt\u00e0 della Svezia meridionale, situata nella contea di V\u00e4stra G\u00f6taland e collocata nella provincia storica del V\u00e4sterg\u00f6tland, sebbene alcuni sobborghi cittadini si estendano nella provincia di Bohusl\u00e4n. Fu fondata nel 1621 dal re Gustavo II Adolfo.\nG\u00f6teborg ha circa mezzo milione di abitanti, \u00e8 la seconda citt\u00e0 pi\u00f9 popolosa della Svezia dopo Stoccolma e la quinta del Nord Europa. Se si considera l'intera area metropolitana, gli abitanti ammontano a circa .\nNome.\nLa parola \"G\u00f6teborg\" viene da \"G\u00f6ta borg\" (letteralmente \"forte del fiume G\u00f6ta\" o meglio \"forte dei G\u00f6tar o Gutar\") che \u00e8 il forte sul fiume \"G\u00f6ta \u00e4lv\" (il fiume G\u00f6ta, ovvero il \"fiume dei G\u00f6tar o Gutar\") costruito per proteggere il porto, creato per essere la porta principale della Svezia per il commercio con l'occidente.\nLa citt\u00e0 deve il suo nome infatti alla trib\u00f9 germanica dei G\u00f6tar o Gutar (anche Gotlandi) presente nella regione (chiamata per loro G\u00f6taland, \"terra dei G\u00f6tar o Gutar\"), da cui discendono i Geati (quelli che rimasero nella G\u00f6taland) e i Goti (quelli che emigrarono nel resto d'Europa), tutti originari della regione (G\u00f6taland), corrispondente oggi alla parte meridionale della Svezia.\nGeografia fisica.\nG\u00f6teborg \u00e8 situata sulla costa occidentale della Svezia meridionale sulla foce del fiume G\u00f6ta \u00e4lv che attraversa la citt\u00e0 e forma, sulla destra orografica, l'isola di Hisingen, che \u00e8 collegata alla citt\u00e0 da 2 ponti e da un sottopassaggio.\nLa citt\u00e0 \u00e8 situata all'incirca a met\u00e0 strada fra Oslo e Copenaghen, capitali rispettivamente della Norvegia e della Danimarca.\nGrazie all'effetto mitigatore della corrente del Golfo, G\u00f6teborg ha un clima piuttosto mite. Le temperature invernali, infatti, raramente scendono sotto i , al contrario di altre citt\u00e0 poste alla stessa latitudine, come ad esempio accade a Riga o in molte citt\u00e0 del Canada e della costa occidentale degli Stati Uniti.\nLe estati, invece, sono piuttosto fresche, anche se non sono rare le giornate in cui il termometro sfiora i .\nInfine, le precipitazioni sono piuttosto abbondanti e distribuite regolarmente durante l'anno.\nAmministrazione.\nLa citt\u00e0 di G\u00f6teborg \u00e8 una municipalit\u00e0 governata da un consiglio comunale (kommunfullm\u00e4ktige) eletto in modo diretto. A livello amministrativo \u00e8 suddivisa in 21 circoscrizioni (\"stadsdelsn\u00e4mnder\") che hanno la responsabilit\u00e0 delle scuole elementari e dei servizi culturali e ricreativi delle loro aree di pertinenza.\nIl consiglio comunale \u00e8 composto da 81 membri eletti ogni quattro anni. I seggi dell'assemblea cittadina risultanti dalle elezioni amministrative del 2010 sono cos\u00ec distribuiti:\nIl comitato esecutivo della citt\u00e0 (kommunstyrelsen), corrispondente in Italia alla giunta comunale, \u00e8 composto da 13 membri, in rappresentanza dei sei maggiori partiti del kommunfullm\u00e4ktige.\nIl presidente dell'assemblea municipale \u00e8 Lena Malm (Partito Socialdemocratico), mentre il presidente del comitato esecutivo (talvolta denominato sindaco), dal 13 gennaio 2009, \u00e8 Anneli Hulth\u00e9n del Partito Socialdemocratico, che succede a G\u00f6ran Johansson, in carica dal 1994.\nGemellaggi.\nG\u00f6teborg intrattiene rapporti di gemellaggio con tre citt\u00e0 dei paesi scandinavi coi quali condivide aspetti storici e culturali, sono rispettivamente le seconde tre citt\u00e0 pi\u00f9 popolose di Norvegia, Finlandia e Danimarca.\nCitt\u00e0 partner.\nI rapporti di partnership riguardano iniziative comuni fra le citt\u00e0 e progetti che apportino benefici ad entrambi i partecipanti, rapporti di questo tipo sono in corso con tre citt\u00e0.\nSono gestiti invece dalla Regione economica di G\u00f6teborg \nEconomia.\nGrazie alla posizione vantaggiosa, G\u00f6teborg possiede il pi\u00f9 grande e pi\u00f9 importante porto della Scandinavia. Il commercio e il traffico navale producono da sempre ricchezza per la citt\u00e0, che nel XVIII secolo era sede della Compagnia Svedese delle Indie Orientali.\nOltre al commercio, il secondo pilastro su cui poggia l'economia della citt\u00e0 \u00e8 da sempre costituito dall'industria manifatturiera. Le maggiori compagnie che operano, o che hanno la loro sede principale, a G\u00f6teborg sono SKF, Volvo, Ericsson, SimBin, Atlet.\nNegli ultimi tempi si stanno affermando nella citt\u00e0 anche industrie high tech. In particolare a G\u00f6teborg furono realizzati i primi impianti dentali osteointegrati in titanio alla fine degli anni '60 dal professor Per-Ingvar Br\u00e5nemark e qui hanno la loro sede due delle maggiori aziende produttrici di impianti dentali a livello mondiale, Nobel Biocare AB e Astra Tech AB.\nInfine nell'economia della citt\u00e0 stanno assumendo sempre maggiore importanza le imprese bancarie e finanziarie, cos\u00ec come i servizi dedicati al turismo.\nCultura.\nA G\u00f6teborg hanno sede diverse istituzioni culturali, create nel corso dei secoli grazie alle ricche donazioni degli imprenditori della citt\u00e0. Fra i pi\u00f9 importanti musei ci sono il museo della Citt\u00e0 di G\u00f6teborg, che ha sede nel palazzo che una volta ospitava la Compagnia Svedese delle Indie Orientali, il Museo d'arte moderna, e il Museo della Cultura del Mondo. \nFra le pi\u00f9 importanti attrazioni della citt\u00e0, inoltre, possono essere annoverati anche il parco divertimenti Liseberg (fra i pi\u00f9 grandi della Scandinavia) e l'Universeum.\nInfine fra le pi\u00f9 importanti istituzioni musicali ci sono la Sala Concerti, sede dell'Orchestra Sinfonica di G\u00f6teborg, e il nuovo palazzo dell'Opera, costruito nei pressi del porto.\nFra i pi\u00f9 importanti eventi della citt\u00e0, invece, ci sono il G\u00f6teborg Film Festival e la Fiera del Libro, due fra i maggiori eventi culturali della Svezia.\nMusica.\nG\u00f6teborg ha una ricca vita musicale e l'Orchestra Sinfonica di G\u00f6teborg \u00e8 la pi\u00f9 nota nella pratica della musica classica. G\u00f6teborg fu anche luogo di nascita del compositore svedese Kurt Atterberg. Nel 1856 qui visse il grande compositore boemo Bedrich Smetana. \nGruppi musicali come The Soundtrack of Our Lives e Ace of Base sono ben noti rappresentanti pop della citt\u00e0. C'\u00e8 anche una scena indie attiva. Per esempio, il musicista Jens Lekman nacque nei sobborghi di Angered e chiam\u00f2 il suo lavoro del 2007 \"Night Falls Over Kortedala\" come un altro sobborgo (Kortedala). Altri artisti \"indie\" apprezzati internazionalmente includono il duo electro pop Studio, il gruppo dance The Tough Alliance, il cantautore Jos\u00e9 Gonz\u00e1lez e la cantante pop El Perro del Mar.\nLa citt\u00e0 \u00e8 nota per essere il principale centro europeo del genere melodic death metal, distinto dal tradizionale death metal per il suo insieme di melodia, armonia e frequenti assoli di chitarra. Talvolta rientrano anche tastiere e cantato clean (invece del tradizionale cantato death metal in growl). I gruppi di successo di G\u00f6teborg At the Gates, In Flames e Dark Tranquillity sono considerati i pionieri di questo stile melodico. Un'altra band ben nota della scena di G\u00f6teborg \u00e8 rappresentata dai Soilwork, per quanto essi provengano da Helsingborg. Anche la band progressive power metal Evergrey viene da questa citt\u00e0, cos\u00ec come il gruppo power metal Hammerfall.\nIstruzione.\nG\u00f6teborg \u00e8 sede di due universit\u00e0, entrambe fondate nel XIX secolo come college da investitori privati:\nSport.\nG\u00f6teborg \u00e8 sede di alcune delle maggiori societ\u00e0 sportive di tutta la Svezia. Fra gli sport pi\u00f9 importanti praticati nella citt\u00e0 ci sono il calcio, il basket, l'hockey su ghiaccio e la pallamano. A G\u00f6teborg, nel 1892, si \u00e8 disputata la prima partita di calcio in Svezia e i tre club calcistici della citt\u00e0 pi\u00f9 blasonati, ovvero l'IFK G\u00f6teborg, l'\u00d6rgryte IS e il GAIS, insieme hanno conquistato 34 titoli di Campioni di Svezia. L'IFK, inoltre, ha conquistato per ben due volte la Coppa UEFA. Un quarto club, l'H\u00e4cken, non ha mai vinto alcun titolo nazionale ma nella storia recente sta collezionando svariate partecipazioni alla massima serie.\nNegli altri sport, fra gli altri team di maggior successo, spiccano il Redbergslids IK nella pallamano e il Fr\u00f6lunda HC nell'hockey su ghiaccio. I maggiori impianti sportivi della citt\u00e0 sono lo Scandinavium (utilizzato per l'hockey), lo stadio Ullevi e la nuova arena Gamla Ullevi, costruita su di uno stadio risalente al 1916 ed inaugurata nel 2009. A G\u00f6teborg sono state organizzate alcune gare di sci di fondo valide per la Coppa del Mondo 2005.\nG\u00f6teborg \u00e8 stata, inoltre, sede di diversi eventi sportivi internazionali fra cui il Campionato mondiale di calcio 1958, il Campionato europeo di calcio 1992, la finale della Coppa UEFA 2003-2004 e la finale della UEFA Women's Champions League 2021 per quanto riguarda il calcio, i campionati mondiali di pallamano del 1993 e del 2002, i Mondiali di Atletica leggera del 1995, gli Europei di Atletica del 2006 e i Campionati mondiali di pattinaggio di figura del 2008.\nInoltre nella citt\u00e0 si tengono annualmente il torneo calcistico denominato Gothia Cup, le cui finali si svolgono allo stadio Ullevi, e la maratona G\u00f6teborgsvarvet.\nTrasporti e comunicazioni.\nStrade.\nMolte delle strade della Svezia occidentale passano per G\u00f6teborg. Da sud arriva la strada E20 da Copenaghen e da nord la E6 da Oslo. Altre grandi strade che si incontrano a G\u00f6teborg sono la E45 e la statale 40.\nTrasporto pubblico.\nTram.\nG\u00f6teborg \u00e8 oggi una delle poche citt\u00e0 svedesi che ancora ha questo mezzo di trasporto. Attualmente G\u00f6teborg \u00e8 attraversata da 13 linee del tram, che effettuano circa 2000 corse percorrendo ogni giorno. Con i suoi di rotaie, \u00e8 la pi\u00f9 grande rete tranviaria svedese. La prima linea, trainata da cavalli, risale al 1879 e collegava Brunnsparken con Stigbergsliden. Con il passare degli anni la linea fu allungata fino al 1900, quando c'erano gi\u00e0 4 linee. Nel 1902 vennero inaugurate le prime due linee elettriche, e lo stesso anno scomparvero i mezzi trainati dai cavalli.\nIn anni recenti sono stati fatti numerosi investimenti per consolidare l'uso del tram come mezzo pubblico principale. I vecchi modelli M21, M28 e M29 sono progressivamente sostituiti dai nuovi M31. Nei tratti di interscambio col traffico automobilistico i tram hanno sempre la precedenza. Gran parte del centro cittadino \u00e8 pedonalizzato e il traffico \u00e8 minimo, evitando ai tram rallentamenti e ritardi, oltre che mantenendo sotto controllo la qualit\u00e0 dell'aria.\nCon l'introduzione di un nuovo sistema di pagamento elettronico, \u00e8 possibile pagare a bordo con carta di credito. Inoltre su ogni tram vengono segnalate su un monitor le due prossime fermate.\nI turisti che acquistano la Goteborg City Card possono usufruire di corse illimitate sui mezzi pubblici della citt\u00e0 per tutta la durata della carta.\nTreno pendolare.\nLa zona di G\u00f6teborg \u00e8 servita da due linee di treno pendolare, verso Alings\u00e5s e Kungsbacka, ma una terza linea, verso \u00c4lv\u00e4ngen, \u00e8 in fase di costruzione. Alcune delle fermate pi\u00f9 importanti sono G\u00f6teborgs centralstation (stazione centrale della citt\u00e0) e Liseberg (presso il parco divertimenti).\nTrasporto marittimo.\nPorto.\nIl porto di G\u00f6teborg \u00e8 il pi\u00f9 grande del Nord Europa ed ha un accesso sia al fiume che al mare. Il porto misura circa e la profondit\u00e0 dell'acqua varia tra i 20,5 metri e i 6,4 metri. In inverno, quando l'acqua \u00e8 ghiacciata, il ghiaccio viene rotto affinch\u00e9 le navi possano avere accesso al porto.\nTraghetti.\nDa G\u00f6teborg ci sono collegamenti veloci per Frederikshavn, Kiel, Kristiansand e Newcastle. La compagnia pi\u00f9 grande \u00e8 Stena Line, che ha diverse partenze ogni giorno per Frederikshavn oltre che una partenza al giorno per Kiel. La compagnia DFDS Seaways ha tre partenze verso Kristiansand, una su tre delle quali prosegue per Newcastle."}
{"id": "215522", "revid": "8489", "url": "https://it.wikipedia.org/wiki?curid=215522", "title": "Nightmare creatures", "text": ""}
{"id": "215525", "revid": "767487", "url": "https://it.wikipedia.org/wiki?curid=215525", "title": "Ska-J", "text": "Gli Ska-J sono un gruppo veneziano che propone musica jazz arrangiata in chiave afro-jamaicana. Il leader e fondatore della band \u00e8 Marco Forieri, gi\u00e0 cantante e sassofonista dei Pitura Freska. Il nome del gruppo, oltre a richiamare il tipo di musica suonata, \u00e8 un gioco di parole sul termine \"scagi\", che in dialetto veneziano significa \"ascelle\".\nDopo l'esordio del 2002 pubblicano dieci cd, suonano al carnevale di Venezia in piazza San Marco e si fanno conoscere grazie a numerosi live facendo pi\u00f9 volte da guess band ai Wailers, ai New York Ska-Jazz Ensemble e agli Skatalites.\nTour.\nGli Ska-J suonano per tutta Italia e anche all'estero. Hanno avuto molte date di concerti in giro per tutta l'Europa.\nApparizioni televisive.\nLa band l'8 dicembre 2010 ha presentato l'album \"Brube\" durante la trasmissione \"Parla con me\" di Rai Tre condotta da Serena Dandini accompagnando l'arrivo degli ospiti della puntata con degli stacchetti dall'ultimo disco.\nFormazione.\npartecipano ai loro dischi e dal vivo"}
{"id": "215527", "revid": "339392", "url": "https://it.wikipedia.org/wiki?curid=215527", "title": "Isidore Lucien Ducasse, conte di Lautremont", "text": ""}
{"id": "215534", "revid": "6923", "url": "https://it.wikipedia.org/wiki?curid=215534", "title": "Motore centrale", "text": "Per autovettura a motore centrale si intende un'automobile sulla quale il motore \u00e8 montato all'interno del passo del veicolo e non a sbalzo. Il vantaggio di questa soluzione, impiegata sulle automobili sportive, \u00e8 quello di concentrare i \npesi all'interno del passo della vettura, evitando la presenza di masse \"fuoribordo\" (ovvero a sbalzo su uno dei due assali).\nIl motore, in posizione centrale, pu\u00f2 essere montato in senso longitudinale (soluzione pi\u00f9 diffusa) o trasversale, analogamente al cambio, che pu\u00f2 essere, a sua volta, longitudinale (e posto davanti o dietro al motore) o trasversale.\nTutte le macchine da competizione di tipo \"Formula\" (Formula 1, Formula 3 e formule minori) adottano, attualmente, la soluzione del motore centrale.\nMotore centrale nelle monoposto da competizione.\nNelle monoposto tipo \"formula\" questo schema costruttivo ha tardato ad affermarsi, i primi fruttuosi tentativi fatti dalla Auto Union fra le due guerre mondiali sembrarono non avere seguito, mentre negli anni Cinquanta il costruttore britannico Cooper rinneg\u00f2 tale scelta dopo un periodo di temporanea adozione della stessa e torn\u00f2 alla configurazione con motore anteriore usata fin dagli albori delle competizioni automobilistiche.\nNel 1959 vi fu una svolta decisiva: Jack Brabham e la Cooper si aggiudicarono il primo titolo per una vettura a motore centrale e resero automaticamente obsolete le altre vetture. \nLa nuova tecnica costruttiva permetteva infatti una notevole agilit\u00e0 della vettura, con il peso non pi\u00f9 gravante in quasi la totalit\u00e0 sull'asse anteriore sterzante. Veniva inoltre semplificato il sistema di trasmissione della potenza alle ruote.\nL'ultima vittoria per una vettura a motore anteriore si registr\u00f2 l'anno dopo nel Gran Premio d'Italia a Monza, dove venne scelto di gareggiare sull'anello ad alta velocit\u00e0; le scuderie inglesi ritenevano il circuito troppo veloce e pericoloso, inoltre sapevano di non avere nessuna speranza di battere le Ferrari, meno agili con i loro motori anteriori ma dotate di potenza molto maggiore. \nLa Ferrari fu l'ultima grande squadra a passare al motore posteriore, una scelta che permetter\u00e0 alla Casa italiana di dominare il mondiale 1961.\nMotore centrale nei Rally.\nLa vetture a motore centrale si diffusero nei rally soprattutto a partire dagli anni ottanta, con l'avvento delle potenti Gruppo B (tranne l'Audi quattro che manteneva il motore anteriore). In anticipo sui tempi la Lancia Stratos e la Renault 5 Turbo che adottarono la soluzione del motore centrale gi\u00e0 negli anni settanta.\nCon l'abolizione delle \"Gruppo B\" (1986), tutte le vetture da rally hanno optato per il motore anteriore a causa della imposizione dell'architettura meccanica da modelli prodotti in grande serie.\nMotore centrale sulle altre vetture da competizione.\nCome per la \"Formula 1\", anche sulle altre vetture da competizione a \"ruote coperte\", in particolare nella categoria \"Sport Prototipi\" (autentici bolidi per gare di durata Endurance (automobilismo), come la 24 Ore di Le Mans), la disposizione centrale del motore si diffuse a partire dagli anni sessanta. \nAttualmente la maggior parte di queste autovetture hanno il motore centrale.\nTra le vetture pi\u00f9 famose di questa categoria si ricordano le Porsche 917, le Matra 670, le Ferrari 512 S e 312 P dei primi anni settanta, le Jaguar di fine anni ottanta e le attuali Audi R10.\nMotore centrale nella produzione di serie.\nNella produzione di serie, salvo qualche eccezione, la configurazione a motore centrale \u00e8 sempre stata riservata ad automobili dalle caratteristiche decisamente sportive. La sua diffusione, di conseguenza, coincide con quella della sua affermazione nelle competizioni. Tra le pioniere troviamo la Lamborghini Miura (1966) e la Lotus Europa (sempre del 1966), mentre Ferrari e Maserati approdarono a questa soluzione solo nel corso degli anni settanta, coi modelli 365 GT/4 BB (1973) e Bora (1971). Anche la FIAT produsse un'automobile a motore centrale: la X1/9 del 1972. Anche le versioni stradali di alcune vetture da Rally, come le Lancia Stratos e gran parte delle successive \"gruppo B\" degli anni ottanta, avevano motore centrale.\nEsempi significativi delle possibili diverse configurazioni, sono:"}
{"id": "215536", "revid": "149485", "url": "https://it.wikipedia.org/wiki?curid=215536", "title": "Johan Borgen", "text": "Sposato con Annemarta Borgen, sotto lo pseudonimo di \"Mumle G\u00e5segg\" scrisse una serie di articoli, ironici e allo stesso denigratori contro il regime nazista, sul Dagbladet, in particolar modo durante la Seconda guerra mondiale. Scoperto, venne rinchiuso nel campo di prigionia di Grini. Il suo miglior lavoro fu la novella \"Lillelord\" (Il Piccolo Lord - 1955)."}
{"id": "215537", "revid": "1609015", "url": "https://it.wikipedia.org/wiki?curid=215537", "title": "Domenichino", "text": "Fervente fautore del classicismo, nei suoi dipinti, dove il disegno, appreso da Ludovico Carracci, assume un ruolo preponderante, tende a realizzare composizioni di semplicit\u00e0 e chiarezza narrativa, trasfigurate in un ideale di bellezza classica.\nBiografia.\nSi \u00e8 detto che fosse chiamato Domenichino per la piccola statura; \u00e8 per\u00f2 pi\u00f9 probabile che il nomignolo si riferisse alla sua ingenuit\u00e0 e alla morbosa timidezza della sua indole.\nFiglio del calzolaio Giovan Pietro e di Valeria, dapprima si dedica a studi umanistici, di grammatica e retorica, ma mostra subito tali interessi artistici che il padre gli permette di frequentare un apprendistato nell'atelier bolognese di Denijs Calvaert insieme col fratello maggiore \u2013 che rinuncer\u00e0 ben presto alla pittura per tornare nella bottega paterna. Domenico ha per compagni di studio Guido Reni e Francesco Albani, col quale si lega in fraterna amicizia e di cui condivide l'orientamento classicista.\nQuando il collerico Calvaert lo sorprende a copiare stampe di Agostino Carracci, lo caccia dalla bottega nel 1595 e Domenichino trova accoglienza nell'Accademia degli Incamminati retta, in assenza di Annibale Carracci allora operoso a Roma, da Agostino e Ludovico Carracci; insieme con Ludovico, col Reni e l'Albani, collabora alle decorazioni dell'oratorio di San Colombano, presso Bologna, realizzando la \"Deposizione nel sepolcro\".\nNel 1601 lascia Bologna per trasferirsi a Roma, dove visse nel Rione Monti insieme all'amico Francesco Albani, per studiare le opere di Raffaello e collaborare con Annibale Carracci, al tempo forse il pi\u00f9 apprezzato pittore operante a Roma. Di Annibale il Domenichino fu allievo fino alla morte del maestro (1609) e sotto la sua guida mosse i primi passi romani collaborando al cantiere carraccesco della Galleria Farnese.\nLa data \u00abA d\u00ec 12 aprile 1603 in Roma\u00bb, appare nel suo \"Ritratto di giovane\" del museo di Darmstadt, dove un giovane, vestito di nero e col cappello serrato sul petto, \u00e8 inquadrato dagli stipiti di una porta contro il paesaggio che si apre sulla campagna, bench\u00e9 in passato fosse considerato un autoritratto, non corrisponde ai tratti somatici dell'artista descritti nelle fonti letterarie, forse si tratta del ritratto di Antonio Carracci, figlio di Agostino. Dello stesso anno sono anche il \"Cristo alla colonna\" della raccolta Hazlitt di Londra e la \"Piet\u00e0\" di Brocklesby Park, in Gran Bretagna.\nNel 1604 dipinge per il cardinale Agucchi la \"Liberazione di san Pietro\" nella chiesa di San Pietro in Vincoli, diventando amico del cardinale, nei loro colloqui prende parte alla formulazione teorica del movimento classicista.\nDomenichino si dedica soprattutto all'affresco: grazie al cardinale Girolamo Agucchi, ottiene la prima commissione pubblica a Roma per i tre affreschi nella Chiesa di Sant'Onofrio al Gianicolo (1604-1605); per i Farnese partecipa ai lavori di completamento della decorazione della Galleria di Palazzo Farnese (1604-1605) dipingendo la \"Fanciulla e l'unicorno\" (1604\u20131605) per la serie degli \"Amori degli dei\", e tre paesaggi mitologici, tra cui \"La morte di Adone\", nella Loggia del Giardino; inizia nel 1608 l'affresco con la \"Flagellazione di sant'Andrea\" nell'oratorio della chiesa di San Gregorio al Celio, dove inserisce le piccole figure in una piazza romana chiusa da un muro e dalle colonne di un tempio con nello sfondo a sinistra una citt\u00e0 antica e collabora con l'Albani alle decorazioni di Palazzo Mattei di Giove a Roma, affrescando una \"Rachele al pozzo\".\nGrazie all'appoggio di monsignor Giovanni Battista Agucchi, segretario del cardinale Pietro Aldobrandini, \"cardinal nepote\" di Clemente VIII Aldobrandini e fratello del cardinale Girolamo Agucchi, del quale fa un ritratto, ora agli Uffizi, secondo la tradizione raffaellesca, Domenichino ottiene la commissione di affrescare con le \"Storie di San Nilo\" la Cappella dei Santissimi Fondatori, nell'Abbazia di San Nilo a Grottaferrata (1608 - 1610), il cui abate commendatario \u00e8 Odoardo Farnese.\nIl 30 settembre 1609 ottiene un pagamento per gli affreschi con le \"Storie di Diana\" nel palazzo Giustiniani a Bassano Romano, in provincia di Viterbo.\nIntorno al 1610 dipinge, eccezionalmente su tavola, il \"Paesaggio con san Girolamo\", ora nel Kelvingrove Art Gallery and Museum di Glasgow. La figura del leone, secondo la leggenda guarito da Girolamo, \u00e8 derivata da una xilografia di Tiziano, confermando l'attenzione per l'arte veneziana nella pittura di paesaggio dei Carracci e di Domenichino.\nLe prime commissioni indipendenti arrivano all'inizio del secondo decennio del secolo, con la decorazione, commissionatagli da Pierre Polet, della cappella della propria famiglia in San Luigi dei Francesi; impiega tre anni a terminare le \"Storie di santa Cecilia\", con le figure che derivano direttamente da statue classiche e dall'opera di Raffaello; intanto aveva dipinto \"La comunione di san Girolamo\" per la chiesa di San Girolamo della Carit\u00e0, dove Filippo Neri aveva fondato il suo oratorio, ma ora nei Musei Vaticani. Il dipinto prende spunto da una lettera del XIV secolo, ma allora ritenuta scritta nel V secolo da Eusebio da Cremona, che descrive i particolari della morte del santo a novantasei anni, emaciato dalle privazioni. Al centro della tela \u00e8 l'ostia, per sottolineare, secondo i dettami del Concilio di Trento, la reale presenza di Cristo nella comunione. Eseguito per l'altare maggiore di San Girolamo della Carit\u00e0, il dipinto mostra riferimenti evidenti con la tela eseguita da Agostino Carracci per la chiesa di San Girolamo alla Certosa a Bologna, riprendendone il colorismo raffinato e l'attenzione agli effetti psicologici dei personaggi; rispetto al dipinto di Agostino, Domenichino inverte la composizione e diminuisce il numero dei personaggi.\nNel 1615 termina \"L'angelo custode\" per una chiesa di Palermo, ora al museo di Capodimonte di Napoli.\nGrazie a Giovanni Battista Agucchi il Domenichino riceve l'incarico di eseguire una serie di paesaggi ad affresco nella villa Aldobrandini a Frascati (1616 - 1618), tra i quali le \"Storie di Apollo\" ora nella National Gallery di Londra e ha il tempo di recarsi a Fano per affrescare con le \"Storie della Vergine\" la cappella Nolfi nel Duomo.\nNel 1617 riceve il pagamento per la \"Caccia di Diana\" nella Galleria Borghese e la \"Sibilla\" ora alla Pinacoteca Capitolina, e viene collocata nel soffitto della chiesa di Santa Maria in Trastevere la tela dell\"'Assunta\". La \"Caccia di Diana\" era stata commissionata dal cardinale Pietro Aldobrandini per la sua galleria, dove doveva apparire accanto ai \"Baccanali\" di Giovanni Bellini, Tiziano e Dosso Dossi, portati dal cardinale da Ferrara, ma Scipione Borghese volle il dipinto per s\u00e9 e lo fece prelevare con la forza dallo studio del pittore, che fu trattenuto per alcuni giorni in prigione. L'episodio raffigurato \u00e8 tratto dall'Eneide (V, 485-518) in cui Virgilio narra la gara svoltasi tra gli uomini di Enea per colpire una colomba in volo legata all'albero della nave, ma qui diversamente contestualizzata entro una caccia mitologica. La disposizione delle figure con la ninfa in primo piano che guarda all'esterno, fa s\u00ec che l'attenzione dello spettatore si diriga alla dea e di qui al paesaggio lacustre.\nL'artista lascia Roma nel 1618, fermandosi a Bologna per eseguire la pala della \"Madonna del Rosario\" prima di stabilirsi a Fano. Torna a Bologna in aprile per sposare Marsibilia Barbetti: il primo figlio viene battezzato nella chiesa di San Petronio a Bologna dal cardinale Alessandro Ludovisi, che tre giorni dopo diventer\u00e0 papa, col nome di Gregorio XV.\nChiamato nel 1621 a Roma dal nuovo pontefice, il primo aprile \u00e8 nominato architetto generale della Camera apostolica, ma non progetter\u00e0 alcun edificio; nel 1622 ottenne l'incarico di affrescare i pennacchi e il coro della basilica di Sant'Andrea della Valle, e qualche anno dopo, di dipingere le storie della vita del santo nell'abside.\nQui l'artista forza il suo linguaggio classico verso una composizione pi\u00f9 ariosa e verso un recupero della resa atmosferica del maestro Ludovico Carracci in aperta competizione col Lanfranco a cui, dopo la morte del cardinale Alessandro Peretti Montalto, committente degli affreschi di Sant'Andrea della Valle, e del papa Gregorio XV, venne affidata la decorazione della cupola, infatti negli evangelisti dipinti sui pennacchi della volta, alle reminiscenze raffaellesche e michelangiolesche, si aggiunge una forte nota correggesca, mentre nei singoli episodi della vita del santo, ancora rigorosamente separati da costoloni decorati, lo scenario \u00e8 allargato e nei modi ricorda alcuni assunti di Ludovico Carracci.\nDomenichino dedica sei anni a quest'impresa (fino al febbraio del 1628), ma contemporaneamente produce molte tele: due \"Storie di Ercole\" attualmente al Louvre, la pala d'altare della \"Conversione di San Paolo\" del duomo di Volterra, \"Il martirio di San Sebastiano\" (1625-1630), inizialmente per la basilica di San Pietro ora in Santa Maria degli Angeli, e il \"Martirio di san Pietro da Verona\", ispirato a un celebre ma perduto quadro del Tiziano, anche se nelle figure, lineari e asciutte, non vi \u00e8 nulla di tizianesco, mentre il prevalente paesaggio pu\u00f2 ricordare il Veronese.\nNel 1623 inizia il \"Rimprovero ad Adamo ed Eva\", che sar\u00e0 donato dall'architetto Andr\u00e9 le N\u00f4tre a Luigi XIV nel 1693. Eseguita su rame con una forte attenzione ai contrasti cromatici, l'opera ricorda la produzione di Adam Elsheimer e, soprattutto, di Paul Brill.\nLa figura del Padreterno \u00e8 una citazione michelangiolesca dalla volta della Cappella Sistina, mentre gli animali in primo piano simboleggiano - il leone e l'agnello, secondo citazioni bibliche e virgiliane - la pacifica convivenza dell'et\u00e0 dell'oro, mentre il cavallo che, da Geremia, simboleggia la lussuria, annuncia la fine, col peccato originale, di quella mitica et\u00e0.\nNel 1626 partecipa al concorso per il progetto della chiesa di Sant'Ignazio.\nNel 1628 inizia gli affreschi di San Carlo ai Catinari che termina nel 1630.\nLa sua grande attivit\u00e0 romana di questi anni lo porta all'elezione alla massima carica della prestigiosa Accademia nazionale di San Luca, la pi\u00f9 importante istituzione artistica dell'epoca a Roma, per l'anno 1629.\nIl 23 marzo del 1630 accetta, in una lettera inviata a Napoli, l'incarico per la Cappella del Tesoro nel Duomo offertogli dai Deputati della Cappella del Tesoro di San Gennaro. Terminati nel giugno gli affreschi di San Carlo ai Catinari, nel novembre si trasferisce a Napoli.\nContrastato da artisti napoletani, quali Belisario Corenzio, Jusepe de Ribera e Battistello Caracciolo, gelosi della sua fortuna, non apprezzato dal Vicer\u00e9 e angustiato, per motivi di interesse, da suoi famigliari, nell'estate del 1634 abbandona la citt\u00e0 per Frascati, dove \u00e8 ospitato nella villa degli Aldobrandini. I Deputati del Tesoro di San Gennaro fanno di tutto per far tornare il Domenichino, arrivando a sequestrare la moglie e la figlia che erano rimaste a Napoli, cosicch\u00e9, all'inizio dell'anno successivo, fa ritorno nella citt\u00e0 partenopea per proseguire i lavori.\nNel 1637 riceve il pagamento per nove affreschi della Cappella del Tesoro, il primo novembre in una lettera a Francesco Albani spiega gli intenti simbolici della \"Madonna del Rosario\". Nel mese di giugno 1638 comincia a dipingere la cupola della Cappella; nei pennacchi, continuando le tendenze sviluppate in quelli di Sant'Andrea, riemp\u00ec gli spazi sferici con una moltitudine di figure gesticolanti che sembrano pietrificate.\nNel 1640 \u00e8 documentato un altro pagamento per il \"Martirio di san Gennaro\". Il 3 aprile 1641 stende il suo testamento e muore tre giorni dopo. La Cupola sar\u00e0 affrescata da Giovanni Lanfranco."}
{"id": "215539", "revid": "73447", "url": "https://it.wikipedia.org/wiki?curid=215539", "title": "Super Mario bros. 2", "text": ""}
{"id": "215540", "revid": "1681595", "url": "https://it.wikipedia.org/wiki?curid=215540", "title": "Sezione (unit\u00e0 militare)", "text": "La sezione \u00e8 un tipo di unit\u00e0 militare.\nEsercito.\nLa sezione \u00e8 un'unit\u00e0 militare che raggruppa pi\u00f9 squadre, \u00e8 costituita da un numero variabile di effettivi in funzione della composizione delle squadre. \u00c8 normalmente comandata da un ufficiale inferiore (tenente o alle volte sottotenente) o da un sottufficiale (Maresciallo) nell'Artiglieria. Il comandante della sezione di Artiglieria \u00e8 responsabile della gestione operativa ed amministrativa del personale, dei mezzi e dei materiali in dotazione all'unit\u00e0.\nLa sezione \u00e8 l'equivalente in Artiglieria del plotone ed \u00e8 strutturata su due o pi\u00f9 squadre pezzi, addette ad un pezzo, e una squadra tiro, destinate alla direzione del tiro.\nPer le altre Armi, la sezione \u00e8 l'unit\u00e0 non organica (ovvero non prevista in permanenza) utilizzata per l'esecuzione di compiti specifici che richiedano un numero di uomini superiore ad una squadra ma inferiore ad un plotone quali pattuglie, guarnigioni di punti particolari, centri trasmissioni mobili, piccoli reparti di supporto, ecc.\nPer le norme di Organica dell'Esercito italiano la sezione ha un organico compreso fra i 14 e i 20 effettivi.\nAeronautica.\nLa sezione \u00e8 una unit\u00e0 formata da tre o quattro velivoli ed \u00e8 comandata da un tenente o sottotenente. Due o tre sezioni formano una squadriglia."}
{"id": "215542", "revid": "33689", "url": "https://it.wikipedia.org/wiki?curid=215542", "title": "Super Mario Bros. 2", "text": "Super Mario Bros. 2, sottotitolato \"Mario Madness\" o \"Mario Madness/Mario Mania\" sulle copertine, \u00e8 il secondo videogioco della serie principale di \"Mario\", pubblicato dalla Nintendo in occidente per la console Nintendo Entertainment System nel 1988, e in Giappone nel 1992 con il titolo di .\n\u00c8 il seguito di \"Super Mario Bros.\", e come questo \u00e8 un videogioco a piattaforme a scorrimento, ma concettualmente diverso.\nLa ragione dell'atipicit\u00e0 del gioco \u00e8 dovuta al fatto che \u00e8 una versione modificata di un gioco giapponese non legato a \"Mario\", ' (1987). Il vero primo seguito di \"Super Mario Bros.\" \u00e8 ', uscito originariamente solo in Giappone con il titolo \"Super Mario Bros. 2\" nel 1986.\nTrama.\nRicordandosi delle voci che gli chiesero aiuto, Mario part\u00ec con gli amici per sconfiggere la rana gigante Wart, la sua alleata Strutzi e i suoi sgherri. Naturalmente i quattro riusciranno a sconfiggere Wart colpendolo con vegetali e con l'aiuto degli abitanti di Subcon.\nAlla fine di tutto ci\u00f2 si scopre che l'intera storia \u00e8 in realt\u00e0 un sogno di Mario.\nModalit\u00e0 di gioco.\n\"Super Mario Bros. 2\" \u00e8 un platform bidimensionale a scorrimento alternativamente orizzontale o verticale.\nAll'inizio di ogni livello il giocatore pu\u00f2 scegliere il personaggio con cui affrontarlo tra quattro: Mario, Luigi, Peach o Toad. Ciascun personaggio ha le proprie abilit\u00e0 e punti deboli: Luigi pu\u00f2 saltare molto in alto ma \u00e8 lento e debole, la Principessa \u00e8 lenta nei movimenti ma saltando pu\u00f2 fluttuare per qualche secondo in aria, Toad \u00e8 molto forte e veloce ma poco abile nei salti, mentre Mario \u00e8 il pi\u00f9 equilibrato dei quattro.\nI nemici possono essere sconfitti colpendoli con degli oggetti che si ottengono raccogliendoli o sradicando delle piantine dal terreno. Vi \u00e8 inoltre la possibilit\u00e0 di raccogliere gli stessi nemici, dopo essergli saltati sopra, e di usarli a loro volta come arma da lancio contro altri nemici. Alcuni di essi possono essere sconfitti semplicemente scagliandoli via, ma per la maggior parte devono essere colpiti con qualcosa per eliminarli. Gli oggetti possono anche essere necessari per risolvere determinati problemi, ad esempio le bombe si possono lanciare contro certe pareti per abbatterle.\nC'\u00e8 un sistema a tacche di energia vitale: si inizia con due tacche e se si dovesse scendere a una il personaggio diventa rimpicciolito, a zero si perde una vita. Il massimo \u00e8 quattro tacche. Rompendo le beute di pozioni appare una porta dalla quale si pu\u00f2 accedere a stanze bonus nelle quali si possono trovare funghi che aumentano l'energia e monete. Dopo ogni livello le monete raccolte si utilizzano in una slot machine che d\u00e0 la possibilit\u00e0 di vincere vite.\nIl gioco \u00e8 composto da 7 mondi, ciascuno dei quali suddiviso in 3 livelli (aree), tranne l'ultimo che presenta solo due livelli, per un totale di 20. Ci sono boss minori alla fine di ciascun livello. Nell'ultimo livello il giocatore affronta Wart.\nSviluppo.\nIl primo seguito di \"Super Mario Bros.\", uscito in Giappone come ', era simile al primo gioco, con varie migliorie come l'aggiunta di funghi velenosi e con un livello di difficolt\u00e0 pi\u00f9 alto. La Nintendo of America per\u00f2 non fu affatto entusiasta del gioco, ritenendolo poco accessibile e ormai superato al tempo della sua eventuale uscita in Occidente, e non lo volle esportare. Ma produrre un seguito di \"Super Mario Bros.\" per NES anche in Occidente faceva assolutamente parte dei loro progetti, perci\u00f2 si decise di realizzarlo in altro modo. ', un gioco platform gi\u00e0 uscito solo in Giappone per Famicom Disk System, venne trasformato in un gioco di Mario, che divenne il \"Super Mario Bros. 2\" occidentale. I cambiamenti erano relativamente ridotti e riguardarono soprattutto la sostituzione dei personaggi di \"Yume K\u014dj\u014d\", provenienti da Fuji TV, con personaggi di \"Mario\". Ci furono anche piccoli cambiamenti nel gameplay, come l'aggiunta del pulsante per correre.\n\"Super Mario Bros. 2\" \u00e8 un caso insolito, in quanto il gioco occidentale venne poi pubblicato anche nel paese di origine come \"Super Mario USA\" (1992). Viceversa, il \"Super Mario Bros. 2\" giapponese usc\u00ec anche in Occidente come \"Super Mario Bros.: The Lost Levels\", per la prima volta nella raccolta \"Super Mario All-Stars\" (1993). Entrambe le versioni sono state poi ridiffuse in tutto il mondo tramite Virtual Console. Questa contorta vicenda \u00e8 una delle pi\u00f9 famose storie di localizzazione del mondo dei videogiochi, in parte perch\u00e9 fu una delle prime a essere ampiamente raccontata.\nIn questo gioco, per la prima volta, Luigi ha un aspetto diverso da Mario, ad esempio \u00e8 pi\u00f9 magro e alto, mentre nei giochi precedenti divergeva da quello di Mario solo per i colori. Questa caratteristica divenne poi una costante della serie.\nIn questo gioco, inoltre, fanno la loro prima apparizione molti personaggi che saranno sempre presenti nei giochi futuri: \u00e8 il caso dei Tipi Timidi, delle Bob-ombe, di Strutzi e di Marghibruco (in questa versione totalmente verde).\nIn particolare personaggi come Tipi Timidi, Bob-ombe e Strutzi erano gi\u00e0 presenti in \"Yume K\u014dj\u014d: Doki Doki Panic\" prima dell'adattamento, quindi non sono nati originariamente come personaggi di \"Mario\".\nAltre versioni.\nIl gioco venne pubblicato anche come arcade nel 1988 sul sistema PlayChoice-10 basato sul NES.\nUn remake per SNES usc\u00ec all'interno della raccolta \"Super Mario All-Stars\" del 1993.\nNel 1996 un'altra versione solo giapponese usc\u00ec per Super Famicom dotato di periferica Satellaview con il titolo . Come tutti i titoli per Satellaview, poteva essere scaricato a episodi settimanali da una stazione di trasmissione satellitare chiamata St.GIGA e salvato in una cartuccia BS-X.\nUna versione per Game Boy Advance basata sulla versione SNES \u00e8 inclusa all'interno del gioco \"Super Mario Advance\" (2001) con soltanto alcuni cambiamenti nei livelli.\nInoltre emulazioni della versione NES sono state distribuite digitalmente da Nintendo tramite la Virtual Console su Nintendo 3DS, Wii e Wii U e su Nintendo Switch tramite l\u2019abbonamento Nintendo Switch Online.\nAccoglienza.\n\"Super Mario Bros. 2\" originale per NES vendette 7,46 milioni di copie ed \u00e8 il quarto gioco per NES pi\u00f9 venduto in assoluto.\nFu generalmente ben accolto dalla critica.\nRicevette ad esempio una \"medaglia d'oro\" di gioco del mese dalla rivista \"Zzap!\".\nNella classifica mensile dei giochi per tutte le console dei lettori di \"Guida Videogiochi\" arriv\u00f2 al primo posto.\nPer \"Power Play\" era il secondo miglior gioco per NES del 1989.\nIn retrospettiva, per IGN.com \u00e8 il 18\u00b0 miglior gioco per NES in assoluto, e per Metacritic al 2010 era il 10\u00b0 miglior gioco di tutta la serie \"Mario\"."}
{"id": "215544", "revid": "124123", "url": "https://it.wikipedia.org/wiki?curid=215544", "title": "Denijs Calvaert", "text": "Dopo aver studiato con Christiaen van Queecborn pittura di paesaggio ad Anversa, dove \u00e8 documentato col nome di Caluwaert, si stabil\u00ec a Bologna, perfezionandosi nel nudo con Prospero Fontana tanto da abbandonare la sua maniera fiamminga per quella italiana. A Roma, verso il 1560, collabor\u00f2 con Lorenzo Sabbatini nelle decorazioni vaticane e studi\u00f2 l'opera di Raffaello.\nTornato a Bologna nel 1574, vi apr\u00ec una scuola che vant\u00f2 allievi prestigiosi come Guido Reni, Francesco Albani e il Domenichino. Bench\u00e9 rivaleggiasse con l'Accademia dei Carracci, era talmente rispettato che alla sua morte Ludovico Carracci cur\u00f2 l'allestimento dei suoi funerali nella chiesa dei Serviti e accolse nell'Accademia tutti i suoi allievi.\nIl suo capolavoro \u00e8 considerato il \"San Michele\" della chiesa bolognese di San Petronio; tra le altre opere si ricordano la \"Flagellazione\" della Pinacoteca Nazionale di Bologna, replicata nella Galleria Borghese di Roma e le \"Nozze mistiche di santa Caterina\" al Museum der Bildenden K\u00fcnste di Lipsia.\nEsperto nella composizione, molto preciso nella prospettiva e fluido nel disegno, d\u00e0 alle sue tele un colore denso e ricco e un'esecuzione accurata; se le sue raffigurazioni manieristiche hanno un che di rigido, fu superiore a molti suoi contemporanei nella ricchezza cromatica e pochi lo superarono nella sua capacit\u00e0 di didatta."}
{"id": "215552", "revid": "767487", "url": "https://it.wikipedia.org/wiki?curid=215552", "title": "Barocco (film 1991)", "text": "Barocco \u00e8 un film del 1991 diretto da Claudio Sestieri.\nTrama.\nValeria, ragazza spagnola studentessa di restauro a Roma, rompe il fidanzamento con il DJ Luca, tentando altre coabitazioni e altre relazioni sentimentali, riprendendo alla fine la sua relazione con Luca."}
{"id": "215557", "revid": "767487", "url": "https://it.wikipedia.org/wiki?curid=215557", "title": "La citt\u00e0 perduta (film 1995)", "text": "La citt\u00e0 perduta (\"La cit\u00e9 des enfants perdus\"), conosciuto anche come La citt\u00e0 dei bambini perduti, \u00e8 un film del 1995 diretto da Jean-Pierre Jeunet e Marc Caro. \u00c8\u00a0un film di fantascienza ambientato in un futuro prossimo rappresentato con uno stile che ricorda quello steampunk.\nDal film \u00e8 stato tratto un videogioco nel 1997, \"The City of Lost Children\", prodotto da Psygnosis per PC e Sony PlayStation.\nTrama.\nIn una piattaforma sul mare Irvin, un cervello parlante immerso in un acquario introduce la storia di uno scienziato, il quale non avendo n\u00e9 moglie n\u00e9 figli, decise di ricrearli in provetta, ottenendo per\u00f2 in ognuno dei difetti. Sulla piattaforma, Krank, concepito con l'ambizione di essere l'uomo pi\u00f9 intelligente del mondo, invecchia prematuramente perch\u00e9 non riesce a sognare. I suoi fratelli, cloni di un differente uomo con il problema del sonno facile, lo aiutano facendo rapire i bambini della vicina citt\u00e0 portuale, in modo da poterne rubare i sogni. I rapimenti vengono effettuati dalla setta di cyborg dei Ciclopi, che ottiene in cambio occhi e altra strumentazione meccanica dai fratelli cloni e mademoiselle Bismuth, una nana concepita per essere la pi\u00f9 bella principessa del mondo.\nLe sedute a cui si sottopone Krank per trovare la cura della malattia continuano a fallire, poich\u00e9 i bambini rapiti sono spaventati dalla sua figura e sognano solo incubi. Una notte, i Ciclopi rapiscono Denr\u00e9e, fratellino di un ragazzo che fa dimostrazioni di forza per guadagnarsi da vivere durante il carnevale. Nell'inseguimento, One incontra prima la banda di ladri ragazzini capitanata dall'orfana Miette e in seguito gli stessi mandanti dei furti, una coppia di gemelle siamesi dal nome Octopus legate in un solo corpo. Queste lo assumono per rapinare una cassaforte e una volta eseguito il colpo, One si fa distrarre dal furgone dei Ciclopi facendo cadere la cassaforte in mare.\nMiette capisce le emozioni di One e decide di aiutarlo portandolo nel quartier generale dei Ciclopi, finendo per\u00f2 entrambi catturati mentre vedono vendere Denr\u00e9e e altri bambini a Bismuth. Le Octopus assumono allora il prestigiatore Marcello per liberarlo, lasciando che Miette diventi cibo per i pesci, come vendetta per non aver consegnato loro il bottino. Nell'attesa che i due prigionieri immobilizzati cadano in acqua a causa del loro peso su delle passerelle, Marcello inietta in un ciclope una sostanza che scatena l'aggressione, utilizzando una pulce da lui addestrata.\nNella confusione Marcello libera One perdendo per\u00f2 la bambina, che finisce in fondo al mare causando la disperazione di entrambi. Miette viene salvata da un palombaro, che con un sottomarino va alla ricerca degli oggetti gettati in mare dalla citt\u00e0. Ritornando in superficie, trova One ubriaco e lo salva dalla cattura delle gemelle con l'aiuto dei suoi ex compagni. Dopo un recupero di oggetti del palombaro, una serie di eventi causa lo sprigionamento di una sostanza fumosa che si diffonde nella citt\u00e0 e che \u00e8 in realt\u00e0 un messaggio del cervello Irvin. La sostanza si inserisce nel sonno di Miette e del palombaro, che li portano a realizzare i mandanti dei rapimenti e la loro posizione sulla piattaforma.\nLe Octopus ordinano la morte di Marcello per non aver consegnato One e utilizzano la sua pulce per bloccare la fuga di Miette e del ragazzo. One colpisce Miette pi\u00f9 volte, ma a causa delle sue lacrime, una nuova serie fortuita di eventi lo fa rinsavire. Marcello li raggiunge, utilizza a sua volta la pulce sulle sorelle e in seguito le uccide facendo scatenare una combustione di un liquido su cui erano finite.\nMentre Krank si accorge della mancanza di paura di Denr\u00e9e, il palombaro, Miette e One arrivano sulla piattaforma, il primo per farla saltare in aria e i secondi per liberare i bambini. One allontana i fratelli cloni uno dietro l'altro, ma viene fatto cadere in mare da Bismuth, che muore dopo essere stata colpita dal palombaro. Quest'ultimo \u00e8 in realt\u00e0 lo scienziato autore della loro esistenza che, pentito delle sue azioni, decide di morire assieme al suo laboratorio. Poco prima che riesca a piazzare tutta la dinamite, Miette si inserisce nel sogno di Krank facendolo impazzire e salvando Denr\u00e9e. One si risveglia sui tralicci della piattaforma, recupera in seguito Miette e libera i rimanenti bambini abbandonando infine la struttura. Una volta pronto per l'esplosione, lo scienziato cambia idea e chiede aiuto, ma mentre vede fuggire anche i suoi figli cloni in barca con Irvin, un uccello attiva l'esplosione, uccidendolo.\nDistribuzione.\nIl film \u00e8 stato presentato in concorso al 48\u00ba Festival di Cannes e ricevette un grande successo a livello internazionale, venendo distribuito negli Stati Uniti con il titolo \"The City of Lost Children\". In Italia, nonostante il grande successo del precedente \"Delicatessen\" dello stesso Jean-Pierre Jeunet\",\" \u00e8 stato distribuito solo per il mercato dell'home video.\nAccoglienza.\nIl film ha ottenuto l'80% di recensioni critiche positive su 54 totali e un voto medio 7/10 dal sito Rotten Tomatoes e 12 recensioni critiche positive su 16 da quello Metacritic, ottenendo un punteggio metascore di 73.\nIncassi.\nIl film ha fatto registrare al botteghino francese un incasso di 1,74 milioni di dollari, a fronte di un budget di produzione di 18 milioni."}
{"id": "215564", "revid": "292162", "url": "https://it.wikipedia.org/wiki?curid=215564", "title": "Affruntata", "text": "LAffruntata o Affrontata ('incontro'), chiamata anche Cunfrunta, Cunfruntata, Cumprunta, Cumprunti, Ncrinata, \u00e8 un rito religioso praticato nel cattolicesimo in diverse zone della Calabria la domenica di Pasqua, il luned\u00ec dell\u2019angelo o il marted\u00ec dopo Pasqua. Questo rito consiste nell'incontro tra Ges\u00f9 risorto, la Madonna e San Giovanni Apostolo ed \u00e8 l\u2018apice delle festivit\u00e0 pasquali. \nLa definizione nasce anche da ci\u00f2 che il vangelo riporta a proposito dei dialoghi che accompagnano l'incontro tra San Giovanni Apostolo e la Madonna, l'incredulit\u00e0 dell'avvenuta Resurrezione di Ges\u00f9 e la necessit\u00e0 di un \u201cConfronto\u201d diretto con la realt\u00e0, cio\u00e8 la constatazione di persona dell'avvenuto miracolo.\nLa manifestazione di origini spagnole, risalente al 600, presenta varianti nell'intera Italia meridionale: in Sicilia (Svelata, A Giunta o \"'U Scuntru, Madonna vasa vasa\"\"), in Abruzzo (La madonna che scappa in piazza, La Madonna che V\u00e9le di Introdacqua) e in altre regioni (Campania e Sardegna). Si svolge per le strade e nelle piazze dei comuni, dove le statue raffiguranti la Madonna, Ges\u00f9 Cristo, San Giovanni Apostolo e in alcuni rari casi la Veronica come nel comune di Girifalco in provincia di Catanzaro, vengono trasportate a spalla o a mano per simboleggiare l'incontro dopo la resurrezione di Cristo.\nL\"affruntata\" \u00e8 inscenata anche all'estero, dove le comunit\u00e0 di emigrati italiani hanno deciso di mantenere le tradizioni dei paesi d'origine.\nSvolgimento.\nLa statua di San Giovanni Apostolo fa la spola tra le altre due per 3 o 5 volte (il numero dei passaggi e la presenza del Santo stesso varia da paese a paese) avanti e indietro, con passo sempre pi\u00f9 veloce, come messaggero della resurrezione di Cristo. Dopo questo, le statue della Madonna Addolorata e di San Giovanni corrono insieme verso la statua di Ges\u00f9 risorto. All'incontro il velo nero del lutto viene tolto dalla statua di Maria (la cosiddetta \"sbilazioni\", \"sbilata\" o \"\"sbilamentu\"),\" lasciando visibile un vestito di festa, spesso azzurro o bianco.\nManifestazioni simili per paese e regioni.\nCalabria.\nIn Calabria \u00e8 perlopi\u00f9 diffusa nelle provincie di Reggio Calabria, Vibo Valentia e nella provincia di Catanzaro meridionale e centrale, i due comuni pi\u00f9 a nord dove viene riprodotta questa tradizione sono infatti Borgia e Girifalco situati nell'Istmo di Catanzaro.\nControversie.\nNel 2010 a Sant'Onofrio la tradizionale affruntata \u00e8 stata posticipata per motivi di ordine pubblico a seguito di atti intimidatori commessi nei confronti del priore della Congrega del Santissimo Rosario, secondo le indagini di polizia ad eseguire tale gesto criminale \u00e8 stata la 'ndrina egemone sul territorio i Bonavota in quanto il Vescovo della Diocesi di Mileto-Nicotera-Tropea aveva emanato delle direttive (recepite dalla chiesa locale) di modifica delle regole per portare a spalla le statue, modifiche che si erano rese necessarie poich\u00e9 le 'ndrine negli anni precedenti avevano monopolizzato il rito religioso per manifestare il loro potere alla comunit\u00e0. La prima processione religiosa \u201csponsorizzata\u201d dalla \u2018ndrangheta al Nord potrebbe essere stata quella di Carmagnola, dove da alcuni anni va in scena la cosiddetta \u00abAffruntata\u00bb.Questo cerimoniale \u2013 secondo un pentito - sarebbe andato in scena anche a Carmagnola. Lo rivela, nei verbali raccolti dai carabinieri del Ros, Andrea Mantella, collaboratore di giustizia"}
{"id": "215573", "revid": "6923", "url": "https://it.wikipedia.org/wiki?curid=215573", "title": "Nullsoft", "text": "Nullsoft \u00e8 stata una software house fondata nel 1997 da Justin Frankel. Tra i suoi software pi\u00f9 famosi troviamo il player Winamp e il server di streaming MP3 SHOUTcast. Ha riscosso popolarit\u00e0 il loro installer open source NSIS, alternativa ai prodotti commerciali come InstallShield. Il nome della compagnia \u00e8 una parodia di Microsoft, derivando dal fatto che null \u00e8 pi\u00f9 piccolo di micro. La mascotte della compagnia \u00e8 Mike the Llama; usato spesso nei materiali promozionali (specialmente per Winamp).\nGli ultimi prodotti includono il formato Nullsoft Streaming Video (NSV), progettato per realizzare stream con qualsiasi codec audio o video. NSV \u00e8 usato nel progetto \"Nullsoft Television\", e nel sistema Ultravox, ancora sotto sviluppo. Nullsoft \u00e8 anche famosa per la creazione di Gnutella e WASTE.\nNullsoft \u00e8 stata venduta ad America Online il primo giugno 1999, e da allora \u00e8 una sussidiaria di quest'ultima. L'11 novembre 2004, le notizie riportano che AOL ha sciolto il gruppo, lasciando solo tre impiegati Nullsoft. La Nullsoft \u00e8 una divisione di AOL Music.\nVa notato, inoltre, che il supporto del 'contenitore' NSV, e dei codec usualmente impiegati nello stream NSV (VP3/VP5/VP6 per il video e MP3/AAC per l'audio), sono implementati nei player opensource MPlayer e VLC. Solo l'audio codec VLB non \u00e8 implementato, assieme ad alcuni stream video che necessitano di un meccanismo di decompressione extra."}
{"id": "215578", "revid": "1005847", "url": "https://it.wikipedia.org/wiki?curid=215578", "title": "Europarlamentari dell'Italia della VI legislatura", "text": "Gli europarlamentari dell'Italia della VI legislatura, eletti in occasione delle elezioni europee del 2004, sono stati i seguenti."}
{"id": "215584", "revid": "466539", "url": "https://it.wikipedia.org/wiki?curid=215584", "title": "Brea (Terra di Mezzo)", "text": "Brea (in originale e nella nuova traduzione de \"Il Signore degli Anelli\" \"Bree\") \u00e8 un villaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 situato nel nord della Terra di Mezzo e ad est della Contea; \u00e8 abitata da Uomini e Hobbit e questo \u00e8 l'unico luogo in cui si verifica una tale coesistenza.\nIl nome originale \"Bree\" si ispira al nome del villaggio di Brill (Buckinghamshire); contiene la parola celtica \"Bre\u0292\" e la parola in inglese antico \"hyll\", che entrambi significano \"collina\". Il significato di \"collina\" fa riferimento al fatto che il villaggio di Brea e la zona circostante sono situati sui fianchi del Colle di Brea.\nGeografia.\nLocalit\u00e0 principale della Terra di Brea, l'abitato di Brea si sviluppa sui fianchi ovest e sud del Colle di Brea ed \u00e8 circondato da un profondo burrone che si diparte dalle pendici della collina, per ritornarvi dopo aver compiuto un grande semicerchio; all'interno del burrone una fitta siepe fa da ulteriore protezione.\nIl villaggio \u00e8 attraversato dalla Grande Via Est che, arrivando dalla Contea, si inoltra all'interno dal cancello ovest scavalcando il burrone, svolta poi a sud seguendo la curva della collina, per uscire dal cancello sud e riprendere la direzione est. Entrambi i cancelli, chiusi durante la notte, sono affiancati dalle casette dei guardiani. Ad ovest del fossato la Via Est si incontra con il Verdecammino.\nLe case degli Uomini sono situate alla base della collina e con le finestre rivolte verso ovest; quelle degli Hobbit (i tradizionali \"buchi\") pi\u00f9 in alto.\nIl Puledro Impennato.\nNel villaggio di Brea si trova Il Puledro Impennato (Il Cavallino Inalberato nella nuova traduzione del 2020; in originale \"The Prancing Pony\") una locanda, gestita dalla famiglia Cactaceo e frequentata sia da Uomini sia da Hobbit, per i quali vi sono delle stanze in un'ala riservata esclusivamente a loro, caratterizzate dalle finestre tonde e dal soffitto basso, tipico delle caverne hobbit. \u00c8 un luogo secondario, nel quale per\u00f2, accadono alcuni avvenimenti fondamentali ai fini della narrazione. Rifugio principale per tutti quei viaggiatori che seguono il cammino che va da nord a sud e da est ad ovest; situato sulla collina, guarda la strada principale, \u00e8 una casa a tre piani con due ali separate da un cortile.\nDescrizione.\nParte della locanda era stata scavata nella collina, tanto che nell'ala nord le finestre del secondo piano si trovavano al livello del suolo. Questa ala \u00e8 stata attrezzata per ospitare i \"mezzuomini\". L'ala sud si trovava invece un po' pi\u00f9 alto, e in un ambiente annesso a questa erano ubicate le stalle e i depositi.\nUn grande arco segnava la facciata della locanda e appena sotto la parte pi\u00f9 alta dell'arcata si trovava un cartello, illuminato dalla luce di una lanterna \u00e8 stato, con impresso un puledro bianco rampante.\nDentro c'era una grande sala comune, con innumerevoli lanterne appese alle travi del soffitto e un grande camino sulla parete ovest della stanza. Oltrepassato questo, un lungo corridoio che conduce nella locanda, ma molto vicino alla prima camera da letto, una piccola stanza riservata per un primo momento di riposo per i viaggiatori, con un piccolo camino e tavoli e seggiolini.\nBrea e la locanda nella storia.\nIl 29 settembre 3018 della Terza Era, Frodo, Sam, Merry e Pipino raggiunta Brea vi alloggiano la notte come consigliato loro da Tom Bombadil. I quattro hobbit si presentano sotto falsa identit\u00e0, ma rischiano di svelarsi a causa di un incidente occorso a Frodo con l'Unico Anello. Infatti Frodo diventa invisibile a causa dell'Anello subito dopo aver finito di cantare, in piedi su un tavolo, di fronte a molte persone.\nI quattro Hobbit vengono subito notati da Aragorn, conosciuto (e presentato loro) come Grampasso, e questi si offre di guidarli sino a Gran Burrone. Una lettera di Gandalf lasciata a Omorzo Cactaceo qualche mese prima e incautamente mai spedita da questi a Frodo, rassicura gli Hobbit sull'identit\u00e0 del loro accompagnatore e dissolve quasi totalmente i loro timori, anche se Sam si mostra ancora recalcitrante. La notte in cui alloggiano nella locanda Aragorn, con l'aiuto del signor Cactaceo, salva gli Hobbit da un attacco dei Nazg\u00fbl. Tuttavia, tale attacco creer\u00e0 qualche problema, quale la fuga dei cavalli di tutti i clienti della locanda e dei loro pony, e loro saranno costretti quindi ad acquistare quello di Billy Felci e a ritardare la loro, non pi\u00f9 segreta, partenza.\nDurante la Guerra gli affari alla Locanda peggiorarono sensibilmente, soprattutto a causa dei temibili Uomini del Sud che terrorizzavano i pacifici abitanti della zona. Ciononostante, durante il ritorno alla Contea degli Hobbit, accompagnati da Gandalf, quest'ultimo predisse \"tempi migliori\" per Brea, poich\u00e9 l'avvento del Regno Riunito avrebbe migliorato la situazione."}
{"id": "215585", "revid": "1745361", "url": "https://it.wikipedia.org/wiki?curid=215585", "title": "Eriador", "text": "Eriador \u00e8 una regione di Arda, l'universo immaginario fantasy creato dallo scrittore inglese J.R.R. Tolkien.\n\u00c8 la vasta area della Terra di Mezzo compresa tra i Monti Brumosi e i Monti Azzurri. Questo nome, infatti, significa \"Terra tra le Montagne\". \u00c8 una landa scarsamente abitata, ma in ere precedenti ospitava diversi regni, poi decaduti o distrutti. Nel periodo della Guerra dell'Anello la sua zona pi\u00f9 notevole era costituita dalla Contea, regione centro settentrionale abitata dagli Hobbit, anche se non mancano altri luoghi (come il villaggio di Brea o il Dunland).\nGeografia.\nSebbene pianeggiante, l'Eriador \u00e8 per due terzi delimitato da monti. Partendo da nord-ovest e procedendo verso sud-est si incontrano i Monti Azzurri, i Colli di Vesproscuro, le Colline Vento (dominate dal massiccio di Colle Vento), le Montagne di Angmar, le Montagne Nebbiose e, oltre la Breccia di Rohan, le propaggini occidentali dei Monti Bianchi. Altre zone montuose o collinari (tutte concentrate nella parte settentrionale) sono le Tumulilande, la Terra di Brea ed il territorio tra la Contea ed i Monti Azzurri.\nA nord \u00e8 bagnato dalla Baia di Forochel, un tratto di mare ghiacciato per buona parte dell'anno, mentre a sud dal Grande Mare. I principali corsi d'acqua sono il Lh\u00fbn (o Lune) a nord-ovest, il Brandivino e l'Inondagrigio (con i relativi affluenti) nella parte centrale; Questi due fiumi sfociano tutti in grandi estuari sul Grande Mare, delimitando il grande territorio di pascoli e praterie del Minhiriath. Lungo il corso dell'Inondagrigio \u00e8 presente una zona paludosa detta \"Stagni dei cigni\", mentre l'altra grande palude sono le Chiane Ditteri, nella zona tra il villaggio di Brea e le Colline Vento. A sud l'Eriador \u00e8 delimitato dall'Isen, che ne segna il confine con Gondor. La regione tra l'Isen e il Gwathlo \u00e8 detta Enedwaith, ed \u00e8 abitata prevalentemente dai Dunlandiani. A settentrione, ai piedi dei Colli Vesproscuro, invece, \u00e8 presente un vasto lago, il Neunial.\nLa regione era anticamente dominata dalle foreste, ma lo sfruttamento intensivo di esse da parte dei N\u00famenoreani le ha ridotte drasticamente di estensione. Le ultime tracce dell'antico manto forestale sono il bosco di Eryn Vorn, la Vecchia Foresta, i boschetti intorno alle \"Grotte dei Vagabondi\" nel Rhudaur e qualche macchia sulle pendici dei Monti Azzurri.\nPopolazione.\nL'Eriador \u00e8 un crogiolo di razze: gli Elfi, in prevalenza Sindar e i pochi Noldor rimasti nella Terra di Mezzo, abitano la regione dei Porti Grigi, detta Lindon, nell'estuario del Luhn oltre gli Ered Luin e la vallata di Gran Burrone sotto i Monti Brumosi; i Nani della stirpe di Durin abitano le Miniere di Moria, anch'esse nelle Montagne Nebbiose, e le antiche citt\u00e0 negli Ered Luin;\nGli Uomini abitano sparsi in varie comunit\u00e0 e villaggi, specialmente nel Nord, come Brea. Le regioni dell'Arthedain, del Minhiriath e del Rhudaur sono costellate di rovine di antiche citt\u00e0: erano le grandi fortezze e insediamenti dei Dunedain di quello che era il regno di Arnor, ormai scomparso, borghi come Ann\u00faminas, Fornost, Cameth Brin, Minas Girithlin, Minas Malloth, Tharbad e Thalion. I Dunedain superstiti, detti \"Raminghi\", abitano in villaggi e comunit\u00e0 sparse, soprattutto nel Nord e nelle pianure di Cardolan, ma sono in ben scarso numero.\nGli uomini dell'Eriador, esclusi i Dunedain, sono quindi in prevalenza di discendenza Dunlandiana o Forodwaith.\nUna menzione speciale va fatta per gli Hobbit che abitano il territorio della Contea: originari delle valli dell'Anduin, migrarono in quelle terre durante il regno di re Beleg di Arthedain, e ne divennero vassalli. Dopo la caduta del regno, rimasero stabilmente nella contea.\nUna vasta rete viaria, risalente al tempo dello splendore dei regni d\u00fanedain, attraversa per intero l'Eriador. L'antica via est \u00e8 la direttrice principale che collega i Porti Grigi a Gran Burrone, per proseguire verso est attraverso i passi delle Montagne Nebbiose. L'Antica Via Sud (detta anche \"Verdecammino\", poich\u00e9 invasa dalla vegetazione per lo scarso utilizzo) collega Fornost con Gondor passando per Thalion e travesando la Breccia di Rohan. Le due strade si congiungono a Brea, villaggio che \u00e8 prosperato grazie ai commerci.\nStoria.\nI primi abitanti dell'Eriador furono Elfi Avari e Nandor che vagavano nelle vaste foreste senza costruire insediamenti stabili, nonch\u00e9 un buon numero di Ent. Dopo il risveglio degli Edain, quando questi furono spinti dai racconti degli Avari a migrare verso il Beleriand, l'Eriador ne ospit\u00f2 per un lungo periodo le Tre Case che infine si unirono ai Noldor nella Lotta contro Morgoth. Dopo la sconfitta del Vala Caduto e la rovina del Beleriand, l'Eriador inizi\u00f2 a popolarsi consistentemente soprattutto di Sindar e Noldor rimasti nella Terra di Mezzo: fu allora che le prime grandi citt\u00e0, come Annuminas, vennero edificate.\nGli Eldar non ebbero attriti con gli uomini delle foreste, che invece, si incontrarono presto con i n\u00famenoreani che tornavano nella Terra di Mezzo in cerca di legname; se in un primo tempo si instaurarono relazioni pacifiche tra i due popoli, ben presto i nuovi venuti iniziarono un'opera di deforestazione per ricavare materiale di costruzione per le loro navi. Ci\u00f2 ebbe effetti disastrosi, poich\u00e9 gran parte del manto forestale fu distrutto. In quest'epoca, durante la colonizzazione degli Uomini dell'Ovest, sorsero il grande porto di Lond Daer, la citt\u00e0 di Tharbad, posta su un guado dell'Inondagrigio, nonch\u00e9 numerosi altri insediamenti nelle piane del Minhiriath, come Thalion o Minas Girithlin.\nDopo la caduta di N\u00famenor e la formazione dei regni di Gondor e di Arnor, l'Eriador entr\u00f2 a far parte perlopi\u00f9 di questo secondo reame. L'Enedwaith (ovvero le \"terre di mezzo\"), tuttavia, fu sempre considerato come un'area di confine tra i due stati, sebbene per alcuni secoli fu un territorio vassallo di Gondor.Nel primo millennio della Terza Era Arnor prosper\u00f2, e i Dunedain crebbero di numero e dalle citt\u00e0 originarie del Nord colonizzarono tutte le vaste terre del regno, specialmente le verdi e fertili pianure del Minhiriath (in seguito chiamato Cardolan), e anche (sebbene in minor numero) le incolte foreste del Rhudaur.\nCon la divisione di Arnor, la parte settentrionale dell'Eriador fu divisa tra i nuovi reami secessionisti di Arthedain, Cardolan e Rhudaur, mentre ad est fece la propria comparsa il regno di Angmar, vassallo di Mordor e retto dal Re Stregone. Questo sottomise in breve tempo il Rhudaur, dove la Casa di Isildur, terminata con la regina Elwen pochi secoli dopo la creazione del regno, era debole e i Dunedain pochi, e insieme al nuovo stato-fantoccio mosse guerra ad Arthedain e Cardolan; mentre Arthedain oppose una maggiore resistenza, Cardolan cadde dopo pochi decenni, scosso anch'esso dalle guerre civili interne causate dalla morte del re Tarastor, ultimo della Casa di Isildur. Angmar, tuttavia, non fece una fine migliore: le preponderanti forze di Gondor, Lindon e Imladris lo annientarono.\nCon la rovina di questi regni, scomparvero tutte le grandi forze politiche della regione e rimasero solo i villaggi dunlandiani, i villaggi della regione di Brea, la Contea degli Hobbit, sorta inizialmente come vassallo di Arthedain del re Beleg, ed i regni degli elfi di Gran Burrone e dei Porti Grigi. La popolazione dell'Eriador croll\u00f2 rapidamente e molte delle sue terre divennero lande selvagge e desolate, le citt\u00e0 dei Dunedain caddero in completa rovina. Solo con la restaurazione del regno di Arnor (unificato con quello di Gondor) alla fine della Terza Era da parte di Aragorn II di Arthedain (incoronato tuttavia a Sud col nome di Elessar), la regione pot\u00e9 recuperare lentamente la propria antica prosperit\u00e0. Gli Elfi, tuttavia, nei primi decenni della Quarta Era, abbandonarono in gran parte la regione."}
{"id": "215592", "revid": "1632387", "url": "https://it.wikipedia.org/wiki?curid=215592", "title": "Erode il Grande", "text": "Govern\u00f2 su gran parte della Palestina, inclusa la Giudea, dopo la morte del padre, Erode Antipatro, prima per incarico di Marco Antonio e poi di Ottaviano Augusto dalla parte del quale era prontamente passato dopo la sconfitta di Antonio ad Azio. Alla sua morte il regno fu diviso fra i tre figli rimasti: Archelao govern\u00f2 la Giudea, la Samaria e l'Idumea, Erode Antipa la Galilea e la Perea, Erode Filippo la Gaulanitide, la Traconitide, la Batanea, l'Auranitide e l'Iturea.\nNel Vangelo di Matteo \u00e8 il crudele sovrano che ordina la strage degli innocenti. \nTestimonianze chiare di un carattere estremamente diffidente e sospettoso, capace di spietata crudelt\u00e0, sono comunque le esecuzioni di una delle mogli, di alcuni dei suoi figli e di centinaia di oppositori che ordin\u00f2, temendo che complottassero per spodestarlo e spesso anche per il modo in cui era al potere. Il suo lungo regno garant\u00ec comunque un'epoca di stabilit\u00e0 a una regione molto piacevole per i vicini(Parti Armeni Greci Egizi Assiri Arabi).\nDotato di spiccato senso estetico e di grande ambizione, Erode \u00e8 altres\u00ec noto per l'amplissima attivit\u00e0 di costruttore. Fece edificare le citt\u00e0 di Cesarea marittima, di Sebaste e le possenti fortezze di Masada, Macheronte e l'Herodion, oltre a ingrandire e abbellire la stessa citt\u00e0 di Gerusalemme. In quest'ultimo aspetto rientra il rifacimento e l'ampliamento del Tempio di Gerusalemme, che venne perci\u00f2 chiamato \"Tempio di Erode\"su stile ellenico.\nBiografia.\nQuasi tutte le notizie sulla sua vita sono desunte da Flavio Giuseppe che, a sua volta, le attinse da scritti perduti di Nicola di Damasco, ministro di Erode. Secondo le \"Antichit\u00e0 Giudaiche\", Erode il Grande scrisse le proprie \"Memorie\", ma \u00e8 assai incerto se Flavio le abbia consultate direttamente.\nGiovent\u00f9.\nErode il Grande non era di sangue reale n\u00e9 tantomeno di origine ebraica, sebbene fosse stato educato in quanto tale. Suo padre, Erode Antipatro, era un edomita, mentre sua madre, Cipro, una nabatea. Gli edomiti o idumei, biblici discendenti di Esa\u00f9 (fratello di Giacobbe), erano stati in continuo e aspro scontro con gli israeliti, finch\u00e9 Giovanni Ircano I, nel 110 a.C., non li convert\u00ec con la forza alla religione ebraica. Bench\u00e9 incorporati ufficialmente nella nazione giudaica, gli edomiti erano considerati comunque inferiori agli israeliti, ed erano pertanto disprezzati e descritti come \"razza turbolenta e disordinata, sempre proclive a sommosse e lieta di sconvolgimenti\".\nIl suo stesso nome, \"Erode\", non \u00e8 di origine ebraica, bens\u00ec greca, e significa \"discendente da eroi\", e questo dimostra quanto fosse scarso lo spirito del giudaismo in suo padre, che mise un nome da mitologia greca a suo figlio circonciso.\nErode divenne governatore della Galilea a soli 25 anni d'et\u00e0. Il giovane, bench\u00e9 ancora inesperto, dimostr\u00f2 un'abilit\u00e0 politica che stup\u00ec persino i comandanti romani. In poco tempo si sbarazz\u00f2 di Ezechia di Gamala, un suo avversario, e di tutti i suoi seguaci, causando cos\u00ec l'ira degli israeliti che vedevano in quella condanna sommaria l'infrazione delle leggi mosaiche. Il sommo sacerdote decise dunque di processarlo nel 47 a.C., anche perch\u00e9 il suo potere stava ormai divenendo notevole. Quando per\u00f2 il proconsole della Siria ordin\u00f2 ai membri del Sinedrio di assolverlo, questi furono costretti a obbedire. Erode decise di vendicarsi ma venne trattenuto dal padre e dal fratello.\nErano quelli i tempi in cui Cecilio Basso, nemico di Gaio Giulio Cesare, si era autoproclamato governatore della Siria. Certo che, combattendo il nuovo arrivato, avrebbe ottenuto il ringraziamento da parte di Cesare, Erode Antipatro invi\u00f2 i suoi figli, Erode e il fratello Fasaele, in Siria per sconfiggerlo. Questa guerra dur\u00f2 circa tre anni, durante i quali gli eventi politici a Roma cambiarono totalmente: Giulio Cesare mor\u00ec assassinato e Cassio, capo dei cesaricidi, fuggito proprio nei territori siriani, conobbe Erode divenendone amico. Lo nomin\u00f2 governatore della Celesiria e gli affid\u00f2 un'intera flotta pi\u00f9 un reparto di cavalleria e fanteria. Il nobile romano gli permise inoltre di punire un tal Malico, assassino di suo padre Antipatro, avvelenato durante un convito presso Ircano II; Malico fu pugnalato da alcuni sicari inviati da Cassio stesso. Gli eventi portarono per\u00f2 quest'ultimo a essere sconfitto nella battaglia di Filippi da Ottaviano e Marco Antonio, ed Erode da accorto politico qual era, gli volt\u00f2 le spalle, preferendogli i vincitori.\nIn quel periodo Erode era fidanzato con Mariamne, diretta discendente del casato degli Asmonei, ramo dell'eroica famiglia dei Maccabei, un tempo sovrani della Giudea, ma ormai in rovina: sposandosi con una donna di stirpe reale, Erode si assicurava il trono. Marco Antonio, giunto in quei territori, conobbe di persona il giovane Erode e, affascinato dalla sua abilit\u00e0 politica, decise di nominarlo governatore della Giudea nel 41 a.C.\nScontro con i Parti.\nNon era ancora da molto salito al ruolo di tetrarca che Erode dovette gi\u00e0 affrontare un primo grande pericolo. I Parti, guidati dal loro principe Pacoro, mossero guerra contro la Giudea, decisi a nominare re di quei luoghi Antigono, figlio di Aristobulo II, uno degli ultimi discendenti degli Asmonei. Il principe mand\u00f2 dunque un messaggio al re e zio Ircano II, fratello di Aristobulo II, chiedendogli di incontrarsi in territorio galileo. Erode, diffidente, consigli\u00f2 al re di non recarvisi ma il sovrano non lo ascolt\u00f2 e accompagnato da Fasaele, fratello di Erode, part\u00ec verso la Galilea. L\u00ec per\u00f2 Antigono e i suoi alleati si dimostrarono tutt'altro che diplomatici: tagliarono le orecchie a Ircano e uccisero Fasaele. Erode fu costretto a fuggire con la moglie e le sue truppe, rifugiandosi a Masada. In cerca di alleati chiese aiuto al re dei Nabatei, che per\u00f2 prefer\u00ed scacciarlo. Si rec\u00f2 dunque in Egitto, a Rodi, a Brindisi e infine a Roma dove venne a contatto con Marco Antonio e Augusto. Questi convinsero il Senato a nominare Erode re di Giudea. Era la fine del 40 a.C. In solenne processione sal\u00ec al Campidoglio con i due triumviri, suoi protettori, offrendo a Giove Capitolino i sacrifici rituali di ringraziamento.\nTornato in Galilea, liber\u00f2 i familiari sotto assedio a Masada e cominci\u00f2 un vero e proprio scontro con Antigono e i suoi alleati Parti. Marco Antonio, grato a Erode per il suo aiuto nella guerra, ordin\u00f2 al legato Sosio di inviare le sue truppe in Giudea per sconfiggere gli usurpatori. La Galilea venne ben presto liberata. A Gerico egli perse il fratello Giuseppe, che aveva fieramente difeso in precedenza la rocca di Masada. Nella primavera del 37 a.C. Gerusalemme fu costretta alla resa, Antigono, catturato dai romani, venne decapitato. Erode divenne quindi il nuovo re della Giudea.\nRegno.\nDelitti in famiglia.\nErode, divenuto re di Giudea, conobbe sin da principio diverse difficolt\u00e0. I primi a opporsi alla sua condotta furono i farisei, che mal tolleravano l'idea di essere governati sotto l'egida di un monarca di stirpe edomitica, per di pi\u00f9 alleato dei romani, ma ogni loro rivolta venne subito soffocata nel sangue. Stessa sorte tocc\u00f2 agli aristocratici, ancora fedeli ad Ant\u00ecgono: ben quarantacinque di loro vennero condannati a morte; i loro beni confiscati confluirono poi nelle casse di Erode. Anche i membri della famiglia di sua moglie, gli ultimi Asmonei, erano per lui un grosso problema. Essendo ormai Ircano mutilo, non poteva perseguire la carica di sommo sacerdote. Erode decise dunque di nominare sommo pontefice tale Ananiele, discendente dal casato di Aronne. Questo gesto fece adirare Alessandra, madre di Mariamne, che ordin\u00f2 al genero di eleggere suo figlio Aristobulo, bench\u00e9 sedicenne, poich\u00e9 discendente degli Asmonei e quindi unico degno di salire al grado di sommo sacerdote. Scrisse cos\u00ec una lettera alla regina Cleopatra affinch\u00e9 convincesse Marco Antonio a ordinare la nomina di Aristobulo. Erode rimosse dunque Ananiele e fece quanto era secondo il volere della suocera.\nIl re di Giudea, per\u00f2, non dimentic\u00f2 mai questa limitante intromissione nel suo operato da parte della suocera e decise dunque di spiarla, per trovare cos\u00ec un minimo pretesto per eliminarla. Un giorno venne invitato a una festa a Gerico. L\u00ec, Erode si dimostr\u00f2 piuttosto amichevole nei confronti di Aristobulo e lo convinse a nuotare con lui in piscina. Poco dopo ordin\u00f2 ai suoi uomini di fare la stessa cosa e di annegare il giovane sommo sacerdote senza che nessuno se ne accorgesse, facendo credere che la sua morte fosse stata causata da un banale incidente. Il piano and\u00f2 come previsto. In onore del cognato defunto, Erode fece celebrare solenni esequie, rendendosi cos\u00ec innocente agli occhi degli astanti. Solo Alessandra non era certa delle sue buone intenzioni.\nQuesta dunque scrisse una lettera a Cleopatra, per chiedere cos\u00ec a Marco Antonio di processare Erode per questo omicidio. Prima di partire il re affid\u00f2 la moglie al cognato Giuseppe e gli ordin\u00f2 che, se l'unico responso di Antonio fosse stata la condanna a morte, avrebbe dovuto uccidere Mariamne. In presenza del triumviro, Erode dimostr\u00f2 di sapersi difendere in maniera eccellente, rendendo il comandante romano sicuro della propria innocenza. Tornato incolume Erode venne richiamato dalla sorella Salom\u00e8 che accusava Mariamne di rapporto incestuoso col cognato Giuseppe. Il re, dopo aver parlato con la moglie, credette alla sua innocenza ma, per togliersi ogni dubbio, fece uccidere il cognato. Deciso a vendicarsi anche di Alessandra, ordin\u00f2 che venisse rinchiusa in prigione.\nLa politica di Cleopatra.\nMarco Antonio, sin da principio protettore della causa di Erode, era per\u00f2 condizionato nelle sue azioni da Cleopatra, sua amante. Questa, decisa ad ampliare di gran lunga il proprio regno, aveva chiesto al triumviro i territori della Fenicia, dell'Arabia e della zona di Gerico. Gerico era il territorio pi\u00f9 fertile nel regno di Erode e questo Cleopatra lo sapeva bene, dato che diverse volte aveva visitato la Giudea, ricevendo grandi benvenuti dal re, che nascondeva con un velo di ipocrisia il suo odio per lei.\nFlavio Giuseppe racconta, infatti, che quando Masada venne espugnata dai Romani un secolo pi\u00f9 tardi (nel 73), fu trovata una grande quantit\u00e0 di armi d'ogni tipo, quivi depositate dal re, sufficienti a diecimila armati, oltre a ferro non lavorato, bronzo e piombo. Sembra che Erode avesse nascosto a Masada tali provviste per rifugiarsi nell'eventualit\u00e0 di due pericoli: il primo, qualora il popolo dei Giudei fosse insorto per abbatterlo e restaurare la dinastia precedente; il secondo e pi\u00f9 serio, nel caso in cui la regina d'Egitto, Cleopatra, avesse ottenuto da Marco Antonio la sua testa e il trono del regno di Giudea, cosa che per la verit\u00e0 non avvenne, tra lo stupore dello stesso Flavio, schiavo com'era Antonio del suo amore verso la regina egiziana. Per questi timori Erode aveva fortificato Masada, che poi sarebbe diventata l'ultima fatica per i Romani nella loro guerra contro i giudei.\nQuando scoppi\u00f2 dunque il conflitto fra Marco Antonio e Ottaviano, Erode decise di servire la causa del primo, da sempre suo alleato. Cleopatra convinse allora l'amante a mandare Erode a combattere contro Malco I, re dei Nabatei, che un tempo aveva rifiutato di soccorrerlo. La regina sperava di indebolire il sovrano giudeo per poter cos\u00ec accaparrarsi i suoi territori. Fu proprio per suo aiuto che i Nabatei vinsero la guerra, sconfitta accentuata per Erode da un contemporaneo terribile terremoto che decim\u00f2 la popolazione del suo regno. Sicuro di aver perso, l'idumeo decise di tentare con dei negoziati di pace. Malco fece uccidere gli ambasciatori, attirandosi cos\u00ec l'ira di Erode che, grazie alle sue abilit\u00e0 strategiche, riusc\u00ec a sconfiggere il nemico.\nAl servizio di Ottaviano.\nNel 31 a.C. Marco Antonio venne sconfitto da Ottaviano nella celebre battaglia di Azio. Essendo alleato dello sconfitto, Erode era ormai certo di perdere tutto il proprio potere. Decise dunque di aiutare il governatore di Siria, sopprimendo una rivolta causata da alcuni sostenitori del defunto Antonio. Nel 30 a.C. Erode si rec\u00f2 a Rodi per chiedere udienza a Ottaviano. Usando il suo scaltro ingegno riusc\u00ec a dimostrare come avrebbe appoggiato il nuovo arrivato, essendo stato alleato di Marco Antonio solo perch\u00e9 questi l'aveva fatto salire sul trono. Ottaviano decise di fidarsi del re e lo lasci\u00f2 al suo posto. Anzi, avendo molto apprezzato il suo soggiorno in Giudea, il Princeps affid\u00f2 a Erode i territori che un tempo aveva occupato Cleopatra, quali ad esempio la Samaria, Gadara e Gaza.\nMentre il marito si trovava a Rodi, Mariamne aveva saputo da un fedelissimo di Erode come questi aveva ordinato di ucciderla se non fosse riuscito a tornare vivo. Amareggiata si lament\u00f2 davanti a lui. Salom\u00e8, sorella del sovrano, e sua madre Cipro incominciarono cos\u00ec a calunniare Mariamne, decisi a farla uccidere una volta per tutte, avendola sempre avuta in odio. Erode non intendeva ascoltare le loro parole ma, dubitando di un possibile avvelenamento, fece giustiziare il coppiere di corte. Questi gli rivel\u00f2 che Mariamne sapeva bene che lui l'avrebbe fatta uccidere se non fosse tornato da Rodi. Erode, frastornato dagli avvenimenti, divenne facile burattino nelle mani della sorella che lo costrinse a uccidere la moglie. Quell'evento avrebbe cambiato la sua vita perch\u00e9, come lo stesso Flavio Giuseppe testimonier\u00e0 in seguito, Erode non avrebbe voluto ucciderla. Secondo lo storico infatti il re venne talmente colpito da questo avvenimento da chiamarla di notte ad alta voce come se fosse ancora viva. Alessandra decise di sfruttare questo momento di depressione per distruggerlo, ma Erode, venuto a sapere del suo tradimento, la fece giustiziare.\nMomentanea serenit\u00e0.\nIl periodo di regno che va dal 24 a.C. al 14 a.C. fu un periodo di momentanea tranquillit\u00e0 nel regno di Erode. In questi anni egli fece costruire un gigantesco palazzo reale, molte fortezze distrutte durante la guerra. Fece riedificare la citt\u00e0 di Straton, denominandola Cesarea, in onore di Cesare Augusto. Ma \u00e8 nel 20 a.C. che egli cominci\u00f2 l'edificazione del monumento che pi\u00f9 l'avrebbe reso famoso fra i suoi sudditi: il magnifico tempio di Gerusalemme. In questo periodo il sovrano si fece circondare da uomini di cultura, retori greci, fra cui ad esempio Nicola di Damasco, che gli diede lezioni di storia e filosofia.\nIn quegli anni spos\u00f2 un'altra Mariamne, figlia di un sacerdote, e sped\u00ec a Roma due dei suoi figli, Aristobulo e Alessandro. I due giovani principi vennero accolti persino dallo stesso Augusto, che si affezion\u00f2 a loro. L'imperatore, grato a Erode, perch\u00e9 questi era in grado di tenere a bada uno dei cosiddetti \"focolai dell'impero\", decise di donargli altri territori, cos\u00ec da allargare i suoi possedimenti. In onore a Cesare Augusto, Erode fece costruire alcuni templi pagani in Samaria e a Cesarea. Nel 17 a.C. si rec\u00f2 a Roma per far visita all'imperatore e torn\u00f2 in Giudea insieme con Aristobulo e Alessandro che avevano intanto concluso la loro istruzione.\nQuesto momento aureo del periodo erodiano sarebbe presto seguito da nuovi delitti e nuove rivolte. Nel 15 a.C., per reprimere le ruberie che si commettevano in citt\u00e0 e in campagna, eman\u00f2 una nuova legge, la quale sanciva che tutti coloro che avessero forato le mura per entrare nelle case sarebbero stati puniti e trattati come schiavi e venduti fuori dal regno. Questa legge venne considerata ingiusta e cre\u00f2 forti proteste e trasse verso Erode l'odio del popolo, in quanto sopprimeva la legge in vigore, basata sul Levitico, 25, 39-46: \"I figlioli d'Israele non possono essere venduti come schiavi\".\nUltimi anni di sangue.\nErode spos\u00f2, dopo la seconda Mariamne, altre cinque donne, di non molta importanza politica. Da queste il re giudeo ebbe molti figli ma due erano i suoi prediletti: Aristobulo e Alessandro, figli dell'amata Mariamne I. Salom\u00e8, sorella di Erode, ancora carica di odio nei confronti della cognata, non voleva che i due figli salissero al trono e calunni\u00f2 anche loro in presenza del fratello, accusandoli di volerlo uccidere in una congiura. Antipatro, primogenito del re, anche lui partito per Roma (in un secondo momento per\u00f2), cominci\u00f2 a calunniare anche lui i fratelli. Il suo vero scopo era quello di impossessarsi lui stesso del trono. Erode, nel 12 a.C. intraprese un viaggio a Roma, portando i figli Alessandro e Aristobulo perch\u00e9 fossero giudicati da Augusto; non avendolo trovato a Roma, per la fretta, prosegu\u00ec per il quartier generale di Aquileia, dove l'imperatore stava organizzando le spedizioni contro i germani e i pannoni. Questi dopo aver giudicato i due principi, comprese quanto loro fossero innocenti e tolse i dubbi dall'animo del loro sempre guardingo padre. Questi, reso continuamente diffidente dalle calunnie di Salom\u00e8 e Antipatro, decise di torturare alcuni amici di Alessandro per farli confessare. Uno di questi, soffrendo per la pena, prefer\u00ec mentire piuttosto che continuare a subire quel supplizio. Alessandro venne cos\u00ec rinchiuso in prigione. Il re di Cappadocia, suocero del giovane principe, decise di recarsi da Erode per discutere sull'accaduto. Alla fine la famiglia pot\u00e9 riconciliarsi e Alessandro venne cos\u00ec liberato.\nIntanto, il re degli Arabi, Sileo, sfruttando questo momento di debolezza, decise di istigare Erode ad attaccarlo. Questi con l'aiuto del governatore di Siria, Saturnino, rispose al suo affronto cadendo per\u00f2 nella sua trappola. Sileo voleva infatti screditare Erode agli occhi di Ottaviano, facendogli credere che questi volesse ampliare il proprio territorio. L'imperatore si offese enormemente e solo un'ambasceria, con a capo Nicola di Damasco, riusc\u00ec ad alleviare la sua collera.\nTornarono per\u00f2 alle orecchie di Erode le accuse contro i suoi figli. Questi decise dunque di provvedere e mand\u00f2 messaggeri presso Augusto, affinch\u00e9 desse responso. L'imperatore diede la possibilit\u00e0 all'alleato giudeo di processare i figli purch\u00e9 vi fossero presenti alcuni rappresentanti di Roma. Saturnino, governatore di Siria e gli altri romani presenti, decretarono la colpevolezza dei due principi, che furono dunque condannati a morte per strangolamento. Era il 7 a.C.\nAntipatro, rimasto indiscusso successore (bench\u00e9 Erode avesse ancora altri figli), si rec\u00f2 a Roma quale principe ereditario di Giudea. Erode design\u00f2 comunque Erode Filippo, figlio di Mariamne II, come successore nel caso accadesse qualche sciagura ad Antipatro. Quest'ultimo aveva organizzato un piano con lo zio Peroras, allo scopo di uccidere il re. Peroras avrebbe dovuto far morire Erode mentre Antipatro era a Roma e dunque senza colpa ufficiale. Le cose per\u00f2 non andarono come questi aveva progettato. Peroras, per un futile errore, aveva bevuto la coppa avvelenata ed Erode aveva scoperto il piano del figlio. Al suo ritorno Antipatro venne prima imprigionato e poi ucciso.\nLa morte.\nColpito da una gravissima malattia (si suppone fosse la gangrena di Fournier), Erode decise di fare suoi successori i tre figli pi\u00f9 anziani, Archelao, sarebbe divenuto re, Antipa tetrarca di Galilea, Filippo tetrarca di Batanea, Perea e altri territori. Agli estremi volle concludere la propria vita con un atto che ne fu degno riassunto. Egli prevedeva che la sua morte avrebbe provocato grande gioia fra i suoi sudditi, mentre lui desiderava invece essere accompagnato alla tomba fra abbondanti lacrime. Chiam\u00f2 cos\u00ec da tutte le parti del regno, a Gerico, molti insigni Giudei, e non appena essi giunsero a destinazione vennero rinchiusi nell'ippodromo. Erode raccomand\u00f2 dunque che subito dopo la sua morte se ne facesse strage: cos\u00ec le desiderate lacrime sarebbero state assicurate, almeno da parte dei familiari degli uccisi.\nDopo alcuni mesi di atroci sofferenze, Erode il Grande mor\u00ec a Gerico a settanta anni circa d'et\u00e0, trentasette anni di regno. Secondo la maggior parte degli studiosi, che accetta la tesi di Emil Sch\u00fcrer, era l'anno 750 di Roma, il 4 a.C. Alcuni studiosi sostengono tuttavia la data tradizionale del 1 a.C. per la morte di Erode. Filmer e Steinmann, ad esempio, propongono che Erode mor\u00ec nel 1 a.C., e che i suoi eredi retrodatarono i loro regni al 4 o 3 a.C. per affermare una sovrapposizione con il regno di Erode, e rafforzare la propria legittimit\u00e0. Secondo alcuni astronomi invece, le informazioni fornite dallo storico Flavio Giuseppe (secondo cui Erode mor\u00ec dopo un'eclissi di luna e prima della Pasqua del suo 35\u00ba anno di regno), ci indicano che Erode mor\u00ec nel 3 d. C., molto probabilmente il 24 gennaio del calendario giuliano. \nLa sua salma, con solennissima pompa, venne trasportata a Gerico all'Herodium, dove Erode aveva ordinato che venisse costruita la sua tomba. Lo storico Flavio Giuseppe riferisce che \u201cErode fu posto su una lettiga d\u2019oro tempestata di perle preziose e molteplici gemme di diversi colori e una coperta di porpora; anche il morto era vestito con un abito di porpora, portava un diadema sul quale era sistemata una corona d\u2019oro, sul lato destro giaceva il suo scettro\u201d. Nel racconto di Flavio Giuseppe, la morte di Erode fu preceduta da un'eclissi lunare. Un'eclissi ebbe luogo il 13 marzo 4\u00a0a.C., e potrebbe essere quella a cui fa riferimento Giuseppe. Ci sono state tuttavia altre eclissi in questo periodo, come quella del 5\u00a0a.C. e le due eclissi del 1\u00a0a.C., per cui anche queste due date sono state proposte come possibili candidate.\nLa successione.\nAlla morte di Erode bisognava dunque far rispettare l'ultimo dei suoi tre testamenti che designava Archelao come principe ereditario di Giudea e Samaria, Erode Antipa come tetrarca di Galilea e Perea ed Erode Filippo come tetrarca di Iturea, Batanea e altri territori adiacenti. Il testamento per\u00f2 non poteva essere eseguito senza l'approvazione di Augusto. A esso erano contrari in molti, primo fra tutti Erode Antipa, che nel precedente testamento doveva divenire re di Giudea, e inoltre anche alcuni esponenti del clero giudaico.\nPer perorare la propria causa, si recarono a Roma prima Archelao e poi il suo avversario Antipa. I Giudei, avversi da sempre alla dinastia erodiana, non rimasero per\u00f2 con le mani in mano e decisero di inviare una delegazione di cinquanta membri per richiedere all'imperatore la cancellazione della stirpe regale e l'annessione della Giudea al consolato di Siria. Augusto non ascolt\u00f2 questi ultimi ma cerc\u00f2 di risanare i conflitti della famiglia del defunto Erode. Diede dunque ad Archelao il governo dei territori stabiliti dal padre, nominandolo per\u00f2 solo etnarca e non re. Ad Antipa e Filippo, rimasti tetrarchi, rimasero i domini assegnati, ma il piacere di aver cancellato le speranze del fratello. La mossa politica di Augusto fu molto sagace, sicuro com'era di imperare sul regno affidandosi ai nuovi sovrani, come un tempo aveva fatto col vecchio Erode, o eliminandoli se avessero fallito.\nArchelao non resse a lungo alla prova. Tirannico e spietato come il padre, non possedeva per\u00f2 la sua fine astuzia. Nel 6 una nuova delegazione, formata stavolta da Giudei e Samaritani, si rec\u00f2 dall'imperatore per chiedere la destituzione di Archelao. Augusto lo process\u00f2 e, non convinto dai suoi propositi, lo mand\u00f2 in esilio nelle Gallie e diede il dominio dei suoi territori al consolato di Siria.\nErode Filippo dimostr\u00f2 di essere un sovrano accorto e di indole tranquilla. Ricostru\u00ec alcune citt\u00e0 antiche, come ad esempio Panion, che egli riedific\u00f2 e dedic\u00f2 all'imperatore, chiamandola Cesarea di Filippo, per distinguerla da quella costruita dal padre. Rimase sul trono fino alla morte, avvenuta nel 34.\nErode Antipa, che alla morte del padre aveva solo diciassette anni, si dimostr\u00f2 furbo e accorto come lui, riuscendo a regnare per ben quarantaquattro anni. Anche lui per\u00f2 fece la fine di Archelao. Dopo aver abbandonato la prima moglie per sposarsi con la cognata Erodiade, moglie di Filippo, Antipa si attir\u00f2 le ire del padre della prima, Areta IV re dei Nabatei, che decise di muovere guerra contro di lui. Il tetrarca ne rimase sconfitto ma riusc\u00ec a mantenere il trono. Durante il regno di Caligola venne per\u00f2 condannato, come il fratello, all'esilio nelle Gallie. I suoi domini furono posti nelle mani di Erode Agrippa I, che aveva causato la sua condanna.\nGli archeologi dell'Universit\u00e0 ebraica di Gerusalemme hanno scoperto nei pressi dell'Herodium, il palazzo in collina che Erode il Grande si era fatto costruire a 12 chilometri dalla citt\u00e0, resti di un monumento marmoreo con dei sarcofaghi all'interno, il probabile luogo di sepoltura del re della Giudea, ridotto in frantumi, probabilmente dai suoi avversari.\nAlbero genealogico.\nAntenati.\nF=Olinivvia II\nGrande costruttore.\nErode, oltre a essere un monarca tirannico e sanguinario, era anche un grande costruttore, speranzoso di poter ellenizzare i suoi domini, caratterizzati principalmente dalle usanze ebraico-giudaiche. Con questa speranza egli costru\u00ec un ippodromo e un anfiteatro a Gerusalemme, che attir\u00f2 nella capitale molti viaggiatori stranieri.\nFece ricostruire inoltre alcune citt\u00e0 ormai in rovina, come Cesarea ad esempio, che divenne grande centro portuale, ri-modernizz\u00f2 antichi territori, come la Samaria, che egli denomin\u00f2 Sebaste. Costru\u00ec templi e arene non solo in Giudea ma anche in citt\u00e0 straniere, quali ad esempio Atene. Fece molte offerte anche per la realizzazione delle Olimpiadi. Costru\u00ec molte fortezze per tutto il suo regno, dandogli il nome dei suoi familiari. Fra queste si pu\u00f2 ricordare la Fortezza asmonea a Gerusalemme, ricostruita e denominata Fortezza Antonia, e la fortezza dell'Herodion in cui poi fu seppellito.\nCostru\u00ec un magnifico palazzo reale nel quale alloggiava insieme con la sua corte, formata non solo da traditori e congiurati (come alcuni dei suoi figli) ma anche da grandi uomini di cultura, come il gi\u00e0 nominato Nicola di Damasco, autore inoltre di una monumentale opera la \"Storia universale\" in 144 libri, oggi perduta, che Flavio Giuseppe utilizz\u00f2 per le cronache del regno erodiano.\nIl tempio di Gerusalemme.\nL'opera che senza dubbio Erode volle costruire a ogni costo, non solo perch\u00e9 gli avrebbe attirato le acclamazioni dei suoi sudditi, ma anche per soddisfare la propria megalomania, fu il magnifico Tempio di Gerusalemme, nella sua terza ricostruzione. Questo nonostante la sua totale indifferenza alla religione ebraica.\nL'antico tempio, costruito in epoca babilonese, era senza alcun dubbio molto ampio ma di inferiore bellezza rispetto ai grandi santuari pagani. Erode cominci\u00f2 i lavori nel suo 18\u00ba anno di regno, cio\u00e8 fra il 20 o il 19 a.C. Gi\u00e0 prima, per dimostrare al popolo le sue reali intenzioni, egli aveva accumulato materiali in quantit\u00e0 enormi, aveva impegnato ben diecimila operai che lavorassero nelle parti esterne, e aveva fatto imparare l'arte muraria a mille sacerdoti che lavorassero nelle parti interne del Tempio, inaccessibili ai laici. I lavori per le parti interne, costituenti il vero santuario, durarono un anno e mezzo; quelli per le parti esterne, costituenti gli atrii, durarono otto anni: durante i lavori il servizio liturgico non fu mai interrotto, perch\u00e9 man mano che si demoliva una parte dell'edificio interno si procedeva subito alla sua ricostruzione.\nDopo nove anni e mezzo dall'inizio dei lavori, Erode celebr\u00f2 la dedicazione del Tempio ricostruito nell'anniversario della sua salita al trono; tuttavia i lavori di rifinitura si prolungarono ancora per molti anni e non terminarono del tutto se non nel 62-64 d.C. cio\u00e8 pochi anni prima di essere distrutto dai Romani.\nNel Tempio di Erode il santuario interno era in tutto analogo a quello del Tempio di Salomone, ma con un'elevazione maggiore; al contrario, le costruzioni esterne, che circondavano l'edificio, furono ampliate grandemente. Poich\u00e9 l'antico Tempio sorgeva sulla collina orientale della citt\u00e0, il piano superiore della collina fu dilatato quasi del doppio per mezzo di costruzioni compiute ai suoi fianchi: sullo spazio cos\u00ec ottenuto sorsero tre portici o atrii, che erano uno pi\u00f9 elevato dell'altro, procedendo dalla periferia verso il santuario interno. Il primo era accessibile a chiunque, e perci\u00f2 era chiamato \"\"atrio dei gentili\", potendo essere frequentato anche da pagani; ma, procedendo verso l'interno, a un certo punto quest'atrio era sbarrato da una balaustra di pietra che segnava il limite accessibile ai pagani: le iscrizioni greche e latine ricordavano a costoro la proibizione di passare oltre sotto pena di morte. Oltrepassata la balaustra e saliti pi\u00f9 in l\u00e0 alcuni gradini, si entrava nell'\"atrio interno\"\", protetto da grossissimi muri e suddiviso in due parti: la parte pi\u00f9 esterna era detto \"atrio delle donne\", perch\u00e9 fin l\u00ec potevano penetrare le donne israelite, e la pi\u00f9 interna era detta \"atrio degli Israeliti\", accessibile ai soli uomini. Procedendo e salendo ancora, vi era l'atrio dei sacerdoti, dove stava l'altare degli olocausti, e infine, dopo altri gradini, il sancta sanctorum, riservato soltanto al sommo sacerdote.\nAll'angolo nord-ovest il Tempio era congiunto con la Fortezza Antonia, costruita dallo stesso Erode, dalla quale in seguito i Romani avrebbero sorvegliato il flusso dei pellegrini.\nErode secondo i Vangeli.\n\u00c8 il \"Vangelo secondo Matteo\" a rendere Erode il barbaro protagonista di una delle pagine pi\u00f9 crude delle Sacre Scritture, la cosiddetta strage degli innocenti. Nessuno degli altri vangeli fa menzione di questo episodio, neanche il \"Vangelo secondo Luca\", che pure narra la nascita di Ges\u00f9. Il \"Vangelo secondo Matteo\" comincia dicendo che Ges\u00f9 era nato sotto il dominio di Erode il Grande. Alcuni Magi giunsero a Gerusalemme chiedendo dove si trovasse il re dei Giudei, appena nato. Erode si turb\u00f2 alla notizia e chiese ai sommi sacerdoti e agli scribi del popolo il luogo dove sarebbe dovuto nascere il messia e, avuta risposta che le profezie indicavano Betlemme, disse ai magi, convocati in segreto, di recarsi nella cittadina giudea e di tornare a riferirgli, affinch\u00e9 potesse adorarlo anche lui. Avvertiti in sogno da un angelo i magi decisero di non tornare a Gerusalemme; Erode, sentendosi preso in giro, ordin\u00f2 l'uccisione di tutti i neonati maschi dai due anni in gi\u00f9 del territorio di Betlemme. Avvertito anch'egli in sogno da un angelo, Giuseppe port\u00f2 la sua famiglia in Egitto (fuga in Egitto).\nNel \"Vangelo secondo Luca\", a un mese circa dalla nascita, Ges\u00f9 \u00e8 portato al tempio e poi la famiglia ritorna a Nazaret.\nNella narrazione della \"strage degli innocenti\" sembra di poter vedere un riflesso degli efferati delitti che Erode comp\u00ec nei confronti dei suoi propri figli per difendere il potere acquisito o anche la \"strage dell'ippodromo\" che ordin\u00f2 in occasione della sua morte imminente e che procur\u00f2 tante lacrime tra i suoi sudditi.\nArcheologia.\nNel maggio 2007, l'equipe del professor Netzer comunic\u00f2 alla stampa il rinvenimento della tomba di famiglia di Erode, presso \"Herodion\" (), vicina a Betlemme.\nLa scoperta giunse al culmine di una carriera accademica dedicata alla ricerca del luogo di sepoltura di Erode, e fu seguita nel 2010 dalla morte accidentale di Netzer in un luogo non distante dal sito archeologico. La scoperta fu considerata uno dei pi\u00f9 importanti ritrovanti archeologici in Israele dalla seconda met\u00e0 del XIX secolo, finch\u00e9 l'11 ottobre 2013 fu convocata una conferenza stampa dai docenti Joseph Patrich, allievo di Netzer, e Benjamin Arubas, entrambi dell'Universit\u00e0 Ebraica di Gerusalemme. \nSecondo i due studiosi, il plesso differisce dallo stile architettonico delle altre costruzioni ordinate da Erode, cos\u00ec come dalla dimensioni e maestosit\u00e0 dei luoghi di sepoltura di altri re sepolti in quelle zone e di cui Erode era senza dubbio a conoscenza, cos\u00ec come \u00e8 incoerente con la processione funebre di migliaia di seguaci di cui riferisce lo storico filoromano Flavio Giuseppe. Gli archeologi Patrich e Arubas suggerirono che il plesso di Netzer abbia ospitato le tombe di \"familiari di Erode\", mentre rimane incognito il luogo di sepoltura vero e proprio del re."}
{"id": "215594", "revid": "599", "url": "https://it.wikipedia.org/wiki?curid=215594", "title": "Equazione alle derivate parziali", "text": ""}
{"id": "215599", "revid": "287204", "url": "https://it.wikipedia.org/wiki?curid=215599", "title": "Gimli", "text": "Gimli \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 uno dei protagonisti del famoso romanzo \"Il Signore degli Anelli\".\n\u00c8 un Nano della dinastia di Durin, figlio di Gl\u00f3in e membro della Compagnia dell'Anello dal 3018. In seguito viene chiamato \"Amico degli Elfi\" per via della profonda amicizia che lo lega all'elfo Legolas. Gimli porta con s\u00e9 un'ascia, un'arma che brandisce con destrezza. In seguito Gl\u00f3in, suo padre, gli dona la propria ascia.\nStoria.\nNato nell'anno 2879 della Terza Era, nel 2941 vive con suo padre ad Erebor. Nel 3018 accompagna suo padre a Gran Burrone per chiedere ad Elrond notizie sul destino di suo cugino Balin, che aveva provato a ricostituire il regno di Moria. Prende cos\u00ec parte al Consiglio di Elrond, e viene scelto come rappresentante della razza dei nani nella Compagnia dell'Anello. Durante il viaggio conoscer\u00e0 l'elfo Legolas, i due inizialmente avranno dei dissapori dovuti all'antico e mai sopito astio tra le rispettive razze, con il proseguire del viaggio inizieranno ad andare d'accordo e diventano grandi amici. A Moria affronta la dura prova di varcare il cancello delle miniere e di vedere che tutti i nani che avevano accompagnato Balin erano morti per mano dei Goblin che infestavano la zona.\nDurante la sua permanenza a Lothl\u00f3rien rimane talmente impressionato dalla bellezza, affabilit\u00e0 e comprensione di Galadriel che osa chiederle in dono un suo capello. L'elfa, fra lo stupore di tutti i presenti, acconsente, donandogliene ben tre. Per questo motivo Gimli viene anche chiamato \"Portatore della Ciocca\", perch\u00e9 fa incastonare i capelli di Galadriel in un cristallo di rocca.\nSi dimostra intrepido e risoluto in battaglia. Nello scontro al Fosso di Helm salva la vita a \u00c9omer, e vince una strana gara con Legolas per chi uccide pi\u00f9 Orchi. Nel resto del libro accompagna sempre Aragorn, combattendo al suo fianco.\nDopo aver preso parte a tutte le battaglie della Guerra dell'Anello, diventa signore delle Caverne Scintillanti, chiamate anche Caverne di Aglarond, e forgia i nuovi cancelli di Minas Tirith in ferro e mithril. Secondo quanto afferma il Libro Rosso, nell'anno 120 della Quarta Era naviga oltre mare con Legolas, discendendo il fiume Anduin con una nave costruita dallo stesso Elfo, spinto dal desiderio di ammirare nuovamente la bellezza di dama Galadriel e dal desiderio di rimanere con l'amico.\nAspetto.\nNel libro \"La Compagnia dell'Anello\", alla partenza da Gran Burrone, Gimli indossa una corta Cotta di maglia d'acciaio, e brandisce un'ascia dalla \"larga lama\", che durante la marcia, porta con s\u00e9 infilata nella propria cinta. Ai piedi porta dei pesanti stivali nanici mentre in testa, porta un cappuccio.\nSuccessivamente ad Edoras, in vista della battaglia al Fosso di Helm, Th\u00e9oden dona a Gimli in segno di amicizia, dal tesoro reale custodito a Meduseld, un \"berretto\" di ferro e cuoio quasi fatto appositamente per la sua testa tonda ed un piccolo scudo. Quest'ultimo, sul quale era inciso un bianco cavallo galoppante sul fondo verde, emblema della casa di Eorl, fu fatto ai tempi del Re Thengel per Th\u00e9oden, quando quest'ultimo era un giovane ragazzo.\nAdattamenti.\nNella trilogia de \"Il Signore degli Anelli\" diretta da Peter Jackson, il ruolo di Gimli \u00e8 interpretato da John Rhys-Davies con la voce italiana di Renato Mori. Il personaggio viene menzionato nel film \"Lo Hobbit - La desolazione di Smaug\"."}
{"id": "215600", "revid": "1005847", "url": "https://it.wikipedia.org/wiki?curid=215600", "title": "Europarlamentari del Belgio della VI legislatura", "text": "Gli europarlamentari del Belgio della VI legislatura, eletti in seguito alle elezioni europee del 2004, sono stati i seguenti."}
{"id": "215601", "revid": "1504506", "url": "https://it.wikipedia.org/wiki?curid=215601", "title": "Tenacit\u00e0", "text": "La tenacit\u00e0 di un materiale pu\u00f2 essere impiegata in diversi contesti. La tenacit\u00e0 pu\u00f2 essere considerata come la capacit\u00e0 di assorbire energia e di deformarsi plasticamente prima della rottura. Corrisponde all'area sottostante la curva tensione/deformazione; in questo caso, il suo significato fisico \u00e8 quello di una densit\u00e0 energetica (unit\u00e0 di misura internazionali: J/m3) immagazzinata nel materiale. Pu\u00f2 anche essere indicata come la propriet\u00e0 che indica la resistenza alla frattura in un materiale in presenza di intagli.\nNon va confusa con la resilienza, che si riferisce invece solo alla fase elastica (alle basse deformazioni), e non all'intero campo di resistenza (classicamente composto da fase elastica, snervamento, e fase plastica).\nIl valore \u00e8 determinato dall'integrazione dell'energia di deformazione lungo la curva tracciando una retta verticale dal punto finale della curva fino all'asse delle ascisse.\nLa scarsa tenacit\u00e0 di un materiale pu\u00f2 portare ad una rottura fragile che si svolge nelle seguenti fasi:\nLa tenacit\u00e0 di un materiale non \u00e8 una sua caratteristica intrinseca ma dipende dalle condizioni di prova, ad esempio dalla velocit\u00e0 di deformazione e dalla temperatura, e dai difetti presenti nel campione, ad esempio gli intagli.\nMetallurgia.\nIn metallurgia si incontra la definizione di tenacit\u00e0 statica, indice della capacit\u00e0 di un materiale di immagazzinare energia nel campo elasto-plastico prima di arrivare a rottura sotto l'azione di carichi statici.\nLa tenacit\u00e0 si differenzia dalla resilienza la quale \u00e8 l'energia necessaria per la rottura di un materiale sottoposto a carichi impulsivi tali da non permettere la deformazione plastica, ovvero la rottura del pezzo avviene in campo elastico. Erroneamente si confonde la resilienza con l'energia assorbita nel materiale sottoposto a delle prove di carico impulsivo, come prova Charpy, quando anche in queste prove vi \u00e8 un parziale assorbimento di energia in campo plastico.\nLa tenacit\u00e0 \u00e8 rappresentata dall'area sottostante la curva reale di trazione che rappresenta l'energia per unit\u00e0 di volume richiesta per deformare a trazione un campione di materiale fino a rottura, indicata con formula_1:\nEssa \u00e8 proporzionale al prodotto formula_3, dove formula_4 \u00e8 il carico di rottura di un materiale e formula_5 \u00e8 l'allungamento percentuale dopo rottura.\nMisure di tenacit\u00e0.\nLa tenacit\u00e0 all'intaglio si misura secondo le norme tecniche sottoponendo un provino del materiale da esaminare, ad esempio un materiale metallico o un materiale plastico, la cui superficie presenta un intaglio, a prova d'urto tramite un maglio a forma di pendolo che colpisce la faccia della provetta opposta a quella contenente l'intaglio, un esempio di tale macchinario \u00e8 il pendolo di Charpy. Essa, poi, \u00e8 ottenuta direttamente calcolando la differenza tra l'altezza iniziale formula_6 da cui il pendolo viene lasciato cadere e l'altezza massima formula_7 che raggiunge dopo aver, in un sol colpo, rotto per urto-flessione il campione del materiale sottoposto a misura.\nLa tenacit\u00e0, che rappresenta esattamente l'energia assorbita dalla provetta durante l'urto, misurata in joule, vale:\ndove formula_9 \u00e8 proprio la tenacit\u00e0 all'intaglio e formula_10 \u00e8 il peso del pendolo.\nLa \"tenacit\u00e0 all'intaglio\" pu\u00f2 essere calcolata anche con la prova d'urto di Izod, realizzata anch'essa tramite un pendolo ad impatto, in conformit\u00e0 con la ASTM E-23.\nTessile.\nIn campo tessile la tenacit\u00e0 \u00e8 la resistenza alla rottura del filato rapportata al titolo unitario. Si esprime generalmente in cN/dtex. I valori di tenacit\u00e0 indicano il comportamento del materiale al limite estremo della sollecitazione. \nPer avere informazioni sulle sollecitazioni comprese tra zero e il limite di rottura, si utilizza il diagramma della tenacit\u00e0/allungamento. Il modulo elastico \u00e8 il tratto iniziale della curva del diagramma tenacit\u00e0/allungamento, chiamato anche Modulo di Young; questo ci fornisce il comportamento dei materiali ai carichi bassi, cio\u00e8 tutti quelli che si possono verificare durante l'operazione di orditura o tessitura."}
{"id": "215603", "revid": "7082", "url": "https://it.wikipedia.org/wiki?curid=215603", "title": "Unreal Engine", "text": "LUnreal Engine \u00e8 un motore grafico sviluppato da Epic Games. La prima versione \u00e8 stata realizzata per lo sparatutto in prima persona \"Unreal\", pubblicato nel 1998 per Microsoft Windows, Linux e Mac OS; nel corso degli anni lo sviluppo \u00e8 continuato, adattando il software alle potenzialit\u00e0 degli hardware disponibili e portandolo ad altre piattaforme. Attualmente \u00e8 stata annunciata la quinta generazione del motore.\nVersioni.\nUnreal Engine 1.\nL'Unreal Engine inizia, nel 1998, il suo debutto col videogioco \"Unreal\"; gi\u00e0 questa prima versione integrava un rendering piuttosto avanzato ed includeva rilevamento delle collisioni, buona intelligenza artificiale, networking, e scripting, facendone un motore grafico completo. In pi\u00f9 parti il motore grafico \u00e8 stato creato implementando un linguaggio di script personalizzato da Epic Games, noto come UnrealScript.\nLe prestazioni del motore grafico in modalit\u00e0 multiplayer erano inizialmente molto scarse, rispetto in particolare al suo principale concorrente, Quake II. Poi con Unreal Tournament sono stati fatti grandi passi in avanti in termini di prestazioni di rete; ed \u00e8 stato aggiunto il supporto per Direct3D e OpenGL.\nUnreal Engine 2.\nLa seconda versione dell'Unreal Engine fece il suo primissimo debutto con America's Army. Con questa versione il codice di base e il motore di rendering sono stati completamente riscritti, inoltre \u00e8 stata implementata la fisica Ragdoll ed \u00e8 stato aggiunto il supporto alle console della sesta generazione come GameCube e Xbox.\nAndando avanti con la settima generazione, l'Unreal Engine 2 ha dovuto adattarsi ad hardware pi\u00f9 potenti come Xbox 360 e PlayStation 3; per questo \u00e8 stato creato l\"Unreal Engine 2.5\".\nCon l'Unreal Engine 2.5 furono aggiunte alcune migliorie che sarebbero poi state utilizzate con l'Unreal Engine 3, ovvero un rendering notevolmente migliore, fisica applicabile ai veicoli, ed un sistema particellare potenziato.\nIl 24 marzo 2011, Ubisoft Montreal, ha rivelato che l'Unreal Engine 2.5 era stato implementato con successo su Nintendo 3DS.\nUnreal Engine 3.\nI primi screenshot dell'Unreal Engine 3 furono presentati nel 2004, dopo un periodo di 18 mesi di sviluppo. La terza versione dell'Unreal Engine \u00e8 stata creata per funzionare esclusivamente con le versioni di DirectX9 o superiori. \u00c8 in grado di supportare il Pixel Shader Model 3.0; il normal, bump e parallax mapping funzionano in modo pi\u00f9 efficiente e preciso, ed inoltre supporta le impostazioni grafiche pi\u00f9 avanzate come l'illuminazione globale, HDRI, riflessione diffusa e displacement mapping.\nIn fatto di shading sono stati implementati anche l'ambient occlusion e il gouraud shading.\nIl primo gioco, pi\u00f9 noto, ad implementare l'Unreal Engine 3 \u00e8 stato Gears of War su Xbox 360, nel 2006. Nel tempo la sua alta versatilit\u00e0 e le sue eccezionali doti grafiche hanno fatto dell'Unreal Engine 3 uno dei motori pi\u00f9 utilizzati ed apprezzati della settima generazione.\nLa versione pi\u00f9 avanzata e perfezionata \u00e8 l'Unreal Engine 3.9, utilizzato in Gears of War 3.\nUnreal Engine 4.\nVersione 4 \u00e8 stata annunciata gi\u00e0 nel 2005. Questa versione aveva lo scopo di essere utilizzabile in parte dalle piattaforme di settima generazione, ma maggiormente da quelle di ottava. Secondo una dichiarazione del presidente di Epic Games, \"Michael Capps\", l'Unreal Engine 4 non sarebbe stato pronto prima del 2012.\nNel 2013, durante la Game Developers Conference a San Francisco, vengono mostrate diverse \"tech-demo\" dell'Unreal Engine 4, in esecuzione su un PC con 16 gigabyte di memoria RAM e con una scheda grafica NVIDIA GeForce GTX 680.\nDal 2014 tramite un abbonamento da 19$ mensili \u00e8 possibile ottenere accesso a una copia dell'UE4 e al relativo codice sorgente.\nA partire dal 2 marzo 2015, l'Unreal Engine 4 \u00e8 disponibile gratuitamente a tutti, pagando comunque una royalty del 5% sul reddito lordo, dopo i primi 3000$ per prodotto, per trimestre se il prodotto non verr\u00e0 pubblicato sullo store proprietario Epic. Le software houses che pubblicheranno i propri prodotti sviluppati con Unreal o Unity su Epic Store dovranno riconoscere solo il 12% in fees a Epic.\nUnreal Engine 5.\nLa prima tech demo dell'Unreal Engine 5, eseguita su PS5, \u00e8 stata mostrata il 13 maggio 2020 da parte del team di sviluppo di Epic Games. \u00c8 stato rilasciato in accesso anticipato il 26 maggio 2021, con lancio ufficiale il 9 dicembre 2021\nI miglioramenti grafici ottenuti dai render in tempo reale di questa versione, hanno spinto molto in avanti lo sviluppo della Virtual Production in ambito cinematografico."}
{"id": "215604", "revid": "1005847", "url": "https://it.wikipedia.org/wiki?curid=215604", "title": "Europarlamentari della Repubblica Ceca della VI legislatura", "text": "Gli europarlamentari della Repubblica Ceca della VI legislatura, eletti in seguito alle elezioni europee del 2004, sono stati i seguenti."}
{"id": "215605", "revid": "12602", "url": "https://it.wikipedia.org/wiki?curid=215605", "title": "UnrealEngine", "text": ""}
{"id": "215606", "revid": "287204", "url": "https://it.wikipedia.org/wiki?curid=215606", "title": "Ascensione", "text": "Con il termine ascensione si indica in generale un processo di elevazione, di cammino verso l'alto, in senso fisico (ad esempio l'arrampicata nell'alpinismo) o spirituale ed etico.\nNella fede cristiana, l'Ascensione di Ges\u00f9 al cielo \u00e8 un episodio biblico avvenuto quaranta giorni dopo la risurrezione di Ges\u00f9 dalla morte di croce, e viene celebrato nell'omonima festivit\u00e0.\nIl termine \u00e8 anche utilizzato nell'ambito della new age come sinonimo di evoluzione o crescita spirituale.\nL'Ascensione nel Cristianesimo.\nL'Ascensione di Ges\u00f9 \u00e8 un fatto della vita di Cristo descritto nei vangeli () e negli Atti degli Apostoli (). \u00c8 anche una festa cristiana, celebrata 39 giorni dopo la domenica di Pasqua (cade di gioved\u00ec), e prima della Pentecoste.\nNel cristianesimo, il termine Ascensione \u00e8 usato solo per Ges\u00f9; nel caso di Maria, che secondo la tradizione e la dottrina cattolica fu trasferita in cielo con il corpo, si parla di Assunzione.\nFestivit\u00e0.\nIn diversi paesi sia cattolici che protestanti, il giorno dell'Ascensione \u00e8 considerato festivo anche per gli effetti civili. In Italia, invece, \u00e8 ricompresa fra le festivit\u00e0 soppresse.\nL'ascensione nell'Islam.\nNel Corano si narra che una notte Maometto fu svegliato da un angelo e trasportato nella spianata del Tempio di Gerusalemme. Da l\u00ec, in sella a Buraq, una cavalcatura volante, avrebbe asceso i sette Cieli incontrando i profeti che l'avevano preceduto, tra cui Mos\u00e8 e Ges\u00f9; infine sarebbe stato ammesso al cospetto di Allah. L'ascensione di Maometto fu un fenomeno temporaneo, perch\u00e9 poi avrebbe fatto ritorno sulla Terra.\nL'ascensione nei nuovi movimenti spirituali.\nNell'ambito della new age il termine ascensione \u00e8 generalmente utilizzato come sinonimo di crescita evolutiva, sia nel senso di un'accresciuta consapevolezza spirituale, sia anche in un senso pi\u00f9 strettamente fisico e materiale. In questa seconda accezione l'ampliamento di coscienza andrebbe di pari passo con un processo di trasfigurazione o trasmutazione alchemica, capace per alcuni di modificare e riattivare componenti attualmente inattive della stessa codifica genetica. A ci\u00f2 seguirebbe eventualmente un vero e proprio salto cosciente verso dimensioni superiori del cosiddetto \u00abmultiverso\u00bb.\nNella dottrina teosofica fondata da Madame Blavatsky, in particolare, il concetto di ascensione \u00e8 strettamente connesso con quello di iniziazione e con la gerarchia ontologica in cui viene suddivisa la realt\u00e0 universale nel suo complesso. Come l'uomo si \u00e8 evoluto passando attraverso la condizione dei minerali, dei vegetali e degli animali, cos\u00ec egli \u00e8 chiamato a evolversi ulteriormente fino ai successivi gradi angelici: l'ascensione \u00e8 appunto il passaggio di grado che si compie attraverso una fase di preparazione e discepolato, che culmina con un'investitura iniziatica.\nMaestri ascesi.\nSempre nella teosofia, l'espressione maestro asceso si riferisce a degli esseri particolarmente illuminati che si sono gi\u00e0 evoluti a partire da precedenti incarnazioni, in cui anch'essi sono stati dei comuni esseri umani, i quali per\u00f2, dopo aver attraversato un processo di trasformazione spirituale, chiamato \u00abiniziazione\u00bb, avrebbero acquisito un rango pi\u00f9 elevato, salendo o appunto \u00abascendendo\u00bb di uno o pi\u00f9 gradi nella gerarchia della realt\u00e0 universale.\nNell'ambito di tale gerarchia, la differenza tra un \u00abmaestro asceso\u00bb ed un essere umano \u00e8 la stessa che intercorre tra l'essere umano ed un animale, o persino una pianta.\nIn questa loro nuova condizione, essi hanno trasceso la fisicit\u00e0 propria del mondo sublunare terrestre, ascendendo alle superiori dimensioni eterica, astrale o spirituale, ma avrebbero deciso per amore del genere umano di assumersi la responsabilit\u00e0 di \u00abdirigere, proteggere e aiutare a diffondere la luce sul pianeta Terra\u00bb continuando regolarmente a incarnarsi in corpi umani, pur non avendone pi\u00f9 bisogno per la loro specifica evoluzione.\nA differenza quindi dei membri pi\u00f9 elevati della cosiddetta Fratellanza bianca componente la gerarchia spirituale, provenienti da altri luoghi del cosmo come Sirio, le Pleiadi o il pianeta Venere, i Maestri Ascesi conosciuti dalla teosofia avrebbero avuto un'origine terrestre, essendo stati uomini normali, e seguitando tuttora ad esserlo pur avendo gi\u00e0 acquisito un \u00abcorpo di luce\u00bb. Si tratterebbe di coloro che sono solitamente conosciuti come santi, mahatma, e bodhisattva nelle diverse tradizioni religiose, e una parte dei quali dimorerebbero tuttora a Shamballa, in forme invisibili, guidati dal signore del mondo Sanat Kumara.\nVi sarebbero a ogni modo diverse tipologie di maestri a seconda del numero dei regni spirituali ai quali costoro siano riusciti ad accedere superando le rispettive iniziazioni. Oltre il quarto livello anche per gli attuali mortali si avrebbe la possibilit\u00e0, attraverso un'adeguata disciplina che consenta di liberarsi dal proprio karma, di aggiungersi alla schiera di questi maestri ascesi. La Blavatsky affermava di conoscerne sette, mentre Alice Bailey sosteneva fossero circa sessanta. \nOltre alla differenza nella scala gerarchica, ogni maestro sarebbe inoltre portatore, secondo il gergo teosofico, di uno specifico \u00abraggio\u00bb, cio\u00e8 di una delle sette emanazioni divine con cui l'Assoluto si esplica irraggiandosi sulla Terra.\nPrincipali maestri.\nAlcuni dei principali Maestri ascesi conosciuti dalla teosofia sono i seguenti:"}
{"id": "215608", "revid": "599013", "url": "https://it.wikipedia.org/wiki?curid=215608", "title": "Edp", "text": ""}
{"id": "215609", "revid": "1326698", "url": "https://it.wikipedia.org/wiki?curid=215609", "title": "RoboCup Rescue", "text": "La RoboCup Rescue \u00e8 una competizione internazionale, inserita nel contesto della manifestazione RoboCup, il cui scopo \u00e8 quello di incoraggiare lo sviluppo e la ricerca tecnologica nel salvataggio di esseri umani in strutture danneggiate da terremoti, fiamme, incidenti e cos\u00ec via.\nAttualmente, durante le competizioni, vengono preparate degli scenari che riproducono l'interno di edifici colpiti da terremoti o incendi, secondo gli standard NIST Usar Test Facility. Ogni squadra in gara presenta uno o pi\u00f9 robot che dovranno esplorare l'ambiente in modalit\u00e0 autonoma o teleoperata.\nLo sviluppo di robots in grado di agire in maniera autonoma ed esplorare tali ambienti, individuando le eventuali vittime, \u00e8 una sfida interessante, in quanto coinvolge aspetti quali la mappatura dell'ambiente, la localizzazione del robot, l'individuazione degli ostacoli e delle vittime e la necessit\u00e0 di predisporre una modalit\u00e0 di esplorazione completamente autonoma in caso di impossibilit\u00e0 di comunicare col robot.\nDall'edizione di Brema 2006 \u00e8 stata introdotta, nella Rescue Simulation League, la disciplina 3D Simulation, basata sull'utilizzo del simulatore UsarSim."}
{"id": "215611", "revid": "1005847", "url": "https://it.wikipedia.org/wiki?curid=215611", "title": "Europarlamentari di Cipro", "text": "Gli europarlamentari di Cipro dal 2004, a seguito dell'ingresso del Paese nell'Unione europea, sono i seguenti.\nLista.\nVI legislatura (2004-2009).\nEuroparlamentari eletti in occasione delle elezioni europee del 2004.\nVII legislatura (2009-2014).\nEuroparlamentari eletti in occasione delle elezioni europee del 2009.\nVIII legislatura (2014-2019).\nEuroparlamentari eletti in occasione delle elezioni europee del 2014.\nIn data 03.11.2014 a Chr\u012bstos Stylianid\u012bs subentra Lefteris Christoforou.\nIX legislatura (2019-2024).\nEuroparlamentari eletti in occasione delle elezioni europee del 2019."}
{"id": "215612", "revid": "124123", "url": "https://it.wikipedia.org/wiki?curid=215612", "title": "Zhou Xuan", "text": "Conosciuta in occidente con il nome romanizzato di Chow Hsuan, fu un'icona della musica e del Cinema cinese. Nel 1940, divent\u00f2 una delle grandi sette stelle cinesi del canto. La pi\u00f9 nota delle sette, venne soprannominata la \"voce d'oro\", ebbe una carriera parallela nel mondo del cinema fino al 1953. Registr\u00f2 pi\u00f9 di 200 canzoni e apparve in pi\u00f9 di 40 film nel corso della sua breve vita.\nBiografia.\nPrimi anni.\nZhou, nata Su Pu (\u8607 \u749e), fu separata in tenera et\u00e0 dai suoi genitori naturali e cresciuta da genitori adottivi. Trascorse tutta la sua vita alla ricerca dei suoi genitori biologici, ma non fu mai stabilita la sua vera discendenza, nemmeno dopo la sua morte.\nSecondo ricerche pi\u00f9 recenti, un oppiomane la rap\u00ec all'et\u00e0 di 3 anni, portandola in un'altra citt\u00e0, dove la vendette in un secondo momento alla famiglia Wang, che la chiamarono Wang Xiaohong. In seguito fu adottata da una famiglia di nome Zhou, cambiando ancora il suo nome in Zhou Xiaohong.\nAll'et\u00e0 di 13 anni, si dette il nome d'arte di Zhou Xuan, 'Xuan' (\u7487) che significa \"bella giada\" in cinese.\nCarriera.\nNel 1932, Zhou ha cominciato a recitare come membro della troupe Bright Moon Song and Dance Troupe. All'et\u00e0 di 14 anni, vinse il secondo premio in un concorso di canto a Shanghai, dove acquis\u00ec il soprannome di \"voce d'oro\"(\u91d1 \u55d3\u5b50) per le sue acute melodie.\nZhou inizi\u00f2 la sua carriera nel cinema nel 1935 e ha consegu\u00ec notoriet\u00e0 nel 1937, quando il regista Yuan Muzhi la fece recitare nel ruolo di uno dei protagonisti, come cantante in \"Street Angel\". Zhou divenne rapidamente la pi\u00f9 popolare e pi\u00f9 ascoltata cantante nei grammofoni dell'epoca.\nTra il 1946 e il 1950, si rec\u00f2 spesso a Hong Kong per girare film come \"All-Consuming Love (\u9577\u76f8\u601d), Hua wai liu ying (\u82b1\u5916\u6d41\u9daf), Qinggong mishi (\u6e05\u5bae\u79d8\u53f2) e Rainbow Song (\u5f69\u8679\u66f2)\". Torn\u00f2 a Shanghai nel 1949. Trascorse gli anni successivi dentro e fuori istituti psichiatrici a causa di frequenti svenimenti. Nel corso degli anni, Zhou condusse una vita complicata e infelice segnata da matrimoni falliti, figli illegittimi e tentativi di suicidio. Il primo marito di Zhou fu il compositore Yan Hua (\u4e25 \u534e, 1912-1992), che scrisse e talvolta esegu\u00ec brani con lei. Dopo aver prodotto un totale di 43 film, il suo film preferito rimase \"Street Angel.\" Questo conteneva due canzoni a tema: \"Four Seasons Song (\u56db\u5b63\u6b4c)\" e \"The Wandering Songstress\", che godette di lunga popolarit\u00e0. Altre canzoni conosciute da Zhou Xuan comprendono \"When will you return?\", \"Shanghai Nights\", \"Yellow Leaves Dancing in Autumn Wind\" \"(\u9ec3\u8449\u821e\u79cb\u98a8)\", \"Forever Smile (\u6c38\u9060\u7684\u5fae\u7b11)\", \"Hundred Flower Song (\u767e\u82b1\u6b4c)\", \"Advice (\u53ee\u5680)\", \"Where Can the Soul Mate be Found (\u77e5\u97f3\u4f55\u8655\u5c0b)\" e \"Picking Betal Nuts (\u63a1\u6ab3\u6994)\".\nMorte.\nNel 1957 mor\u00ec a Shanghai in un manicomio all'et\u00e0 di 39 anni. La possibile causa di morte fu un'encefalite seguita da una crisi nervosa.\nSolo due figli di Zhou sopravvissero, Zhou Wen e Zhou Wei, nati da padri diversi. Secondo la biografia di Zhou Wen, il figlio pi\u00f9 giovane, Zhou Wei, era il figlio di Tang Di (\u5510 \u68e3), mentre il padre di Zhou Wen rimane sconosciuto.\nLascito culturale.\nAnche oggi, le canzoni di Zhou Xuan rimangono un classico delle canzoni popolari cinesi.\nFurono scritte 2 biografie, scritte da familiari superstiti di Zhou Xuan. Il libro \"My Mother Zhou Xuan\" scritto da Zhou Wei e sua moglie Xhang Jing; mentre un libro successivo, \"Diary of Zhou Xuan (\u5468\u7487 \u65e5\u8a18)\", venne scritto da Zhou Wen."}
{"id": "215613", "revid": "1005847", "url": "https://it.wikipedia.org/wiki?curid=215613", "title": "Europarlamentari di Malta", "text": "Gli europarlamentari di Malta dal 2004, a seguito dell'ingresso del Paese nell'Unione europea, sono i seguenti.\nLista.\nVI legislatura (2004-2009).\nEuroparlamentari eletti in occasione delle elezioni europee del 2004.\nVII legislatura (2009-2014).\nEuroparlamentari eletti in occasione delle elezioni europee del 2009.\nVIII legislatura (2014-2019).\nEuroparlamentari eletti in occasione delle elezioni europee del 2014.\nIX legislatura (2019-2024).\nEuroparlamentari eletti in occasione delle elezioni europee del 2019."}
{"id": "215615", "revid": "1005847", "url": "https://it.wikipedia.org/wiki?curid=215615", "title": "Europarlamentari della Germania della VI legislatura", "text": "Gli europarlamentari della Germania della VI legislatura, eletti in occasione delle elezioni europee del 2004, sono stati i seguenti."}
{"id": "215616", "revid": "529641", "url": "https://it.wikipedia.org/wiki?curid=215616", "title": "Spqr-Rdk", "text": "La piattaforma di sviluppo modulare denominata Spqr-Rdk (Software Per Qualunque Robot - Robot Development Kit) \u00e8 stata creata ed estesa in vari anni di lavoro all'interno del DIS (Dipartimento di Informatica e Sistemistica) \"Antonio Ruperti\" dell'Universit\u00e0 degli studi di Roma \"La Sapienza\".\nL'Spqr-Rdk \u00e8 composto da un insieme di librerie software, driver di basso livello, moduli per comportamenti ad alto livello, interfacce verso gli agenti robotici ed utility grafiche per l'operatore, disponibile per i sistemi operativi Linux e macOS.\nInizialmente l'Spqr-Rdk \u00e8 stato sviluppato per essere utilizzato nelle competizioni della RoboCup Soccer; successivamente le sue funzionalit\u00e0 sono state estese ed attualmente viene utilizzato nelle competizioni della RoboCup Rescue in vari ambienti e con tipi diversi di robot (dai Pioneer della ActiveMedia Robotics agli Aibo), ambienti di simulazione (da Player/Stage ad UsarSim) e dispositivi di input (sonar, laser, stereovisione, sensori a infrarosso).\nTramite la piattaforma Spqr-Rdk \u00e8 possibile dialogare con un agente robotico (reale o virtuale), osservarne lo stato, inviare istruzioni di movimento o fargli eseguire alcuni compiti di interesse, quali localizzazione, \"mapping\", riconoscimento di persone, navigazione autonoma."}
{"id": "215617", "revid": "1005847", "url": "https://it.wikipedia.org/wiki?curid=215617", "title": "Europarlamentari della Francia della VI legislatura", "text": "Gli europarlamentari della Francia della VI legislatura, eletti in occasione delle elezioni europee del 2004, sono stati i seguenti."}
{"id": "215618", "revid": "1005847", "url": "https://it.wikipedia.org/wiki?curid=215618", "title": "Europarlamentari della Spagna della VI legislatura", "text": "Gli europarlamentari della Spagna della VI legislatura, eletti in occasione delle elezioni europee del 2004, sono stati i seguenti."}
{"id": "215622", "revid": "1005847", "url": "https://it.wikipedia.org/wiki?curid=215622", "title": "Europarlamentari dell'Austria della VI legislatura", "text": "Gli europarlamentari dell'Austria della VI legislatura, eletti in seguito alle elezioni europee del 2004, sono stati i seguenti."}
{"id": "215624", "revid": "1005847", "url": "https://it.wikipedia.org/wiki?curid=215624", "title": "Europarlamentari dell'Estonia", "text": "Gli europarlamentari dell'Estonia a partire dal 2004, a seguito dell'ingresso del Paese nell'Unione europea, sono i seguenti.\nLista.\nVI legislatura (2004-2009).\nEuroparlamentari eletti in occasione delle elezioni europee del 2004.\nVII legislatura (2009-2014).\nEuroparlamentari eletti in occasione delle elezioni europee del 2009.\nVIII legislatura (2014-2019).\nEuroparlamentari eletti in occasione delle elezioni europee del 2014.\nIX legislatura (2019-2024).\nEuroparlamentari eletti in occasione delle elezioni europee del 2019."}
{"id": "215626", "revid": "1005847", "url": "https://it.wikipedia.org/wiki?curid=215626", "title": "Europarlamentari della Lettonia", "text": "Gli europarlamentari della Lettonia a partire dal 2004, a seguito dell'ingresso del Paese nell'Unione europea, sono i seguenti.\nLista.\nVI legislatura (2004-2009).\nEuroparlamentari eletti in occasione delle elezioni europee del 2004.\nVII legislatura (2009-2014).\nEuroparlamentari eletti in occasione delle elezioni europee del 2009.\nVIII legislatura (2014-2019).\nEuroparlamentari eletti in occasione delle elezioni europee del 2014.\nIX legislatura (2019-2024).\nEuroparlamentari eletti in occasione delle elezioni europee del 2019."}
{"id": "215627", "revid": "310967", "url": "https://it.wikipedia.org/wiki?curid=215627", "title": "Umberto II di Savoia (conte)", "text": "Il soprannome di \"Rinforzato\" pu\u00f2 forse essere spiegato con la sua probabile statura prestante.\nOrigine.\nUmberto, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito del marchese di Torino, conte di Savoia e conte d'Aosta e Moriana, Amedeo II e di Giovanna di Ginevra, figlia del conte di Ginevra, Geroldo II e della moglie, Gisela.\nAmedeo II di Savoia, sempre secondo Samuel Guichenon, era il figlio maschio secondogenito del Conte di Moriana, d'Aosta e del Chiablese, Oddone e della margravia di Torino e di Susa, Adelaide, che discendeva dalla famiglia degli Arduinici, e secondo Samuel Guichenon, era figlia del margravio di Torino e Susa, Olderico Manfredi II e della contessa Berta degli Obertenghi, che secondo lo storico Ludovico Antonio Muratori era figlia di Oberto II, margravio di Milano, di Tortona e di Genova.\nBiografia.\nIl 9 agosto 1078, suo zio, il marchese di Torino, conte di Savoia e conte d'Aosta e Moriana, Pietro I mor\u00ec, come conferma lo storico C. W. Previt\u00e9-Orton ne suo \"The early history of the house of Savoy (1000-1233)\"; secondo lo storico e genealogista, ungherese, Szabolcs de Vajay, nel suo \"Estudios Genealogicos, Heraldicos Y Nobiliarios\", quando parla della regina Berta d'Aragona, accenna che la morte di Pietro sia stata violenta (non consultato).\nAlla morte di Pietro fu posta la questione della successione tra la figlia di Pietro, Agnese ed il fratello di Pietro, suo padre, Amedeo; pare che la questione fu risolta seguendo la legge salica, come accenna anche lo storico Domenico Carutti ne \"Il conte Umberto I (Biancamano) e il re Ardoino : ricerche e documenti\"; il successore di Pietro, nei suoi titoli fu il fratello, Amedeo II.\nLa morte di Pietro \u00e8 confermata da due documenti del \"Peter der Zweite Graf von Savoyen, Markgraf in Italien, sein Haus und seine Lande, Vol. IV\": il n\u00ba 17, in cui \u00e8 asserito che il 26 ottobre 1078, Agnese \u00e8 vedova di Pietro (Agnes filia Guilielmi Pictavensis comitis et relicta olim nob. marchionis Petri) ed il n\u00ba 18, inerente ad una donazione del 1079, fatta dalla madre, Adelaide di Susa, dove viene citatala nuora, Agnese, figlia di Guglielmo VII e vedova di Pietro I (\"Agnetis comitiss\u00e6, fili\u00e6 Wilelmi comitis et relict\u00e6 quondam Petri marchionis\").\nIl governo di suo padre, Amedeo II, fu solo nominale per\u00f2, in quanto il governo rimase di fatto nelle mani della madre, la nonna di Umberto, Adelaide, tanto che lo storico francese, Victor Flour de Saint-Genis, nel suo \"Histoire de Savoie\", cita Amedeo II col nome di Adelao (\"Am\u00e9 II dit Ad\u00e9la\u00f2\").\nSuo padre, Amedeo II, mor\u00ec nel 1080e venne inumato nella Cattedrale di San Giovanni di Moriana, in Savoia; le \"Regesta comitum Sabaudiae\" nel documento n\u00b0 CC riportano la morte di Amedeo il 26 gennaio (\"VII Kal. Feb. ob. comes Amedeus de Sabaudia\"); ancora Victor Flour de Saint-Genis, nel suo \"Histoire de Savoie\" riporta la morte di Amedeo verso la fine del secolo, nel 1097 circa e, nella nota allegata, rammenta che vari storici hanno fissato la morte di Amedeo anche prima del 1080; infine rammenta che lo storico Franciscus Guillimanni, nel suo \"De Helvetia\", indica Amedeo come uno dei partecipanti alla prima crociata al seguito del fratello del re di Francia, Filippo I, Ugo detto il Grande e Goffredo di Buglione.\nUmberto, ancora bambino, succedette ad Amedeo II, nei suoi titoli, come Umberto II, sotto la reggenza della nonna, Adelaide, che governava i possedimenti italiani anche con Federico di Montb\u00e9liard, marito di sua nipote Agnese di Savoia (figlia di suo figlio Pietro I).\nLa nonna riusc\u00ec ad ampliare i possedimenti italiani; infatti il \"Regesta comitum Sabaudiae\" riporta che nel 1091, lo stesso anno della morte della contessa Adelaide, nel mese di marzo, la citt\u00e0 di Asti faceva parte del suo dominio.\nAnche l'imperatore Enrico IV riconobbe ad Adelaide il possesso di Asti (\"comitatum [Astensi] habuit et tenuit Adheledis comitissa\").\nLa morte di Adelaide \u00e8 riportata dal \"Necrologium Scafhusenses, Bernoldi Chronicon Introduction\" il 19 dicembre 1091 (\"14 Kal Jan Adelheida Taurinensis comitissa obiit - 1091\").\nAncora il \"Regesta comitum Sabaudiae\" riporta la morte di Adelaide nel dicembre del 1091, con due diversi necrologi: il 25 dicembre (\"VIII Kal Jan ob com Adalasia comitissa\") e il 19 dicembre (Adelaida Taurinensis comitissa, 14 Kal Januarii obiit).\nDopo la morte della nonna ad Umberto rimasero i possedimenti in Savoia, la contea d'Aosta e, nel marchesato di Torino, la valle di Susa; il resto del marchesato and\u00f2 agli eredi Federico di Montb\u00e9liard ultimo marchese di Torino, che dovette subire l'invasione tedesca voluta dall'imperatore Enrico IV che, nel 1092, si riappropri\u00f2 della Marca di Torino; il documento n\u00b0 CCXXIII del \"Regesta comitum Sabaudiae\", datato 1093, conferma l'avvenuta invasione della marca di Torino da parte dell'imperatore Enrico IV.\nIn contemporanea, anche il nipote di Adelaide (figlio della sorella Berta) Bonifacio del Vasto (che aveva sposato Alice, figlia di Pietro I di Savoia) invase le terre sabaude, rivendicando la padronanza sulla Marca di Torino. La discesa delle truppe tedesche pose fine alle pretese degli eredi di Federico, ma lasci\u00f2 indebolito lo Stato di Umberto II. Bonifacio del Vasto fu sconfitto in seguito, durante una guerra contro Asti.\nNelle \"M\u00e9moires pour l'histoire eccl\u00e9siastiques des dioc\u00e8ses de Gen\u00e8ve\" dello storico savoiardo, Joseph-Antoine Bessons si trovano tre documenti in cui Umberto viene citato:\nIl documento n\u00b0 XXXVIII del \"Il conte Umberto I (Biancamano) e il re Ardoino : ricerche e documenti\" riporta di una donazione di Umberto, che si definisce figlio di Amedeo (\"Ubertus filii qda Amedo\"), alla chiesa di Santa Maria d\u00b4Ivrea, del 1094; questa donazione (\"donationem facio Ecclesiae S. Mariae Eporediae\") di Umberto (\"Ego Ubertus, filius quondam Amedeo\") si trova anche confermata dal documento n\u00b0 21 del \"Peter der Zweite, Graf von Savoyen, Markgraf in Italien\".\nUn'altra donazione fatta ad un monastero di Pinerolo da Umberto (\"Ubertus comes, filius quondam Amedei\"), viene riportata dal documento n\u00b0 22 sempre del \"Peter der Zweite, Graf von Savoyen, Markgraf in Italien\".\nUmberto II tenne un governo deciso a riconquistare le terre perdute durante le invasioni. Tuttavia si spense ancora in giovane et\u00e0, senza mai riuscire a riconquistare i domini che furono della nonna.\nFu il primo conte di Savoia a farsi anche chiamare conte di Moriana e marchese d'Italia; nel documento n\u00b0 CCXXV del \"Regesta comitum Sabaudiae\", Umberto si definisce (\"Umbertus Maurianensis comes et Italiae marchio\").\nAltri documenti del \"Regesta comitum Sabaudiae\", testimoniano la presenza e l'attivit\u00e0 di Umberto tra il 1098 ed il 1103.\nNonostante i numerosi territori persi riusc\u00ec a porre sotto la sua autorit\u00e0 la Val di Susa, importantissima per il controllo dei traffici della Via Francigena attraverso il Moncenisio. Questo gli permise di impiantare a Susa la prima zecca sabauda e di coniare i \"denarii segusini\".\nUmberto mor\u00ec nel 1103; il documento n\u00b0 CCXLIV del \"Regesta comitum Sabaudiae\" riporta la morte di Umberto (\"Humbertus comes Maur.\") il 19 settembre, e venne sepolto nella cattedrale di Mo\u00fbtiers, in Savoia, all'ingresso della Tarantasia.\nA Umberto succedette il figlio maschio primogenito Amedeo.\nMatrimonio e discendenza.\nUmberto aveva sposato Gisella o Giselda (o Gisla, o Gis\u00e8le, o Gilles, o Wille) figlia del Conte Guglielmo I di Borgogna, come viene indirettamente confermata dalla lettera del fratello di Gisella, il futuro, Papa Callisto II, Guido, arcivescovo di Vienne (\"Guido Viennensis archiepiscopus\"); dopo essere rimasta vedova, Gisella, nel 1105, spos\u00f2, in seconde nozze il marchese Ranieri I del Monferrato, a cui diede sei figli.\nUmberto da Gisella ebbe 7 figli:"}
{"id": "215630", "revid": "2122749", "url": "https://it.wikipedia.org/wiki?curid=215630", "title": "Contea di Savoia", "text": "La contea di Savoia fu un antico Stato preunitario, sorto con Umberto Biancamano (980-1048), considerato il capostipite della dinastia sabauda in quanto primo personaggio storico definito \u201cconte\u201c, in un documento del 1003 dal vescovo Oddone di Belley. La geografia della contea era assai vaga, ma comprendeva per lo pi\u00f9 territori nell'attuale Francia, nei dipartimenti di Savoia e Alta Savoia. La contea smise di esistere nel 1416, quando si trasform\u00f2 in Ducato di Savoia.\nGeografia.\nIl nucleo principale della contea si estendeva nell'area intorno a Chamb\u00e9ry, citt\u00e0 che adempiva il ruolo di capitale. In Italia, la contea trovava sviluppo nelle aree montane del Piemonte occidentale, specie nella Valle di Susa e nella Val Chisone e attorno alla citt\u00e0 di Pinerolo.\nStoria.\nLa storia del contea inizia nel 1003, con una serie di donazioni del vescovo Oddone di Belley e del re di Borgogna Rodolfo III a Umberto I Biancamano, di cui non si conosce l'ascendenza. Al disgregarsi del regno di Borgogna (1032) Umberto si schier\u00f2 dalla parte dell'imperatore Corrado II il Salico (re di Germania) che lo invest\u00ec dei titoli di conte di Moriana e di Belley, concedendogli inoltre il permesso di utilizzare l'aquila imperiale tedesca nel proprio stemma. Il nucleo della contea si snodava da Montm\u00e9lian sino al Moncenisio, tra le rive del lago del Bourget (dove fu creato il mausoleo di famiglia nell'abbazia di Altacomba), il lago Lemano e il corso del Rodano; negli anni successivi si aggiunsero le contee di Aosta e di Tarantasia.\nAmbendo a nuovi territori, Umberto cre\u00f2 nel 1046 un legame con il Piemonte tramite il matrimonio di suo figlio Oddone (1010-1060) e Adelaide, figlia di Olderico Manfredi II: l'unione apportava cos\u00ec i territori del marchesato di Torino, comprendente la Val di Susa e gran parte del Piemonte occidentale. Fu questa una tappa fondamentale per l'ingresso in Italia del casato che sarebbe cresciuto sino a raggiungere il titolo di re d'Italia.\nAd Oddone I succedettero in via del tutto nominale Amedeo II (1048-1078) e Pietro I (1048-1080), dato che la gestione della contea rest\u00f2 nelle mani abili della madre Adelaide fino alla sua morte.\nSuccedettero Umberto II (1070-1103), che alla morte di sua nonna Adelaide nel 1091 perse gran parte della marca di Torino, tranne la Val di Susa ed Amedeo (1095-1148), che edific\u00f2 l'abbazia di Altacomba, lott\u00f2 con l'imperatore, il re di Francia e il vescovo di Torino e mor\u00ec di peste nel ritorno dalla crociata. Suo figlio Umberto III, proclamato beato, si oppose poi all'imperatore Federico Barbarossa nelle sue discese in Italia e fu quindi messo al bando. Gli succedette il figlio Tommaso I (1178-1233), che, ristabil\u00ec le relazioni con l'impero e nominato vicario imperiale per l'Italia settentrionale da Federico II (1225), ristabil\u00ec i domini della casata in Piemonte e ampli\u00f2 i possessi d'oltralpe.\nAlla morte di Tommaso I i membri della famiglia, antagonisti da tempo, si divisero i possedimenti: Amedeo IV (1197-1253) mantenne il dominio diretto sui beni con il titolo di conte di Savoia, il fratello Tommaso ricevette le terre di Piemonte da Avigliana (Valle di Susa) verso la pianura subalpina e assunse il titolo di signore di Piemonte. Invece un altro fratello Pietro ottenne il baronato del Vaud e ampli\u00f2 notevolmente i possedimenti famigliari in Svizzera\nAd Amedeo IV succedette il figlio Bonifacio, sotto la reggenza del fratello Tommaso II. Sia Bonifacio (che assunse il potere alla morte dello zio) che Tommaso verranno sconfitti in battaglia da Asti e moriranno poco dopo; a loro succederanno prima Pietro II, che lotter\u00e0 contro Carlo I d'Angi\u00f2 e Rodolfo I d'Asburgo, e poi Filippo I.\nAlla morte di Filippo I (1285), la contea di Savoia fu scossa dai conflitti che sorsero fra i pretendenti alla successione e durarono per un decennio: prevaleva ancora il concetto che l'eredit\u00e0 dovesse passare al rappresentante pi\u00f9 forte della famiglia, senza il principio della primogenitura o della successione diretta del defunto. Ci fu cos\u00ec una spartizione del potere fra tre pretendenti: il titolo comitale e la maggior parte dei domini andarono ad Amedeo V (1249-1323), nipote del defunto, che ottenne il controllo delle vie commerciali attraverso le Alpi; a suo fratello pi\u00f9 giovane, Luigi I di Savoia-Vaud, andarono la regione nord-orientale organizzata nella Baronia del Vaud ed il paese di Bugey, cos\u00ec egli inizi\u00f2 la dinastia cadetta dei Savoia-Vaud; infine a Filippo I di Savoia-Acaia (figlio di Tommaso III, fratello di Amedeo IV) andarono assegnate un terzo delle terre piemontesi (da lui poi si originer\u00e0 l'altra casa cadetta dei Savoia-Acaia).\nAd Amedeo V succedettero i due figli maschi: Edoardo (1284-1329) ed Aimone (1291-1343), che lasci\u00f2 il trono al figlio Amedeo VI (1334-1383), detto il \"conte verde\", che acquis\u00ec i territori di Biella, Cuneo, Santhi\u00e0 e riassorb\u00ec nei domini comitali la Baronia del Vaud; il figlio Amedeo VII (1360-1391), detto il \"conte rosso\", estese la contea di Savoia acquistando quella di Nizza (\"a patto di non fornire mai, n\u00e9 alla Provenza n\u00e9 alla Francia\") e suo figlio, Amedeo VIII (1383-1451), diciannovesimo conte di Savoia, fu designato duca dall'imperatore Sigismondo nel 1416."}
{"id": "215645", "revid": "1924342", "url": "https://it.wikipedia.org/wiki?curid=215645", "title": "Video Killed the Radio Star", "text": "Video Killed the Radio Star/Kid Dynamo \u00e8 un singolo del gruppo musicale britannico The Buggles, pubblicato il 7 settembre 1979 come primo estratto dal primo album in studio \"The Age of Plastic\".\nDescrizione.\nLa nota versione di \"Video Killed the Radio Star\", pubblicata dai Buggles, pu\u00f2 essere considerata una cover di un'incisione precedente; infatti nello stesso anno, una versione diversa fu registrata da Bruce Woolley (autore del brano con Horn e Downes) e dal suo gruppo \"Camera Club\" (che comprendeva anche Thomas Dolby) e pubblicata nel loro primo ed unico album \"English Garden\".\nSebbene tecnicamente \"Video Killed the Radio Star\" appartenga per diritto anagrafico agli anni settanta, sul piano puramente musicale esso \u00e8 di fatto il capostipite degli ottanta, dei quali anticipa lo stile: sofisticata elettronica, accenni di utilizzo del Wall of Sound (che verr\u00e0 poi usato a piene mani per spruzzare di effetti sonori i brani di quel decennio) e quel tono vagamente romantico che fa da ponte sentimentale e cronologico tra il passato e le nuove tecnologie. Una canzone che - forse al di l\u00e0 di ogni intenzione degli autori - ha costituito praticamente la porta d'ingresso verso un mondo dominato dagli epigoni del sintetizzatore elettronico, e un brano techno-pop \"ante litteram\".\nVideo musicale.\nUno dei principali motivi per cui il brano \u00e8 tanto celebre \u00e8 che il suo videoclip, diretto da Russell Mulcahy, and\u00f2 in onda per inaugurare le trasmissioni di MTV il 1\u00ba agosto 1981 alle 00:01. Tale scelta non fu casuale, sia perch\u00e9 all'epoca pochi artisti avevano l'abitudine di realizzare videoclip dei propri brani, e i Buggles erano tra questi; sia perch\u00e9 la canzone e le immagini del video (in cui, tra l'altro, si vedono esplodere delle radio) parlano di una \"stella della radio\" che perde popolarit\u00e0 con l'avvento dell'era della \"musica da vedere\"; infine perch\u00e9 \"Video Killed the Radio Star\" era stata a lungo in testa alle classifiche internazionali e nel 1981 godeva ancora di molta popolarit\u00e0, proprio grazie al creativo ed innovativo video.\nLa frase \"Video Killed the Radio Star\" torn\u00f2 a essere citata dai mass media nel 1983, anno in cui i Duran Duran produssero e distribuirono, proprio tramite MTV, il video del brano \"Union of the Snake\", prima ancora di far trasmettere la canzone per radio.\nLe stazioni radiofoniche insorsero nel timore che questa potesse rappresentare una tendenza futura e minare cos\u00ec il tradizionale ruolo della radio come detentrice delle anteprime musicali. Curiosamente, anche il video dei Duran Duran era diretto da Mulcahy.\nClassifiche.\n(*) Sempre nelle prime 7 posizioni dal 16 febbraio a fine giugno e al primo posto continuativamente dal 15 marzo a met\u00e0 giugno."}
{"id": "215647", "revid": "1367988", "url": "https://it.wikipedia.org/wiki?curid=215647", "title": "Video killed the radio star", "text": ""}
{"id": "215663", "revid": "7336", "url": "https://it.wikipedia.org/wiki?curid=215663", "title": "Trebbiano Toscano", "text": ""}
{"id": "215675", "revid": "729019", "url": "https://it.wikipedia.org/wiki?curid=215675", "title": "Wilhelm List", "text": "Nel dopoguerra fu processato per crimini contro l'umanit\u00e0 nel corso del \"processo degli ostaggi\" del 1947, venendo condannato all'ergastolo e venendo rilasciato per motivi di salute 5 anni dopo.\nBiografia.\nNato a Oberkirchberg nei pressi di W\u00fcrttemberg nel 1880, combatt\u00e9 come soldato nell'Esercito tedesco durante la Prima guerra mondiale, al termine della quale entr\u00f2 a far parte del \"Freikorps\", un corpo di polizia politica creato tra il 1918 e il 1919 dalla destra parlamentare con il compito di reprimere qualsiasi rivolta che potesse destabilizzare l'operato del Reichstag. Rimase sempre nella Reichswehr e nel 1930 venne nominato Generale di divisione e messo a capo della scuola di fanteria di Dresda.\nNel 1935 fu nominato comandante del 4. Corpo d'armata dal generale Fedor von Bock e bench\u00e9 non concordasse con alcune decisioni di Hitler non commise mai alcuna azione che avrebbe potuto compromettere la sua carriera militare, tanto da non protestare, nel 1938, contro l'allontanamento dalla Wehrmacht, fondato su false accuse, di Werner von Blomberg e Werner von Fritsch.\nDopo l'\"Anschluss\" fu inviato a Vienna come comandante dell'esercito stanziato in Austria e l'anno seguente prese parte all'invasione della Cecoslovacchia. Nel settembre del 1939 guid\u00f2 la 14. Armata durante la campagna di Polonia sotto il generale Gerd von Rundstedt e prese possesso di Cracovia e Leopoli; nella successiva missione in Francia nel 1940 al comando della 12. Armee contribu\u00ec allo sfondamento del fronte nemico sulla Mosa invadendo, inoltre, il Lussemburgo con dei mezzi corazzati.\nHitler fu molto soddisfatto dei risultati conseguiti da List, tanto da promuoverlo Feldmaresciallo il 19 luglio 1940. Gli venne affidata l'invasione della Jugoslavia e della Grecia e riusc\u00ec a sfondare la linea Metaxas; rimase nei Balcani fino a ottobre del 1941, quando venne congedato.\nRichiamato in servizio nel luglio del 1942, gli fu assegnato il comando del Gruppo d'armate A incaricato di invadere il Caucaso e prendere possesso dei preziosi pozzi petroliferi della zona. Dopo alcuni brillanti successi e una veloce avanzata iniziale, le truppe di List dovettero rallentare la marcia a causa delle difficolt\u00e0 logistiche, dell'insufficienza di mezzi e della crescente resistenza dell'Armata Rossa. Entrato in contrasto con Hitler per alcuni dettagli tattici e ritenuto responsabile del mancato raggiungimento degli obiettivi previsti, il 9 settembre 1942 venne destituito dal F\u00fchrer, nonostante le proteste mosse dai generali Franz Halder e Alfred Jodl.\nFino alla fine della guerra si ritir\u00f2 nella sua casa a Garmisch-Partenkirchen. Dopo la fine del conflitto venne processato a Norimberga, assieme a 11 sottoposti, per le rappresaglie compiute contro civili serbi e condannato all'ergastolo nel febbraio del 1948. Liberato nel dicembre del 1952 per motivi di salute, mor\u00ec 19 anni dopo, il 17 agosto 1971 a Garmisch."}
{"id": "215679", "revid": "1005847", "url": "https://it.wikipedia.org/wiki?curid=215679", "title": "Europarlamentari della Lituania", "text": "Gli europarlamentari della Lituania a partire dal 2004, a seguito dell'ingresso del Paese nell'Unione europea, sono i seguenti.\nLista.\nVI legislatura (2004-2009).\nEuroparlamentari eletti in occasione delle elezioni europee del 2004.\nVII legislatura (2009-2014).\nEuroparlamentari eletti in occasione delle elezioni europee del 2009.\nVIII legislatura (2014-2019).\nEuroparlamentari eletti in occasione delle elezioni europee del 2014."}
{"id": "215680", "revid": "1005847", "url": "https://it.wikipedia.org/wiki?curid=215680", "title": "Europarlamentari della Finlandia della VI legislatura", "text": "Gli europarlamentari della Finlandia della VI legislatura, eletti in seguito alle elezioni europee del 2004, sono stati i seguenti."}
{"id": "215682", "revid": "1798099", "url": "https://it.wikipedia.org/wiki?curid=215682", "title": "Horta (divinit\u00e0)", "text": "Horta nella mitologia etrusca era la divinit\u00e0 dell'agricoltura, equivalente alla romana Cerere.\nEra venerata in particolare dal popolino, e veniva festeggiata nel mese di aprile. Dal suo nome deriva quello dell'odierna Orte, citt\u00e0 anticamente a lei dedicata, centro della Tuscia Viterbese, nell'alto Lazio, ."}
{"id": "215684", "revid": "1714743", "url": "https://it.wikipedia.org/wiki?curid=215684", "title": "Amedeo III di Savoia", "text": "Il soprannome \u00e8 dovuto alla sua partecipazione alle seconda Crociata, chiamato alle armi da papa Callisto II, suo zio, dal quale ricevette in dono il simbolo che utilizz\u00f2 nel blasone.\nOrigine.\nAmedeo, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito del sesto Conte di Savoia e Conte d'Aosta e di Moriana e Marchese d'Italia, Umberto II, detto \"il Rinforzato\" e di Gisella o Giselda di Borgogna, figlia del Conte Guglielmo I di Borgogna, come viene indirettamente confermata dalla lettera del fratello di Gisella, il futuro, Papa Callisto II, Guido, arcivescovo di Vienne (\"Guido Viennensis archiepiscopus\").&lt;br&gt;Umberto II, detto \"il Rinforzato\", secondo Samuel Guichenon, era il figlio maschio primogenito del marchese di Torino, conte di Savoia e conte d'Aosta e Moriana, Amedeo II e di Giovanna di Ginevra, figlia del conte di Ginevra, Geroldo II e della moglie, Gisela.\nBiografia.\nSuo padre, Umberto II, detto \"il Rinforzato\", mor\u00ec nel 1103; il documento n\u00b0 CCXLIV del \"Regesta comitum Sabaudiae\" riporta la morte di Umberto (\"Humbertus comes Maur.\") il 19 settembre, e venne sepolto nella Cattedrale di Mo\u00fbtiers, in Savoia, all'ingresso della Tarantasia. Amedeo, figlio maschio primogenito, gli succedette come Amedeo III, sotto tutela del conte Aimone di Ginevra, che ebbe la reggenza sino alla maggior et\u00e0 di Amedeo.\nNel 1104, Amedeo in una donazione alla chiesa di Moriana viene citato come conte (\"Amedeus comes\").&lt;br&gt;In un'altra donazione alla chiesa di Bugey in suffragio dell'anima del padre (\"animam patris nostri Humberti\"), Amedeo oltre che citarsi come conte, cita anche i fratelli la madre (Amedeus gratia Dei comes et fratres mei, unacum genitrice nostra Gisla) ed i suoi tutori Aimone e Guido (\"per nostros advocatos\u2026comitem Aimonem Genevensem et Widonem de Mirabello\").\nDopo essere rimasta vedova, sua madre, Gisella, nel 1105, spos\u00f2, in seconde nozze il marchese Ranieri I del Monferrato.\nNel 1109, Amedeo cominci\u00f2 a governare i suoi possedimenti, dopo che l'imperatore Enrico IV aveva decretato una maggiore autonomia al comune di Torino, creando non poche difficolt\u00e0 alle mire di Amedeo; comunque Amedeo, nel 1111 fu al seguito di Enrico V, quando fu incoronato imperatore a Roma, e il nuovo imperatore gli riconobbe il titolo di conte di Savoia.&lt;br&gt;Nel 1116, Enrico V conferm\u00f2 l'autonomia alla citt\u00e0 di Torino, investendo il vescovo della citt\u00e0 di un notevole potere\nIl 3 agosto 1115, sua sorella, Adelaide, and\u00f2 sposa al re di Francia, Luigi VI detto il Grosso (1081 \u2013 1137), figlio maschio primogenito del re di Francia Filippo I e di Berta (1055 \u2013 30 luglio 1094); il matrimonio viene confermato dal \"De Genere Comitum Flandrensium, Not\u00e6 Parisienses\" (\"Ludovicus accepit in uxorem filiam Humberti comitis Morienne\") e dalla \"Chronica Albrici Monachi Trium Fontium\" (\"Uxor autem Ludovici Grossi, mater omnium predictorum, regina Alaydis, fuit soror Amadei comitis Sabaudie\").\nDopo il 1120 Amedeo si scontr\u00f2 con il conte di Ginevra, dapprima Aimone che era stato suo tutore e poi col suo successore, Amedeo I che invase la Moriana, uscendone sconfitto.\nTra l'altro, Amedeo fond\u00f2 l'Abbazia di Altacomba, dove poi per secoli verranno sepolti i membri di Casa Savoia.\nSiccome dal primo matrimonio, Amedeo non aveva avuto figli maschi, la sorella, Adelaide, regina di Francia, ed il marito, Luigi VI detto il Grosso, avrebbero desiderato che Amedeo dichiarasse suo erede il loro secondogenito, Luigi, a discapito dei fratelli di Amedeo e degli altri suoi nipoti; Luigi VI per forzarlo ad accettare invase il Bugey, ma la nascita del figlio, Umberto nel 1136 e la morte di Luigi VI, nel 1137, risolsero il problema.&lt;br&gt;In quel periodo Amedeo dovette lottare contro il vescovo di Torino che pretendeva di avere un'autorit\u00e0 incondizionata sulla citt\u00e0, mentre aiut\u00f2 il vescovo di Asti a rientrare in citt\u00e0 dopo che era stato cacciato dall'autorit\u00e0 comunale.\nIn quegli anni Amedeo viene citato in due documenti delle \"M\u00e9moires pour l'histoire eccl\u00e9siastique des dioc\u00e8ses de Gen\u00e8ve\":\nNonostante il suo secondo matrimonio con una discendente dei signori d'Albon, suoi confinanti, il vicinato era piuttosto turbolento. I territori del feudo di Albon e quelli dei Savoia s'intersecavano e per molti tratti il confine non era ben identificato. Certi feudi del conte Amedeo come Rives, Voiron e Saint-Laurent-du-Pont erano troppo vicini a Grenoble per non essere appetibili dagli Albon. Fu quindi sufficiente che Amedeo III esercitasse pressioni sui terreni limitrofi nel 1140, perch\u00e9 Ghigo IV d'Albon intervenisse in armi contro Amedeo nel Gr\u00e9sivaudan, bench\u00e9 i due fossero cognati in quanto Amedeo III aveva sposato la sorella di Ghigo IV, Matilde. Ghigo pose sotto assedio il castello di Montm\u00e9lian ma venne sorpreso da un contrattacco del Savoia, rimanendo gravemente ferito nella battaglia: trasportato al castello de La Buissi\u00e8re, spir\u00f2 tre giorni dopo tra le braccia della moglie.&lt;br&gt;Amedeo ripag\u00f2 questo sfortunato incidente con la Chartreuse d'Arvi\u00e8re (Chartreuse d'Arvi\u00e8re), vicino a Seyssel.\nSecondo la regina d'Italia, Maria Jos\u00e9 esiste un documento che attesta che l'uso della croce bianca su campo rosso dei Savoia fu usato da Amedeo sin dal 1143.\nIl \"Regesta comitum Sabaudiae\" riporta numerosi documenti di donazioni ed altro, dall'anno 1104 in poi, in cui figura il conte Amedeo III.\nAmedeo per pagare la spesa restitu\u00ec alcune prerogative ai monaci e cedette delle propriet\u00e0 ai conti di Ginevra, partecip\u00f2 alla II Crociata, assieme al fratellastro, Marchese del Monferrato, Guglielmo V, al seguito di Corrado III di Svevia verso Costantinopoli, arrivandoci verso la fine dell'estate 1147; quando Corrado ritorn\u00f2 a Costantinopoli, Amedeo e Guglielmo, rimasero col nipote, Luigi VII di Francia e Amedeo guid\u00f2 con il conte aquitano, Goffredo di Rancon, l'avanguardia delle truppe in Anatolia.&lt;br&gt;Amedeo, secondo lo storico francese, Victor Flour de Saint-Genis, fu imbarcato su una nave che avrebbe dovuto condurlo a Genova, ma mor\u00ec a Nicosia, nell'isola di Cipro, per esaurimento, nel 1149; secondo Samuel Guichenon, mor\u00ec a Nicosia il primo aprile 1149 e fu ivi sepolto nella chiesa locale della \"Santa Croce\", mentre secondo Charles William Previt\u00e9-Orton, Amedeo mor\u00ec a Nicosia, ai primi di aprile del 1148, senza essere stato in grado di adempiere al suo voto di crociato; il documento n\u00b0 CCXCVII del \"Regesta comitum Sabaudiae\", riporta la morte nel 1148 a Cipro (\"anno 1148 Amadeus comes Maurianensis in Cipro insula obiit\"), il primo aprile (\"kalenda aprilis\"): anche il \"Sigiberti Continuatio\" riporta la morte di Amedeo nel 1148 (\"Amadeus comes Maurianensis in Cipro insula obiit\").&lt;br&gt;Ad Amedeo succedette il figlio maschio primogenito, Umberto, come Umberto III, sotto la reggenza di Amedeo d'Hauterive, monaco cistercense, vescovo di Losanna, che era stato abate di Altacomba ed era stato buon amico di suo padre, Amedeo III.\nMatrimoni e discendenza.\nAmedeo aveva sposato Adelaide, di cui non si conoscono gli ascendenti, che nel 1134 era ancora in vita, essendo citata come moglie di Amedeo (\"Ipse Comes cum uxore sua Adeleida comitissa\") nel documento n\u00b0 CCLXIX del \"Regesta comitum Sabaudiae\".&lt;br&gt;Amedeo da Adelaide ebbe due figlie: \nMolto probabilmente, dopo essere rimasto vedovo, Amedeo, anche per un'alleanza contro i conti di Ginevra, spos\u00f2, in seconde nozze, verso il 1135, Matilde di Albon, figlia del Conte d'Albon Ghigo III, e della moglie Regina detta Matilde (\"Regina nominate Maheldis\"), di ascendenze inglesi (\"Dominus Vuigo comes et uxor eius Regina qu\u00e6 fuit de Anglia\"), come viene descritta dal documento n\u00b0 17 del \"Cartulare monasterii beatorum Petri et Pauli de Domina\", forse figlia illegittima di Edgardo Atheling, ultimo discendente del Casato del Wessex, oppure di Eremburga di Mortain e del primo Conte di Sicilia, Ruggero I di Sicilia; secondo Samuel Guichenon, Matilde fu l'unica moglie di Amedeo III; il documento n\u00b0 CCLXXIII del \"Regesta comitum Sabaudiae\", inerente ad una donazione del \"1137\" cita Matilde come moglie di Amedeo (\"A. comes et marchio cum uxore sua M.\").&lt;br&gt;Amedeo da Matilde ebbe sette o otto figli:"}
{"id": "215690", "revid": "1005847", "url": "https://it.wikipedia.org/wiki?curid=215690", "title": "Europarlamentari della Svezia della VI legislatura", "text": "Gli europarlamentari della Svezia della VI legislatura, eletti in seguito alle elezioni europee del 2004, sono stati i seguenti."}
{"id": "215693", "revid": "6923", "url": "https://it.wikipedia.org/wiki?curid=215693", "title": "Hoya de Huesca", "text": "La Hoya de Huesca (in aragonese: \"Plana de Uesca\") \u00e8 una delle 33 comarche dell'Aragona, con una popolazione di 63.434 abitanti; suo capoluogo \u00e8 Huesca.\nAmministrativamente la comarca \u00e8 divisa tra la provincia di Saragozza e quella di Huesca.\nSituata nella parte centrale del Somontano oscense \u00e8 attraversata dai fiumi Isuela, Flumen e Guatizalema. \u00c8 delimitata dai fiumi Sot\u00f3n e Alcanadre e dalle sierre Gratal e Guara.\nConfina con le seguenti comarche:\nLa sua economia si basa sull'agricoltura e sulla pastorizia. L'industria \u00e8 principalmente metallurgica."}
{"id": "215695", "revid": "1005847", "url": "https://it.wikipedia.org/wiki?curid=215695", "title": "Europarlamentari della Danimarca della VI legislatura", "text": "Gli europarlamentari della Danimarca della VI legislatura, eletti in occasione delle elezioni europee del 2004, sono stati i seguenti."}
{"id": "215700", "revid": "1005847", "url": "https://it.wikipedia.org/wiki?curid=215700", "title": "Europarlamentari della Slovenia", "text": "Gli europarlamentari della Slovenia dal 2004, a seguito dell'adesione del Paese all'Unione europea, sono i seguenti.\nI seggi spettanti al Paese erano 7 fino al 2009; quindi, a seguito dell'entrata in vigore del Trattato di Lisbona, gli sono stati assegnati 8 europarlamentari.\nLista.\nVI legislatura (2004-2009).\nEuroparlamentari eletti in occasione delle elezioni europee del 2004.\nVII legislatura (2009-2014).\nEuroparlamentari eletti in occasione delle elezioni europee del 2009.\nVIII legislatura (2014-2019).\nEuroparlamentari eletti in occasione delle elezioni europee del 2014.\nIX legislatura (2019-2024).\nEuroparlamentari eletti in occasione delle elezioni europee del 2019."}
{"id": "215710", "revid": "1543377", "url": "https://it.wikipedia.org/wiki?curid=215710", "title": "Losna", "text": "Losna nella mitologia etrusca \u00e8 la divinit\u00e0 della luna, anche associata con il mare e le maree. \nRisulta essere molto simile alla dea marina Leucotea, appartenente alla mitologia greca."}
{"id": "215727", "revid": "1305772", "url": "https://it.wikipedia.org/wiki?curid=215727", "title": "Storia di Parigi", "text": "La storia di Parigi risale a 2.000 anni fa e la storia della capitale della Francia \u00e8 strettamente connessa con quella dello stato francese stesso. Furono i Capetingi a stabilire a Parigi la capitale dei propri domini.\nToponomastica della citt\u00e0.\nIl nome Parigi deriva da quello dei Parisii, un popolo delle Gallie stanziato da quelle parti. Il nome francese, Paris, deriva dalla locuzione Civitas Parisiorum, toponimo romano della citt\u00e0, in seguito rinominata Lutecia (Lut\u00e8ce in lingua Francese) Parisiorum.\nL'antico nome della citt\u00e0, \"Lutecia\", e di due suoi quartieri, le Marais e la montagna di Sainte-Genevi\u00e8ve l'antica \"Lucotecia\", indicano che nella zona vi erano delle paludi: in celtico la radice \"luto-\" significa appunto \"palude\", ma anche \"fango\". Diversamente da quanto si possa pensare, la zona non era paludosa, bens\u00ec molto fertile. Eventuali inondazioni da parte della Senna avvenivano nel vallone che dall'estremit\u00e0 orientale del Marais, dal (canal Saint-Martin), prosegue ai grandi \"boulevard\", (Ponte dell'Alma). Altro non \u00e8 che un lungo meandro abbandonato dal fiume probabilmente 10000 anni fa, esistendo effettivamente paludi tra Montmartre e la montagna di Sainte-Genevi\u00e8ve 30-40000 anni fa.\nSede di una trib\u00f9 gallica, i Parisii, gli invasori romani chiamarono il luogo \"Lutetia Parisiorum\", cio\u00e8 \"la palude occupata dai Parisii\".\nVerso il 360 Lutetia prese l'attuale nome di Parigi.\nPreistoria.\nGi\u00e0 40 000 anni fa i primi abitatori dell'\u00cele-de-France si stanziarono in queste zone. Sulle sponde della Senna alcuni scavi archeologici hanno confermato il fatto con il ritrovamento di oggetti in pietra lavorata. In quegli anni la zona oggi occupata dalla citt\u00e0 era paludosa, a causa dello spostamento del letto della Senna e coperta da foreste. Nel settembre 1991 un'\u00e9quipe di archeologi fece delle spettacolari scoperte: furono infatti ritrovati resti di abitazioni. Nella zona di Bercy furono scoperte testimonianze certe del fatto che il territorio fosse abitato gi\u00e0 nel periodo del cosiddetto Chas\u00e9en (una cultura preistorica del Neolitico diffusa in Francia tra il 4200 e il 3500 a.C.). Furono rinvenute tre grandi piroghe che sono le pi\u00f9 antiche imbarcazioni mai scoperte in tutta l'Europa, oggi conservate al Mus\u00e9e Carnavalet. Oltre a ci\u00f2 vennero alla luce anche un arco di legno, alcune frecce, dei vasi e dei recipienti ed altri oggetti in pietra. Nel 2008 non lontano dalla chiesa di San Medardo uno scavo rivel\u00f2 tracce della presenza di cacciatori raccoglitori nomadi gi\u00e0 stanziata nel cosiddetto Bassin Parisien nel medio Mesolitico: tra l'8000 e il 6500 a.C. Nel III secolo a.C. circa si stabil\u00ec la trib\u00f9 dei celti parisii sull'attuale \u00cele de la Cit\u00e9. \nLutetia Romana.\nIl sito era per\u00f2 in posizione favorevole per i commerci e i traffici fluviali, motivo per cui fu conquistata dai romani nel 53 a.C. e gi\u00e0 dopo circa cinquant'anni Lutezia stava diventando una citt\u00e0 in via di espansione sulla riva sinistra della Senna, nel luogo ora conosciuto come \"Quartiere Latino\".\nIl dominio Romano cess\u00f2 nel 508, quando Clodovico il Franco fece della citt\u00e0 la capitale della dinastia Merovingia dei Franchi.\nI Capetingi.\nNel 987 Ugo Capeto, Conte di Parigi, fu eletto Re di Francia dai grandi potentati feudali dopo la morte dell'ultimo esponente della dinastia Carolingia Luigi V di Francia.\nFin dal tempo dei romani la citt\u00e0 si sviluppa sulla \"rive gauche\". Le \"marais\" della \"rive droite\" vengono urbanizzate durante il Medioevo. Il nuovo nucleo viene ben presto a superare in numero di abitanti e in importanza la parte pi\u00f9 antica, nota come \"cit\u00e8 de Saint Germain\", ma anche come \"Universit\u00e9\", poich\u00e9 abbazie, scuole, editori, artisti vi avevano eletto sede.\nLa \"rive droite\" diverr\u00e0 il nuovo centro direttivo, crescendo attorno al Capitolo di Notre-Dame: \u00e8 quindi di questo periodo la costruzione della famosa \"enceinte du XIe si\u00e8cle\".\nNel XII e XIII secolo, durante i quali si ebbe anche il regno di Filippo II Augusto (1180-1223), la citt\u00e0 conobbe una crescita molto marcata. Le principali vie d'accesso vennero pavimentate, il primo Louvre venne costruito come fortezza, e diverse chiese, compresa la Cattedrale di Notre-Dame, vennero costruite o cominciate. Diverse scuole presenti sulla riva sinistra vennero organizzate nella Sorbona, che annovera Alberto Magno e Tommaso d'Aquino tra i suoi primi studiosi. Nel medioevo Parigi prosper\u00f2 come centro commerciale e intellettuale, con un'interruzione quando la peste nera colp\u00ec nel XIV secolo.\nDalla Rivoluzione alla fine del II Impero.\nLa Rivoluzione francese inizi\u00f2 con la presa della Bastiglia il 14 luglio 1789. Molti dei conflitti degli anni successivi si svolsero tra Parigi e le zone rurali circostanti.\nLa Belle \u00c9poque e il Novecento.\nConclusa la guerra con i prussiani e scampato il pericolo della Comune, la borghesia parigina fu protagonista di un nuovo momento di grande sviluppo della citt\u00e0, noto come \"La belle \u00e9poque\" (\"L'epoca bella\").\nAlla fine di agosto del 1944, dopo la Battaglia di Normandia, Parigi venne liberata, quando il generale tedesco Dietrich von Choltitz si arrese dopo alcune schermaglie alla II divisione corazzata francese comandata da Philippe de Hauteclocque e appoggiata dagli Alleati."}
{"id": "215745", "revid": "767487", "url": "https://it.wikipedia.org/wiki?curid=215745", "title": "Anfiteatro Live", "text": "Anfiteatro Live \u00e8 un doppio album dal vivo e il primo DVD del cantautore italiano Francesco Guccini, pubblicato il 30 settembre 2005 dall'etichetta discografica EMI.\nIl DVD contiene la registrazione integrale del concerto tenuto dal cantautore all'Anfiteatro romano di Cagliari il 4 settembre 2004. Sono inoltre presenti, come contenuti speciali, il backstage girato durante le prove del concerto e quattro video di altrettante canzoni: \"Dio \u00e8 morto\", \"Quello che non...\", \"Canzone delle domande consuete\" e \"Lettera\"."}
{"id": "215746", "revid": "46291", "url": "https://it.wikipedia.org/wiki?curid=215746", "title": "Fagales", "text": "Le Fagali (Fagales ) sono un ordine di angiosperme eudicotiledoni classificate nel clade Eurosidi I. A questo oridine appartengono molti tra gli alberi pi\u00f9 noti quali ad esempio i faggi (\"Fagus\"), le querce (\"Quercus\"), il castagno (\"Castanea\"), il noce (\"Juglans\") e la betulla (\"Betula\").\nLe Fagali sono tutte piante legnose, con fiori a impollinazione anemofila. I fiori sono generalmente poco appariscenti e riuniti in infiorescenze unisessuali.\nTassonomia.\nLa classificazione APG IV classifica l'ordine Fagales all'interno del clade Eurosidi I e riconosce in esso sette famiglie:\nNell'originaria definizione data da Adolf Engler (1892), l'ordine Fagales comprendeva solo due famiglie: Betulaceae e Fagaceae. Il numero di famiglie fu portato a quattro con la costituzione della famiglia Corylaceae comprendente alcune specie incluse precedentemente nelle Betulaceae e con l'aggiunta della piccola famiglia delle Ticodendraceae, con una sola specie propria dell'America Centrale. Le Corylaceae sono in seguito riportate dentro le Betulaceae, come sottofamiglia, mentre un gruppo di specie viene staccato dalle Fagaceae per formare le Nothofagaceae.\nIl sistema Cronquist classificava Fagales all'interno della sottoclasse Hamamelidae e riconosceva in esso cinque famiglie: Balanopaceae, Ticodendraceae, Fagaceae, Nothofagaceae e Betulaceae.\nSin dalla classificazione APG del 1998, l'ordine Fagales \u00e8 stato ampliato fino a comprendere otto famiglie: alle Betulacee, alle Fagacee, alle Nothofagacee e alle Ticodendracee sono state aggiunte le famiglie delle Juglandaceae, delle Casuarinaceae, delle Myricaceae, nonch\u00e9 la piccola famiglia delle Rhoipteleaceae, con una sola specie dell'Asia orientale. Quest'ultima famiglia \u00e8 stata inclusa all'interno di Juglandaceae sin dalla classificazione APG III del 2009. La famiglia Balanopaceae \u00e8 invece riclassificata all'interno dell'ordine Malpighiales."}
{"id": "215748", "revid": "1762097", "url": "https://it.wikipedia.org/wiki?curid=215748", "title": "Basso continuo", "text": "Il basso continuo (detto anche basso numerato, cifrato o figurato) \u00e8 la parte musicale di una partitura in cui \u00e8 notato il registro pi\u00f9 grave di una composizione. Esso fu regolarmente utilizzato in tutti i generi musicali vocali e strumentali a partire dall'inizio del XVII secolo fino al cadere del XVIII. Nel basso continuo viene notata in forma sintetica, su un unico rigo, la parte degli strumenti ad esso solitamente destinati (organo, clavicembalo, arpa, viola da gamba, tiorba, arciliuto ecc.). Grazie anche alle indicazioni numeriche (da cui il nome di basso numerato, cifrato o figurato), talvolta, ma non necessariamente, presenti sulle note del basso continuo, gli esecutori potevano estemporaneamente realizzare per esteso l'armonia del brano mediante una successione di accordi ed altre note di abbellimento. Pi\u00f9 esattamente i numeri (semplici, doppi, tripli) indicavano gli intervalli delle note da suonare rispetto alla nota del basso. Nella pratica, altri strumenti gravi, ad arco (violoncello, violone, contrabbasso) o a fiato (trombone, fagotto), potevano raddoppiare la linea del basso continuo.&lt;br&gt;\nIl basso continuo non fu utilizzato soltanto nella pratica dell'accompagnamento, ma anche come linea-guida di una composizione per strumento a tastiera, elaborata all'impronta dall'organista o dal clavicembalista sulla base del basso numerato. \u00c8 questa l'arte del suonare sopra al basso, gi\u00e0 testimoniata ne \"L'organo suonarino\" (1605) di Adriano Banchieri, in cui vengono presentati alcuni versetti per organo da intercalare al canto gregoriano, notati su un \u00abbasso in canto figurato suonabile et cantabile\u00bb, e poi menzionata nei manuali di basso continuo del XVII e XVIII secolo, come si ricava, per esempio, dal titolo del trattato di Francesco Gasparini \"L'armonico pratico al cimbalo. Regole, osservazioni ed avvertimenti per ben suonare il basso ed accompagnare sopra il cimbalo, spinetta ed organo\" (Venezia, 1708).\nEsempi di sonate sopra il basso sono i \"Bassi continui\" e le \"Sonate a due cimbali\" di Bernardo Pasquini. &lt;br&gt;\nGrazie alla diffusione nella pratica tastieristica nel corso del XVII secolo, dal secolo seguente i bassi continui divennero anche la base dei partimenti, uno strumento didattico utilizzato per insegnare i fondamenti della composizione (armonia, contrappunto, fuga) nelle scuole di musica dei conservatori di Napoli e in altre scuole italiane dal XVIII secolo fino al XIX.\nStoria.\nL'uso di accompagnare voci e strumenti con l'organo nella musica da chiesa inizi\u00f2 a partire dalla met\u00e0 del XVI secolo con l'avvento dei cosiddetti \"concerti sugli organi\", mottetti per voci, strumenti e organo. Opere del genere, per grandi organici, a due e pi\u00f9 cori, furono composte appositamente per particolari occasioni e sfruttare al meglio le particolari propriet\u00e0 acustiche dei luoghi dove venivano eseguite. Parti di \"bassus ad organum\" sono presenti gi\u00e0 in alcune composizioni sacre di autori come Alessandro Striggio (1587), Giovanni Croce (1594) e Adriano Banchieri (1595). Esse non avevano tuttavia alcuna funzione strutturale nella composizione dei brani e furono classificati come \"basso seguente\" o \"basso generale\". Diverso invece \u00e8 il caso dei nuovi generi musicali che appaiono all'inizio del XVII secolo, come l'opera, le monodie accompagnate (arie, madrigali e poi cantate a voce sola), mottetti concertati a una o pi\u00f9 voci, canzoni e sonate strumentali, in cui il basso continuo assume una funzione strutturale della composizione, necessaria all'esecuzione. lo vediamo, per esempio nelle prime opere date alle stampe, come la \"Rappresentazione d'Anima et di Corpo\" (1600) di Emilio de' Cavalieri, nell\"'Euridice\" sia di Giulio Caccini (1600), sia di Jacopo Peri (1600), nelle monodie della \"Nuove musiche\" di Caccini o nei mottetti dei \"Cento concerti ecclesiastici\" (1602) di Ludovico Viadana.\nBen presto apparvero i primi trattati sulla pratica del basso continuo: \"Del sonare sopra'l basso: con tutti li stromenti e dell'uso loro nel conserto\" (1607) di Agostino Agazzari, e la \"Breve regola per imparar a sonare sopra il basso con ogni sorta d'istrumento\" di Francesco Bianciardi (1607).\nIl basso continuo, concepito come elemento strutturale della musica nell'et\u00e0 barocca, permane nella sua funzione pratica nelle composizioni del periodo classico, soprattutto nella musica sacra, ma anche nelle sinfonie e nei concerti, fino agli inizi del XIX secolo, e ancora nei recitativi secchi dell'opera buffa. Esempi del suo impiego nel XIX secolo sono assai rari, ma la prassi persiste regolarmente nella musica sacra da concerto o da chiesa, come vediamo nelle messe di Beethoven, Franz Schubert e Anton Bruckner, che hanno parti di basso continuo per l'organo. Carl Maria von Weber racconta che, nella quaresima del 1812, alla corte di Dresda pot\u00e9 ancora ascoltare l'ultimo tiorbista della storia suonare il basso continuo con l'orchestra: Johann Adolph Faustinus Weiss (1741-1814), figlio cadetto di Sylvius Leopold Weiss, il grande liutista contemporaneo di Johann Sebastian Bach.\nEsecuzione del basso continuo.\nLa parte del basso continuo consiste in una linea di basso notata su un unico pentagramma. Le note possono essere corredate da numeri (singoli, doppi, tripli) e alterazioni (diesis, bemolli, bequadri) posti sotto (o sopra) le note per indicare con quali accordi esse debbano essere suonate. I numeri indicano perci\u00f2 con quali rivolti (o inversioni) degli accordi si debbano porre sopra la linea del basso. Per quanto riguarda i dettagli, la realizzazione del basso continuo \u00e8 normalmente lasciata alla sensibilit\u00e0 e all'esperienza dell'esecutore: in generale non esistono regole o obblighi particolari circa il numero di note che formano gli accordi. La dicitura \"tasto solo\" indica che per un breve periodo, di solito fino al termine della sezione, l'armonia non vada rinforzata da note alla mano sinistra, com'era d'uso, al fine di ottenere una sonorit\u00e0 meno intensa. Per quanto riguarda il basso continuo all'organo si conoscono indicazioni di registrazione, soprattutto in relazione all'accompagnamento della musica sacra italiana del XVII secolo, come per esempio quelle del \"Vespro della Beata Vergine\" (1610) di Claudio Monteverdi.&lt;br&gt;\nIl numero e il tipo di strumenti che costituiscono il gruppo (o sezione) del basso continuo non sono normalmente prefissati dal compositore. Gli strumenti del continuo possono variare a seconda dell'ambiente, del genere, dello stile e dell'epoca del brano. Nel gruppo del continuo viene abitualmente incluso almeno uno strumento capace di suonare accordi, come il clavicembalo, l'organo, il liuto, la tiorba, la chitarra o l'arpa. Inoltre, vi si pu\u00f2 includere un certo numero di strumenti in grado di suonare note gravi, come il violoncello, il contrabbasso, il violone, la viola da gamba o il fagotto. Di norma nelle esecuzioni moderne si adoperano pi\u00f9 frequentemente il clavicembalo e il violoncello per le musiche strumentali e profane, come ad esempio l'opera e la cantata, e l'organo per la musica sacra. Tali scelte sono facilmente contraddette da tutta una gamma di soluzioni testimoniate nei documenti, che variano e si adattano a un numero di situazioni infinitamente pi\u00f9 variegato (per luoghi, epoche, ambienti) di quanto si possa immaginare.\nL'esecutore del basso continuo su strumenti a tastiera (organo, clavicembalo), o altri strumenti comunque in grado di eseguire accordi, \"realizza\" un basso continuo suonando, oltre alla nota di basso indicata, le note necessarie per formare un accordo completo al momento dell'esecuzione. La notazione del \"basso numerato\" o \"cifrato\" o \"figurato\", descritta successivamente, \u00e8 soltanto una linea-guida che affida alla competenza del continuista la possibilit\u00e0 di concertare sapientemente il brano con le altre parti vocali e strumentali. Le edizioni di musica pratica dall'Ottocento fino alla met\u00e0 del Novecento fornivano agli esecutori la parte del basso continuo realizzata per esteso sul normale sistema a due pentagrammi per strumento a tastiera, eliminando quindi la necessit\u00e0 di improvvisare la parte. Tuttavia, a partire dalla seconda met\u00e0 del Novecento, si \u00e8 assistito ad un'inversione di tendenza: con il sorgere e il rapido diffondersi delle esecuzioni 'storicamente informate', si \u00e8 imposta tra gli esecutori la consuetudine di improvvisare al momento la realizzazione del basso continuo, cercando di ricostruirne la prassi sulla base dei trattati del XVII e XVIII secolo.\nLa notazione numerica qui sotto descritta non \u00e8 una convenzione rigidamente accettata da tutti i compositori. Soprattutto nel XVII secolo i numeri erano spesso omessi, qualora il compositore pensasse che l'accordo fosse ovvio. I primi compositori, come Emilio de' Cavalieri, Giulio Caccini, Claudio Monteverdi e altri, specificavano l'altezza precisa delle note d'armonia con l'uso di intervalli composti come 10, 11, 12 e 15. Successivamente, per\u00f2, si usarono di norma soltanto le cifre indicanti gli intervalli dalla seconda fino alla nona.\nNumeri.\nI numeri indicano la distanza (in gradi della scala) delle note da suonare sopra quella data nel basso. Per esempio:\nQui la nota al basso \u00e8 un Do, ed i numeri 4 e 6 indicano le note disposte ad una quarta e ad una sesta dal Do, quindi Fa e La.\nI numeri 3 e 5 vengono abitualmente tralasciati (anche se non sempre), vista la frequenza con cui ricorrono. Ad esempio:\nIn questa sequenza la prima nota \u00e8 priva di numeri: il 3 ed il 5 sono stati omessi. Bisogner\u00e0 quindi suonare le note ad una terza e ad una quinta di distanza, ovvero un accordo in stato fondamentale. La nota successiva ha un 6, che indica una nota ad una sesta di distanza: il 3 \u00e8 stato omesso. L'ultima nota \u00e8 accompagnata da un 7: anche qui, il 3 ed il 5 sono stati omessi. Questa sequenza equivale a:\nL'esecutore decide autonomamente, anche in base al tempo ed alla densit\u00e0 della musica, in quale ottava suonare le note e se elaborarle ulteriormente (sviluppando, ad esempio, una linea superiore melodicamente interessante).\nA volte, anche altri numeri vengono omessi: un 2 o 42 indicano, per esempio, 2-4-6.\nA volte cambiano i numeri su una nota tenuta del basso. In questo caso i nuovi numeri sono scritti nel punto della battuta in cui devono essere suonati. Nel prossimo esempio la linea superiore \u00e8 una linea melodica (non \u00e8 parte del basso numerato):\nQuando la nota del basso cambia ma l'accordo rimane fermo, si scrive una linea orizzontale della lunghezza necessaria:\nAlterazioni.\nQuando un'alterazione \u00e8 presente senza alcun numero, si suona un intervallo di terza e di quinta, con la terza alterata. Ad esempio:\nDa suonare cos\u00ec:\nA volte l'alterazione \u00e8 posta dopo il numero.\nIn alternativa, una croce posta accanto ad un numero indica che tale nota debba essere alzata da un semitono. Un altro metodo per indicare ci\u00f2 consiste nel disegnare una linea attraverso il numero stesso. I seguenti tre esempi, dunque, indicano tutti la stessa cosa:\nUtilizzo nella musica contemporanea.\nA volte il basso continuo viene utilizzato dai musicisti classici come una forma abbreviata per indicare gli accordi, anche se non \u00e8 generalmente usato nelle composizioni musicali moderne. Anche nella notazione per fisarmonica si usa un tipo di basso continuo. L'uso odierno pi\u00f9 comune per la notazione \u00e8 quello di indicare i rivolti; in questo caso, spesso, al posto del rigo musicale si indica semplicemente la nota fondamentale (in stile inglese) unita al numero del rivolto. Ad esempio, un accordo di Do nel rivolto di quarta e sesta verrebbe scritto come formula_1.\nI simboli del basso numerato possono anche essere utilizzati insieme ai numeri romani nell'analizzare l'armonia funzionale; quest'uso viene detto \"romano numerato\". L'accordo di cui sopra, se la tonalit\u00e0 di base \u00e8 quella di fa maggiore, sar\u00e0 pertanto indicato come formula_2."}
{"id": "215758", "revid": "226458", "url": "https://it.wikipedia.org/wiki?curid=215758", "title": "Sainte Colombe figlio", "text": "\u00c8 legato probabilmente da parentela con il gambista noto come Monsieur de Sainte Colombe, di cui potrebbe essere un figlio, forse naturale. \nLa vita.\nDi lui sappiamo che era ad Edimburgo nel 1707, dove insegn\u00f2 viola alla signora Grizel Baillie, nella stessa citt\u00e0 che \u2013 probabilmente non a caso - ospita due delle tre collezioni di manoscritti a noi note di Monsieur de Sainte Colombe. Una gazzetta di Londra ci informa poi di un concerto di \u201cMr. St.Columbe\u201d nel maggio del 1713. Nel complesso quasi tutta la sua vita musicale dovette svolgersi in Gran Bretagna, come dimostra il fatto che la sua produzione \u00e8 scritta per viola a sei corde: sappiamo infatti che proprio Monsieur de Sainte Colombe aveva introdotto in Francia e in Europa continentale l'uso della settima corda grave nella viola, uso che invece non si era diffuso oltre la Manica.\nLa produzione musicale.\nRemond de San Mard, uno scrittore del XVIII secolo, parla di un figlio naturale di Monsieur de Sainte Colombe definendolo un uomo semplice e un compositore non sufficientemente originale rispetto al padre e maestro. Sicuramente la sua musica, che ci \u00e8 nota attraverso i manoscritti di sei suites per viola sola, sembra molto influenzata da quella del suo presunto genitore, e radicata nella cultura musicale del XVII secolo; ciononostante oggi si riconosce il valore originale delle sue composizioni, che hanno lasciato poche tracce nella storia della musica anche perch\u00e9 scritte per uno strumento che proprio in quegli anni usciva di moda ed entrava in disuso.\nIn particolare il \u201c\"Tombeau pour Monsieur de Sainte Colombe\"\u201d, una raccolta di \u201c\"Suites pour viole seule\"\u201d, scritto in memoria di quello che presumibilmente fu suo padre, \u00e8 nella densit\u00e0 espressiva una delle espressioni pi\u00f9 notevoli nel repertorio per viola del periodo, con soluzioni concettuali e compositive originali che trovano paralleli solo in Marin Marais. \nLe sue opere sono state incise in tempi recenti, tra gli altri, da Jordi Savall e da Jonathan Dunford."}
{"id": "215768", "revid": "21603", "url": "https://it.wikipedia.org/wiki?curid=215768", "title": "Ogame", "text": ""}
{"id": "215770", "revid": "4175", "url": "https://it.wikipedia.org/wiki?curid=215770", "title": "Delirium (gruppo musicale)", "text": "I Delirium sono una band di rock progressivo italiano, attiva dal 1970.\nStoria.\nFormazione e successo.\nFormatasi a Genova sul finire degli anni sessanta con il nome di Sagittari, il complesso dei Delirium adotta la sigla definitiva nel 1970, con l'ingresso di un giovanissimo Ivano Fossati alla voce, chitarra e flauto traverso. L'anno successivo il complesso vince il concorso \"La strada del successo\", indetto da Radio Montecarlo, e dopo qualche mese si aggiudica il titolo \"Rivelazione\" al primo Festival di Musica d'Avanguardia e di Nuove Tendenze di Viareggio con la canzone \"Canto di Osanna\", brano che ottiene grande successo anche all'estero e verr\u00e0 registrato nelle versioni francese, inglese e tedesca. Sempre nel 1971, il complesso dei Delirium realizza il primo album, \"Dolce acqua.\" La band si fa notare sul palco di molti raduni pop, come il \"Davoli Pop\" di Reggio Emilia e il \"Festival Pop\" di Palermo. Nel 1972 il complesso partecipa al Festival di Sanremo con il brano \"Jesahel\", canzone che diventer\u00e0 una hit e che vender\u00e0 diverse decine di migliaia di copie. Durante l'esecuzione sul palco del festival il gruppo si fa accompagnare da un gruppo di amici vestiti da hippy, che suonano le chitarre e cantano in coro; fra di essi vi sono Oscar Prudente, Sara Borsarini (gi\u00e0 interprete di alcune canzoni di Battisti), Mario Lavezzi e Alberto Canepa (dell'Assemblea Musicale Teatrale). Lo stesso anno la band partecipa alla manifestazione Un disco per l'estate, ottenendo il settimo posto nella classifica finale con il brano \"Haum!\". Sempre nel 1972 appaiono nel film Continuavano a chiamarli i due piloti pi\u00f9 matti del mondo. \nNello stesso anno, Fossati abbandona la formazione e viene sostituito dall'inglese Martin Frederick Grice, proveniente dai Bo Bo's Band prima e dai Boomerang poi. La nuova formazione, avvalendosi dei testi di Mauro La Luce, registra \"Lo scemo e il villaggio\", un album di jazz-rock progressive Nel 1974 viene pubblicato \"Delirium III - Viaggio negli arcipelaghi del tempo\", nel quale viene impiegata una vera sezione di archi e nel quale Mimmo Di Martino si cimenta per la prima volta alla chitarra elettrica.\nNel 1975 il polistrumentista Rino Dimopoli entra nella formazione al posto di Martin Grice; il complesso pubblica il 45 giri \"Signore\" per poi sciogliersi lo stesso anno.\nReunion.\nNel 1996 tre dei componenti del gruppo decidono di pubblicare il disco \"\". Nel 2001 Ettore Vigo, Pino Di Santo e Martin Grice riprendono l'attivit\u00e0 del complesso riproponendone la musica progressive che lo caratterizz\u00f2 negli anni d'oro. Nel 2007 la band pubblica per la Black Widow Records un album live dal sapore progressive dal titolo \"Vibrazioni notturne\", mixato allo studio Mediatech Communication da Verdiano Vera, che ripropone vari cavalli di battaglia dell'ensemble oltre a un medley dei Jethro Tull e \"With a Little Help from My Friends\", cover dei Beatles. Nel 2009 esce l'album dal titolo \"Il nome del vento\", registrato e mixato da Verdiano Vera allo Studio Maia di Genova. Nell'estate 2012 il batterista Pino Di Santo viene sostituito da Alfredo Vandresi, gi\u00e0 batterista con Shel Shapiro.\nIl 16 maggio 2014 i musicisti dell'attuale formazione ritirano a Genova, presso la Fiera Internazionale della Musica, il FIM Award \"Premio Italia alla Carriera\" assegnato da CAPAM, \"Commissione Artistica per la Promozione dell'Arte e della Musica\" e consegnato da Verdiano Vera, patron della manifestazione. Durante l'evento il complesso dei Delirium interpreta i pi\u00f9 grandi successi del suo repertorio. Nel 2015 la band realizza un album dal titolo \"L'era della menzogna\", il cui argomento riguarda le varie forme di corruzione presenti nel nostro paese."}
{"id": "215777", "revid": "767487", "url": "https://it.wikipedia.org/wiki?curid=215777", "title": "Decurionato", "text": "Dal tardo Medioevo sino all'et\u00e0 napoleonica il decurionato costituiva l'insieme delle persone che si occupavano di ci\u00f2 che attualmente chiameremmo amministrazione comunale. Era costituito da un numero ristretto di persone elette per sorteggio e sottoposto ad un rigoroso controllo dell'intendente, che rappresentava il potere regio.\nDel decurionato potevano far parte solo gli iscritti nella lista degli \"eligibili\", approvata dagli intendenti.\nIl potenziale \"decurione\" doveva avere una rendita annua non inferiore a 24 ducati nei paesi fino a 3.000 abitanti, una rendita doppia in quelli fino a 6.000, quadrupla in quelli maggiori, poteva essere anche analfabeta, ma insieme agli altri colleghi (analfabeti) poteva costituire solo i 2/3 dell'intero organo collegiale, questa percentuale fu in seguito ridotta ad un terzo.\nI decurioni erano tre per ogni 1.000 abitanti, si riunivano almeno una volta al mese e con l'intervento del sindaco, del cancelliere comunale e del parroco, formavano la lista di leva, proponendo alle autorit\u00e0 competenti le guardie urbane ordinarie e supplenti.\nNei Regni di Napoli e delle Due Sicilie.\nA partire dal periodo dei re napoleonidi Giuseppe Bonaparte e Gioacchino Murat, nel Regno di Napoli gli odierni comuni, chiamati in precedenza \"Universit\u00e0\" e con a capo un governatore di nomina regia, furono ridenominati \"decurionati\". Alle decisioni del decurionato potevano prendere parte tutti i cittadini (i \"decurioni\") con una rendita superiore a 24 ducati per i paesi fino a tremila abitanti, con limiti aumentati per comuni di maggiori dimensioni. La carica di sindaco era invece elettiva."}
{"id": "215779", "revid": "599013", "url": "https://it.wikipedia.org/wiki?curid=215779", "title": "Alem\u00e3o", "text": "Il suo soprannome deriva dalla capigliatura bionda e la carnagione chiara che richiamavano tratti tedeschi: in lingua portoghese, infatti, l'aggettivo \u00abtedesco\u00bb si dice \"alem\u00e3o\".\nCaratteristiche tecniche.\nGiocava come centrocampista difensivo. Forte fisicamente e dotato di grande tenacia, era in possesso di un affinato senso tattico e il suo rendimento era continuo.\nCarriera.\nClub.\nNato a Lavras, gioc\u00f2 a calcio nel suo Stato d'origine, il Minas Gerais, nel Fabril Esporte Clube. Nel 1980 pass\u00f2 dal Fabril al Botafogo, e con la formazione bianco-nera di Rio de Janeiro esord\u00ec in massima serie nazionale, giocando una partita. Nel 1981-1982 disputando solamente il torneo statale, il Campionato Carioca, senza giocare nel primo livello nazionale; nel 1983 torn\u00f2 nel campionato brasiliano, presenziando in 15 occasioni; segn\u00f2 anche il suo primo gol, contro il Sergipe. Al Botafogo visse un buon periodo, mettendosi in evidenza con le sue prestazioni. Nel 1984 segn\u00f2 2 reti in sette partite; nel 1985 gioc\u00f2 18 incontri, con 1 gol. Nel 1986 ottenne 21 presenze, e mise a segno 3 marcature: quell'anno fu l'ultimo in cui gioc\u00f2 con il Botafogo in massima serie brasiliana.\nRimase al Botafogo fino al marzo 1987, venendo poi ceduto all'Atl\u00e9tico Madrid, in Spagna. Gioc\u00f2 4 gare in Primera Divisi\u00f3n 1986-1987, e segn\u00f2 un gol; nella stagione successiva fu titolare per tutta la durata del campionato, e assomm\u00f2 31 presenze e cinque gol. Pass\u00f2 al Napoli nel 1988 per 4,6 miliardi di lire. Con la squadra partenopea, dopo la prima stagione segnata da un infortunio che ne limit\u00f2 le prestazioni, conquist\u00f2 la Coppa UEFA nel 1989, segnando un gol nella finale di ritorno a Stoccarda, lo scudetto (campionato 1989-1990) e la successiva Supercoppa italiana (1990). L'8 aprile 1990 fu protagonista di un episodio rilevante ai fini della vittoria del campionato: la sua squadra stava infatti pareggiando per 0-0 sul campo dell', quando fu colpito alla testa da una moneta da 100 lire lanciata dagli spalti, con conseguente vittoria per 2-0 a tavolino in favore dei partenopei, che, sul campo, avevano terminato in parit\u00e0 l'incontro.\nPass\u00f3 poi all'Atalanta con cui disput\u00f2 altre due annate nel campionato italiano, con 22 presenze e due reti nella prima e 18 presenze senza reti nella seconda. Nel 1994 torn\u00f2 in Brasile, firmando per il San Paolo: con la nuova maglia esord\u00ec il 28 agosto 1994 contro la Portuguesa, nel campionato nazionale. Alem\u00e3o disput\u00f2 due stagioni con il San Paolo, per un totale di 31 presenze e 1 rete; chiuse poi la carriera con il Volta Redonda, nel Campionato Carioca.\nNazionale.\nAlem\u00e3o debutt\u00f2 in Nazionale il 17 marzo 1983, nell'amichevole contro la . Il 25 aprile 1985, alla sua seconda presenza, segn\u00f2 una rete contro la , aiutando il Brasile a vincere per 2-1. Nel 1985 partecip\u00f2 poi alle qualificazioni al campionato del mondo 1986, giocando il 23 giugno contro il . Nel 1986 gioc\u00f2 5 amichevoli pre-Mondiale; inserito tra i convocati per campionato del mondo 1986, fu titolare per tutta la competizione, assommando 5 presenze nella fase finale. Rest\u00f2 poi per tre anni fuori dal giro della Nazionale, tornando a vestire la divisa del Brasile il 21 giugno 1989 contro la Svizzera. Gioc\u00f2 la Coppa America 1989, disputando 5 partite e vincendo, a fine torneo, il titolo continentale. Il 20 agosto 1989 gioc\u00f2 la gara con il , valida per le qualificazioni al campionato del mondo 1990. Nel 1990 gioc\u00f2 tre amichevoli di preparazione al Mondiale, contro , e ; nel corso di Italia 1990 gioc\u00f2 4 incontri. Gioc\u00f2 l'ultima partita in Nazionale proprio durante il Mondiale, il 24 giugno 1990 contro l'.\nDopo il ritiro.\nNella seconda parte degli anni 2000 ha allenato diversi club brasiliani, tra cui l'Am\u00e9rica-MG con il quale conquista la promozione in prima divisione del Campionato Mineiro. Dopo l'ultima esperienza da allenatore, avvenuta nel 2011 alla guida del Central-PE, diviene nel 2014 direttore tecnico del S\u00e3o Crist\u00f3v\u00e3o."}
{"id": "215780", "revid": "3115", "url": "https://it.wikipedia.org/wiki?curid=215780", "title": "Leo Brouwer", "text": "\u00c8 il nipote della compositrice cubana Ernestina Lecuona y Casado, e il pronipote del compositore Ernesto Lecuona.\nBiografia.\nDa bambino, ricevette il suo stimolo iniziale da suo padre, un medico, che era un appassionato di Heitor Villa-Lobos, Francisco T\u00e1rrega e Enrique Granados. Egli inizi\u00f2 il figlio incoraggiandolo a suonare opere di questi compositori, per lo pi\u00f9 ad orecchio. \nIl giovane Brouwer ricevette la sua prima istruzione musicale dal noto chitarrista e pedagogo cubano Isaac Nicola, a sua volta discepolo di Emilio Pujol. In seguito si rec\u00f2 negli Stati Uniti per studiare musica all'Universit\u00e0 di Hartford e pi\u00f9 tardi alla Juilliard School, dove studi\u00f2 composizione con Stefan Wolpe e Vincent Persichetti. \nNel 1970 Brouwer suon\u00f2 alla prima di El Cimarr\u00f3n di Hans Werner Henze a Berlino. Insieme a Morton Feldman, nel 1972 ricevette una borsa di studio dal DAAD (Servizio tedesco di scambio accademico), diventando compositore e docente all'Accademia delle Scienze e delle Arti di Berlino. In Germania Brouwer registr\u00f2 anche un certo numero di dischi per la Deutsche Grammophon.\nLa carriera chitarristica di Brouwer fin\u00ec nei primi anni Ottanta a causa di un infortunio al tendine del dito medio della sua mano destra.\nLe sue prime opere mostrano l'influenza della musica folklorica cubana, ma durante gli anni sessanta e settanta, Brouwer si interess\u00f2 alla musica di compositori d'avanguardia come Luigi Nono e Iannis Xenakis, utilizzando l'indeterminazione in opere come \"Sonograma I\". \nAltre opere di questo periodo comprendono i pezzi per chitarra \"Canticum\" (1968), \"La espiral eterna\" (1971), \"Parabola\" (1973) e \"Tarantos\" (1974). Pi\u00f9 recentemente, le opere di Brouwer hanno abbracciato stilemi pi\u00f9 tradizionali, fino al minimalismo. L'opera per chitarra sola \"El Decameron Negro\" (1981), la \"Sonata\" (1990, per Julian Bream) e \"Paisaje cubano con campanas\" (1996) sono un esempio di questa tendenza.\nNel 1987 Brouwer \u00e8 stato selezionato, insieme a Isaac Stern e Alan Danielou, membro onorario dell'UNESCO come riconoscimento per la sua carriera musicale.\nBrouwer ha diretto orchestre in tutto il mondo, tra cui la Berlin Philharmonic Orchestra, la Scottish National Symphony Orchestra, la BBC Concert Orchestra e l'Orchestra Sinfonica Nazionale del Messico. Ha suonato sia come compositore che chitarrista in molti grandi eventi musicali internazionali e la Cancion de GESTA (poema epico) \u00e8 stata eseguita da orchestre di tutto il mondo.\nBrouwer ha numerosi incarichi ufficiali a Cuba, inclusa la direzione della facolt\u00e0 di musica all'Istituto del Cinema di Cuba. Le sue opere sono costituite in gran parte da brani per chitarra sola, da svariati concerti per chitarra e da pi\u00f9 di quaranta partiture cinematografiche.\nLeo Brouwer \u00e8 tutt'oggi considerato uno dei maggiori chitarristi classici del nostro tempo.\nCuriosit\u00e0.\n- Il sesto pezzo dei suoi \"Etudes Simples\" (\"Estudios Sencillos\") \u00e8 stato citato dal chitarrista heavy metal Randy Rhoads (mentre lavorava con Ozzy Osbourne) nell'introduzione alla canzone \"Diary of a Madman\".\n- L'Estudio n. 5 di Leo Brouwer, tratto dalla prima serie degli \"Estudios Sencillos\", \u00e8 stato inciso dallo stesso Leo Brouwer in un album doppio del 2004 dal titolo \"Homo Ludens\" (prodotto da Colibr\u00ec) in cui figurano rinomati musicisti cubani tra cui il compositore e percussionista Fran\u00e7ois Zayas ed il pianista Marcos Madrigal. Questa versione \u00e8 arricchita dalla voce di Silvio Rodr\u00edguez che ne ha scritto anche il testo:\nUn \u00e1ngel fue a buscar su canci\u00f3n\ny le pregunt\u00f3 a los ojos \nen que se ba\u00f1\u00f3 la tarde\ny un arco iris so\u00f1ado le dijo\ntenme y yo ser\u00e9 tu canci\u00f3n.\nEl \u00e1ngel vol\u00f3 siete tonos de luz\ny una estela cantarina\nfue trazando en el viento\nPubblicazioni.\nNel 2004 \u00e8 stato pubblicato dalla \"Editorial Letras Cubanas\" (La Habana, Cuba) il volume Gajes del oficio, una raccolta di scritti (saggi e conferenze) di Leo Brouwer che abbraccia un arco di tempo di circa quarant'anni (1964 -2003). La selezione \u00e8 stata curata dalla musicologa Isabelle Hern\u00e1ndez, alla quale il volume \u00e8 dedicato.\nLo stesso volume \u00e8 stato pubblicato nel 2006 dalla casa editrice Travel Factory nella versione italiana curata da Adriana Tessier. \"Gajes del oficio\" (incerti del mestiere) rappresenta un punto di riferimento e un ulteriore e importante strumento per una conoscenza pi\u00f9 approfondita del pensiero di Leo Brouwer."}
{"id": "215783", "revid": "2175", "url": "https://it.wikipedia.org/wiki?curid=215783", "title": "Partitura musicale", "text": ""}
{"id": "215784", "revid": "1226", "url": "https://it.wikipedia.org/wiki?curid=215784", "title": "Guglielmo il Conquistatore", "text": ""}
{"id": "215785", "revid": "205250", "url": "https://it.wikipedia.org/wiki?curid=215785", "title": "Marin Marais", "text": "Biografia.\nMarin Marais nasce a Parigi attorno al maggio 1656, da una famiglia modesta: i suoi genitori sono Vincent Marais, cordaio, e Catherine Bellanger. Solo il fratello di Vincent, sacerdote, si \u00e8 elevato socialmente.\nNel 1667, Marin Marais entra nel coro di voci bianche di Saint-Germain-L'Auxerrois dove incontra Michel-Richard Delalande (ugualmente voce bianca del coro) e Fran\u00e7ois Lalouette. A 16 anni, abbandona volontariamente il canto e cerca di perfezionarsi nel basso di viola, che ha appreso durante la sua formazione musicale presso il coro. Con ogni probabilit\u00e0 il suo principale maestro fu Monsieur de Sainte Colombe, con cui per\u00f2 sarebbe presto addivenuto ad una rottura. Secondo Titon du Tillet (\"Parnasse Fran\u00e7ois\", 1732), Marin Marais si sarebbe nascosto sotto il capanno in cui componeva Sainte Colombe per cercare di carpirne i segreti tecnici, che facevano di lui uno dei pi\u00f9 considerati violisti del tempo. Su questa notizia storica \u00e8 stato costruito da Pascal Quignard il romanzo \"Tutte le mattine del mondo\".\nMarais entra in seguito nell'orchestra dell\"'Acad\u00e9mie Royale de Musique\" diretta da Jean Baptiste Lully, forse grazie ai buoni uffici di Lalouette.\nNel 1676 sposa Catherine Darnicourt dalla quale avrebbe avuto, secondo Titon du Tillet, diciannove figli; di almeno dodici di questi, in effetti, \u00e8 stata trovata traccia storica. Nel 1679 ottiene la carica di \u00ab\"joueur de viole de la musique de la Chambre\"\u00bb nella \"Musique du roi\" (Luigi XIV). Per quarant'anni cumuler\u00e0 questa carica con una ininterrotta carriera all'Op\u00e9ra.\nNel 1685 Marin Marais comincia a comporre pezzi per viola; un primo libro viene pubblicato nel 1686. In questo stesso anno comincia a scrivere per le scene un \"Idillio drammatico\" che incontrer\u00e0 grande successo, ma di cui non ci sono pervenute che le parole.\nDopo la morte di Jean Baptiste Lully, Marais acquista pi\u00f9 spazio per far rappresentare le sue opere e scrive \"Alcide\" (libretto di Jean-Galbert de Campistron), in collaborazione con Louis Lully (figlio di Jean Baptiste), rappresentato nel 1693 con grande successo.\nSi esibisce al tempo stesso come violista, assieme ad altri, nella corte di Luigi XIV, ma anche dell'alta nobilt\u00e0 della capitale. Un libro pubblicato nel 1689, \"Pi\u00e8ces en trio pour les fl\u00fbtes, violons et dessus de viole\", contiene esempi del repertorio eseguito da Marais per questa attivit\u00e0 di corte.\nNel 1701, Marais \u00e8 chiamato a dirigere una grande cerimonia per la guarigione del delfino (il figlio del re), durante la quale si esibisce un'orchestra di 250 musicisti e cantori, e che vede l'esecuzione, tra l'altro, di due suoi mottetti: \"Domine salvum fac regem\" e un altro di cui non conosciamo il titolo.\nDopo questa importante esecuzione, verso il 1704 diviene direttore d'orchestra permanente all'Acad\u00e9mie Royale de Musique. Qui scriver\u00e0 \"Alcyon\"e, tragedia in musica rappresentata nel 1706 ancora con grande successo.\nConosce poi un periodo meno brillante con il fiasco di \"S\u00e9m\u00e9l\u00e9\", che sar\u00e0 la sua ultima opera lirica. Al tempo stesso, nuovi violisti si fanno strada mettendo in discussione il suo predominio musicale: Louis de Caix d'Hervelois e soprattutto Antoine Forqueray.\nNel 1708, Marais chiede e ottiene che suo figlio maggiore, Vincent, subentri nella sua carica di violista di corte. Continua tuttavia a suonare a corte fino alla morte di Luigi XIV, dopo la quale le sue attivit\u00e0 si attenuano. Continu\u00f2 tuttavia a insegnare e praticare il suo strumento, e visse in un certo agio. Mor\u00ec il 15 agosto 1728.\nCuriosit\u00e0.\nLa sua figura appare nel romanzo di Pascal Quignard \"Tutte le mattine del mondo\" del 1987 e nell'omonimo film di Alain Corneau del 1991, dove i pezzi di Marais sono interpretati da Jordi Savall. Alcuni suoi brani sono stati utilizzati dallo stesso Jordi Savall per la colonna sonora del film \"Marquise\" con Sophie Marceau."}
{"id": "215786", "revid": "66894404", "url": "https://it.wikipedia.org/wiki?curid=215786", "title": "Teorema di Green-Gauss", "text": ""}
{"id": "215789", "revid": "125684312", "url": "https://it.wikipedia.org/wiki?curid=215789", "title": "Aerogel", "text": "L'aerogel \u00e8 una miscela di un gas e di un solido, pertanto simile a un gel ove il liquido sia sostituito da un gas. Il risultato \u00e8 una schiuma solida dalle molte propriet\u00e0 particolari, la pi\u00f9 importante delle quali \u00e8 l'efficacia nell'isolare. \u00c8 soprannominato fumo ghiacciato, fumo solido o fumo blu per la sua trasparenza; la sua superficie al tatto ricorda la gommapiuma, anche se non \u00e8 altrettanto morbido.\nL'aerogel fu creato per la prima volta da Steven Kistler nel 1931, come il risultato di una scommessa con Charles Learned: avrebbe vinto chi dei due per primo avesse sostituito il liquido con un gas in un gel ma senza causarne il collasso. Il primo risultato fu l\u2019aerogel di silice. Per l'aerogel possono essere usati materiali molto diversi; il lavoro di Kistler port\u00f2 ad aerogel basati su silicio, alluminio, cromo e stagno. Aerogel di carbonio furono sviluppati per la prima volta nel 1990. \nL\u2019aerogel \u00e8 la sostanza solida meno densa conosciuta, ovvero la pi\u00f9 leggera per metro cubo; \u00e8 composta dal 99,8% di aria e dallo 0,2% di diossido di silicio (silice), il principale componente del vetro. L'aerogel \u00e8 mille volte meno denso del vetro, tre volte pi\u00f9 pesante dell'aria, sopporta altissime temperature ed \u00e8 un buon isolante termico.\nStoria.\nLe prime molecole di questo materiale risalgono al 1931, anno in cui Steven Kistler del College of the Pacific a Stockton (California) cerc\u00f2 di provare che un gel contiene una matrice solida delle stesse dimensioni e forma del gel stesso.\nIl modo pi\u00f9 immediato di provare questa ipotesi era quello di rimuovere la parte liquida dal gel lasciando integra la parte solida. In realt\u00e0 se il gel veniva semplicemente fatto asciugare, la struttura collassava, giungendo solo ad una frazione del volume iniziale, con la rottura della struttura solida. Kistler suppose, correttamente, che la componente solida del gel fosse microporosa e che l'interfaccia liquido-vapore del liquido evaporante esercitasse delle intense forze di tensione superficiale, che portavano alla distruzione della struttura dei pori. Kistler intu\u00ec quindi l'aspetto chiave della produzione degli aerogel: sostituire il liquido con aria, facendolo passare attraverso condizioni supercritiche in cui, pertanto, non fossero presenti contemporaneamente le due fasi e fossero cos\u00ec assenti le tensioni superficiali.\nKistler scopr\u00ec il segreto per asciugare il gel evitandone il collasso. Sottrasse il liquido ad elevate temperature e pressioni, portando il liquido allo stato supercritico, in cui non \u00e8 pi\u00f9 possibile distinguere tra liquido e gas. Dopo aver creato le condizioni supercritiche, la pressione viene fatta lentamente diminuire: il fluido supercritico viene quindi espulso dal gel senza i distruttivi effetti dovuti alla tensione superficiale. Ci\u00f2 che rimane \u00e8 un aerogel con il 98% di aria.\nProduzione.\nL'aerogel di silice, come gi\u00e0 visto, \u00e8 prodotto per disidratazione di un gel composto da silice colloidale in condizioni estreme di pressione e temperatura. Entrando pi\u00f9 nello specifico, il processo inizia mescolando con un alcol liquido quale l'etanolo un precursore Si(OR)4 (alcossido di silicio) che porta alla formazione di gel di silice (sol-gel). Quindi, sfruttando un processo definito \"essiccamento supercritico\", l'alcol \u00e8 rimosso dal gel. Ci\u00f2 si realizza utilizzando acetone, che solubilizza l'etanolo per poi essere entrambi rimossi dalla CO2 supercritica. Una variante di questo processo implica l'iniezione diretta del diossido di carbonio supercritico nel recipiente pressurizzato in cui \u00e8 posto l'aerogel. Il risultato finale consiste nella rimozione di tutta la fase liquida dal gel che viene rimpiazzata da gas, senza permettere all'intera struttura del gel un collasso o una diminuzione del proprio volume.\nSono stati prodotti aerogel compositi utilizzando una variet\u00e0 di materiali. La fibra di vetro \u00e8 stata utilizzata per rinforzare aerogel compositi conferendogli migliori propriet\u00e0 meccaniche.\nGli aerogel resorcinolo-formaldeide (aerogel RF) sono prodotti in modo simile all'aerogel di silice.\nL'aerogel di carbonio \u00e8 ottenuto da un aerogel RF tramite pirolisi in atmosfera di gas inerte; ne risulta una matrice di carbonio. \u00c8 commercialmente disponibile in forma solida, in polvere o in foglio composito.\nPropriet\u00e0.\nAl tatto, un aerogel si presenta in modo simile a una schiuma leggera ma rigida. Nonostante quanto il loro nome possa suggerire, gli aerogel sono materiali secchi e piuttosto che somigliare a un classico gel le loro propriet\u00e0 fisiche li rendono pi\u00f9 simili a una nanoschiuma. Una leggera pressione sulla superficie di un aerogel tipicamente non lascia alcun segno; una pressione di maggiore entit\u00e0 lascer\u00e0 invece un segno permanente. Una forte pressione pu\u00f2 essere in grado di causare la distruzione dell'intera struttura, con una frantumazione simile a quella di un vetro; questa propriet\u00e0 \u00e8 definita \"friabilit\u00e0\". Nonostante esso sia soggetto a rottura, \u00e8 un materiale dalla struttura molto resistente. Le sue impressionanti capacit\u00e0 di carico sono dovute alla sua microstruttura dendritica, nella quale particelle sferiche di dimensioni medie di 2-5 nm sono fuse insieme a formare un \"cluster\". Questi cluster formano una struttura tridimensionale altamente porosa con catene a forma pressoch\u00e9 di frattale, con pori di dimensioni minori di . La dimensione media e la densit\u00e0 dei pori pu\u00f2 essere controllata durante il processo di produzione.\nGli aerogel sono eccezionali isolanti termici. Sono dei buoni inibitori convettivi perch\u00e9 l'aria non pu\u00f2 circolare all'interno del reticolo. L'aerogel di silice \u00e8 specialmente un buon isolante per la conduzione di calore grazie al fatto che la silice \u00e8 uno scarso conduttore, d'altra parte un aerogel metallico avr\u00e0 minori propriet\u00e0 isolanti. L'aerogel di carbonio \u00e8 un buon isolante dell'irraggiamento termico, in quanto il carbonio assorbe la luce infrarossa responsabile del trasferimento di calore. L'aerogel dalle maggiori propriet\u00e0 isolanti \u00e8 quello di silice addizionato di carbonio.\nA causa della loro natura igroscopica, gli aerogel sono dei forti essiccanti. Coloro i quali si trovano a maneggiare un aerogel per lungo periodo di tempo dovrebbero indossare dei guanti onde evitare la formazione di fragili chiazze sulle proprie mani.\nDato che l'aerogel \u00e8 costituito prevalentemente da aria, esso appare semitrasparente. Il colore \u00e8 dovuto allo scattering Rayleigh delle lunghezze d'onda minori dello spettro visibile da parte della struttura dendritica nanometrica. Questo fenomeno \u00e8 all'origine della colorazione azzurrognola assunta su uno sfondo scuro e di quella biancastra su uno sfondo luminoso.\nGli aerogel per loro natura sono idrofili, ma i trattamenti chimici possono renderli idrofobi. Se assorbono umidit\u00e0 possono andare incontro a modificazioni strutturali, come la contrazione e il deterioramento, ma rendendoli idrofobi \u00e8 possibile prevenire questa degradazione. Gli aerogel con la parte interna resa idrofoba sono meno suscettibili alla degradazione rispetto a quelli in cui \u00e8 stato reso idrofobo solamente lo strato pi\u00f9 esterno, persino nel caso in cui una crepa ne penetri la superficie. Inoltre i trattamenti idrofobizzanti favoriscono le lavorazioni successive consentendo l'uso del taglio ad acqua.\nTipi di aerogel.\nAerogel di silice.\nL'aerogel di silice \u00e8 il tipo pi\u00f9 comune di aerogel, quello pi\u00f9 studiato e utilizzato. Il solido a minore densit\u00e0 attualmente scoperto \u00e8 una nanoschiuma di silice avente densit\u00e0 1,00 kg/mc , che \u00e8 quindi una versione pi\u00f9 leggera dell'aerogel dalla densit\u00e0 di 1,90 kg/mc . A titolo di confronto la densit\u00e0 dell'aria \u00e8 di 1,20 kg/mc ; si noti, per\u00f2, che le densit\u00e0 riportate sono al netto dell'aria contenuta in essi, portando le densit\u00e0 complessive dei solidi rispettivamente a 2,20 kg/mc e 3,10 kg/mc.\nL'aerogel di silice assorbe fortemente la radiazione infrarossa. Sfruttando questa caratteristica \u00e8 possibile costruire materiali che lascino entrare la luce solare all'interno delle costruzioni assicurando per\u00f2 l'isolamento termico.\nPossiede una conducibilit\u00e0 termica estremamente bassa (da a ), che gli conferisce eccellenti propriet\u00e0 isolanti. Il suo punto di fusione \u00e8 di 1200\u00a0\u00b0C.\nAerogel di carbonio.\nGli aerogel di carbonio sono composti da particelle dell'ordine del nanometro, legate insieme covalentemente. Possiedono porosit\u00e0 molto elevata (superiore al 50%, con diametro dei pori inferiore ai ) e area superficiale compresa tra ; hanno densit\u00e0 compresa all'incirca tra (aerogel a bassa densit\u00e0) e (aerogel ad alta densit\u00e0). Spesso vengono prodotti in forma di foglio composito, costituito da fibre di carbonio, impregnato con aerogel di resorcinolo-formaldeide e pirolizzato. In relazione alla densit\u00e0, gli aerogel di carbonio possono essere conduttori elettrici, caratteristica che rende il foglio composito di aerogel utile per la produzione di elettrodi utilizzati ad esempio nei condensatori. Grazie alla loro area superficiale estremamente elevata, gli aerogel di carbonio sono utilizzati nella creazione dei supercondensatori, dispositivi in grado di raggiungere valori di capacit\u00e0 elettrica di migliaia di farad. Gli aerogel di carbonio assorbono fortemente la radiazione infrarossa, riflettendo solamente lo 0,3% della radiazione compresa tra i e , e questa loro propriet\u00e0 li rende efficienti nell'immagazzinare l'energia solare.\nIl termine \"aerogel\" viene utilizzato impropriamente per indicare anche masse di nanotubi di carbonio ricche di aria e prodotte tramite tecniche di chemical vapor deposition. Da tali materiali si possono ottenere fibre di resistenza superiore del kevlar e con propriet\u00e0 elettriche caratteristiche. Questi materiali non sono aerogel, in quanto non possiedono una struttura interna monolitica e una struttura porosa regolare caratteristica degli aerogel.\nAerogel di allumina.\nGli aerogel composti da ossido di alluminio costituiscono quelli che vengono definiti aerogel di allumina. Questi aerogel trovano utilizzo come catalizzatori, specialmente nel drogaggio di metalli con altri metalli. L'aerogel di nichel-allumina rappresenta la pi\u00f9 comune combinazione. Gli aerogel di allumina sono anche studiati dalla NASA per la cattura di particelle iperveloci; una formulazione ottenuta dal drogaggio con gadolinio e terbio \u00e8 in grado di generare fluorescenza nel sito di impatto della particella, con emissione di energia radiante dipendente dalla velocit\u00e0 di impatto.\nAltri aerogel.\nIl SEAgel \u00e8 un materiale simile all'aerogel organico, ottenuto dall'agar agar.\nI calcogel sono una tipologia di aerogel ottenuti dai calcogeni, platino e altri elementi. Hanno la caratteristica di assorbire preferenzialmente i metalli pesanti e se ne sta studiando l'impiego per rimuovere inquinanti quali mercurio, piombo e cadmio dalle acque.\nUsi.\nGli aerogel sono dei materiali che trovano diverse applicazioni. Commercialmente, gli aerogel sono stati utilizzati in forma granulare per conferire isolamento termico alle finestre degli edifici. Dopo diversi esperimenti in assenza di forza di gravit\u00e0, un gruppo di ricercatori ha dimostrato che la produzione di aerogel in un ambiente microgravitazionale pu\u00f2 dare origine a particelle di dimensioni pi\u00f9 uniformi e ridurre l'effetto dovuto allo scattering Rayleigh negli aerogel di silice, rendendo quindi l'aerogel pi\u00f9 trasparente.\nL'elevata area superficiale dell'aerogel lo rende utile nella purificazione chimica tramite adsorbimento. Questa caratteristica gli conferisce anche un grande potenziale di utilizzo quale catalizzatore o come supporto per un altro catalizzatore. Le particelle di aerogel sono utilizzate anche come addensante in alcune vernici e prodotti cosmetici.\nGli aerogel sono stati testati anche per l'utilizzo quale bersaglio per il National Ignition Facility.\nIn relazione a una specifica applicazione, la prestazione dell'aerogel pu\u00f2 essere aumentata aggiungendo degli agenti dopanti, rinforzandone la struttura o aggiungendo diverse sostanze. In tal modo il campo di applicazione di questi materiali pu\u00f2 essere ampiamente esteso.\nLa produzione commerciale di aerogel compositi inizi\u00f2 attorno al 1998. L'aerogel di silice \u00e8 unito a un rinforzo fibroso che ne assicura flessibilit\u00e0 e durata. Le propriet\u00e0 meccaniche e termiche del prodotto possono essere variate in funzione delle fibre rinforzanti utilizzate, della matrice di aerogel adoperata, e dall'aggiunta di additivi opacizzanti inclusi nel composito. Attorno al 2000 si possono trovare i primi esempi di applicazione di aerogel compositi in equipaggiamenti sportivi, il primo esempio in assoluto \u00e8 un giubbotto progettato e realizzato in Italia denominato Absolute Zero e una versione successiva denominata Absolute Frontiers.\nLa NASA ha utilizzato l'aerogel per intrappolare le particelle di polvere interstellare durante la missione della sonda Stardust. Queste particelle vaporizzano per impatto con solidi e passano attraverso i gas, ma possono essere intrappolate negli aerogel. La NASA ha utilizzato l'aerogel anche per l'isolamento termico del Mars Exploration Rover e delle tute spaziali. Il basso valore di densit\u00e0 ne rende vantaggioso l'utilizzo in missioni spaziali.\nGli aerogel sono utilizzati anche in fisica delle particelle come emettitori di fotoni in rivelatori che sfruttano l'effetto \u010cerenkov. Il rivelatore Belle, usato nell'esperimento di Belle con l'acceleratore KEKB, \u00e8 un esempio recente di tale uso. Gli aerogel sono adatti a questa applicazione grazie al loro basso indice di rifrazione, alla loro trasparenza e al loro stato solido, caratteristiche che li rendono di pi\u00f9 semplice utilizzo rispetto ai liquidi criogenici o ai gas compressi.\nGli aerogel resorcinolo-formaldeide (polimeri chimicamente simili alle resine fenolo-formaldeide) sono principalmente utilizzati come precursori per la produzione degli aerogel di carbonio, o nei casi in cui occorre impiegare un isolante organico con grande estensione superficiale. Sono materiali ad alta densit\u00e0, con area superficiale di circa 600 m2/g.\nNanocompositi metallo-aerogel possono essere preparati impregnando l'idrogel di partenza con una soluzione contenente ioni di opportuni metalli nobili o di transizione. Questo idrogel impregnato viene quindi sottoposto a irradiazione con raggi gamma, ottenendo cos\u00ec la precipitazione delle nanoparticelle metalliche. Tali compositi possono essere utilizzati ad esempio come catalizzatori, sensori, scudi elettromagnetici e nello smaltimento dei rifiuti. Un catalizzatore platino su carbonio in prospettiva pu\u00f2 essere utilizzato nelle celle a combustibile.\nGrazie alla sua biocompatibilit\u00e0, l'aerogel pu\u00f2 essere utilizzato come sistema di dispensazione dei farmaci. L'elevata area superficiale e la struttura porosa permettono l'assorbimento dei farmaci da CO2 supercritica. La velocit\u00e0 di rilascio del farmaco pu\u00f2 essere definita in base alle propriet\u00e0 dell'aerogel.\nGli aerogel di carbonio sono utilizzati nella costruzione di piccoli supercondensatori. In relazione all'elevata area superficiale dell'aerogel, questi condensatori possono raggiungere dimensioni inferiori da 2000 a 5000 volte rispetto a quelle dei condensatori elettrolitici similmente classificabili. I supercondensatori che utilizzano aerogel possono avere valori molto bassi di impedenza rispetto ai normali supercondensatori e possono assorbire o produrre picchi molto alti di corrente.\nI calcogel potrebbero essere impiegati per rimuovere metalli pesanti quali mercurio, piombo e cadmio da acque inquinate.\nL'aerogel \u00e8 utilizzato per introdurre disordine in elio-3 superfluido.\nUltimamente tale sostanza \u00e8 impiegata anche come componente nella fabbricazione di racchette da tennis e in particolare \u00e8 stata adottata dalla casa costruttrice Dunlop."}
{"id": "215790", "revid": "2093951", "url": "https://it.wikipedia.org/wiki?curid=215790", "title": "Carlo Ripa di Meana", "text": "\u00c8 stato parlamentare europeo, Commissario europeo per l'Ambiente e Ministro dell'ambiente. \u00c8 stato, inoltre, portavoce dei Verdi e presidente di Italia Nostra.\nBiografia.\nNato dalla nobile famiglia dei marchesi di Meana, \u00e8 figlio di Giulio (nato a Venezia il 22/07/1899 da Vittorio e Maria Consolata Sallier de La Tour, morto a Roma il 22/04/1968) e di Fulvia Schanzer (1901-1984), figlia del senatore e ministro giolittiano Carlo Schanzer. Ha portato i titoli nobiliari di nobile dei marchesi di Giaglione, marchese di Meana, signore di Alteretto e Losa, nobile dei signori del marchesato di Ceva. \nNel 1982 sposa Maria Elide \"Marina\" Punturieri, precedentemente moglie di Alessandro Lante della Rovere. Testimone di nozze \u00e8 Bettino Craxi.\nCarriera politica.\nDi idee progressiste, dal 1953 al 1956 Ripa di Meana, per conto del PCI, dirige a Praga la rivista dell'Unione Internazionale degli Studenti, \"World Student News\". A Praga incontra Bettino Craxi, che rappresenta l'Unione goliardica italiana nelle universit\u00e0.\nNel 1957 fa il libraio alla Feltrinelli a Pisa, e a Forte dei Marmi durante l'estate, fino a quando, nel 1960, Giangiacomo Feltrinelli lo chiama per l'apertura della prima sua libreria a Milano.\nPartito Socialista Italiano.\nDal 1958 al 1960 Ripa di Meana dirige la rivista \"Passato e Presente\" (Boringhieri editore), nata attorno alla figura di Antonio Giolitti, considerato il leader della corrente revisionista uscita dal PCI e confluita nella sinistra del Partito Socialista Italiano. Ripa di Meana segue lo stesso percorso, aderendo alla corrente di \"Impegno socialista\" ed entrando nel comitato centrale del PSI.\nNel 1963, mentre \u00e8 redattore per la Rizzoli a Milano, incomincia a frequentare il \"Club Turati\", di cui diverr\u00e0 segretario. In questi anni frequenta e si lega a Gae Aulenti, Luciano Bianciardi (che gli dedica il suo capolavoro \"La vita agra\"), Camilla Cederna, Aldo Bassetti, Roberto Guiducci, Armanda Guiducci, Franco Momigliano, Bruno Pellegrino, Alessandro Pizzorno, Vico Magistretti, Guido Vergani, Lorenzo Capellini, Silvia Giacomoni, Giorgio Bocca, Marco Zanuso, Giulia Maria Crespi, Gustavo Ghidini, Lina Sotis, Paolo Grassi, Maria Teresa Spada, Meo Calzini.\nNelle elezioni regionali del 1970 in Lombardia, le prime della storia dell'Italia repubblicana, Ripa di Meana viene eletto consigliere del PSI e viene nominato presidente della commissione statuto e presidente del gruppo socialista.\nNel 1971 \u00e8 tra le centinaia di firmatari della lettera aperta pubblicata sul settimanale L'Espresso sul caso di Giuseppe Pinelli, nella quale si additava Luigi Calabresi come responsabile della sua morte. Nel 2007 in una pubblica assemblea chiede \"perdono alla Signora Calabresi e ai suoi figli\" indicandone come conseguenza l'omicidio del Commissario.\nDal 1974 al 1979 Ripa di Meana \u00e8 presidente della Biennale di Venezia, riformata dopo la contestazione studentesca. In questo periodo nel PSI si avvicina alla posizione politica del segretario Bettino Craxi, con cui intratter\u00e0 rapporti personali amicali, al punto di chiedergli di essere suo testimone di nozze nel matrimonio contratto civilmente nel 1982 con Maria Elide Punturieri, meglio nota come Marina Lante della Rovere e, poi, Marina Ripa di Meana.\nPropone e realizza nel 1977, tra molte difficolt\u00e0 e l'esplicita opposizione del governo sovietico, la \"Biennale del Dissenso\".\nCommissario europeo e ministro.\nDal 1979 al 1984 Ripa di Meana \u00e8 deputato socialista al Parlamento europeo, mentre dal 1985 al 1992 diviene Commissario europeo alla cultura e all'ambiente nelle Commissioni Delors I e Delors II.\nNel biennio 1992-93 \u00e8 Ministro dell'ambiente nel primo governo Amato. Nominato il 28 giugno 1992, si dimette il 7 marzo 1993 dopo aver votato nel governo contro la proposta del decreto sulla depenalizzazione del reato di finanziamento illecito ai partiti (governo di Amato, Ministro della Giustizia Conso). All'epoca dell'inchiesta \"mani pulite\" alcuni parlarono di \"colpo di spugna\".\nLeader dei \"Verdi\" e di \"Italia Nostra\".\nDal 1993 al 1996 Ripa di Meana \u00e8 portavoce nazionale dei Verdi, per i quali \u00e8 nuovamente eletto deputato al Parlamento Europeo fino al giugno 1999. Il 2 maggio 1998 vota contro l'adozione dell'euro come moneta unica: \"oggi si propone non che lo stato europeo conii la moneta, ma che la moneta conii lo stato europeo... \u00c8 un gioco pericoloso\".\nDal marzo 2000 al marzo 2005 \u00e8 stato consigliere regionale in Umbria eletto nei Verdi Ecologisti. Fu per breve tempo presidente del Consiglio Regionale quale consigliere anziano durante le fasi di insediamento dell'assemblea.\nDal 2001 \u00e8 Presidente del Comitato Nazionale del Paesaggio. Le priorit\u00e0 del CNP sono la lotta contro l'eolico selvaggio e la tutela dei centri storici e dei monumenti.\nDal giugno 2005 al 2007 \u00e8 presidente dell'associazione nazionale ambientalista Italia Nostra minacciata da una crisi finanziaria. Dal 2007 \u00e8 presidente della sezione di Roma di Italia Nostra, che nel 2008 ha promosso la campagna contro la realizzazione di un grande parcheggio sotterraneo sotto il Pincio. Per il suo impegno nella tutela del paesaggio dal giugno 2012 al maggio 2015 \u00e8 Presidente Onorario dell'Associazione Italiana per la Wilderness Onlus.\nUltimi anni e morte.\nIl 5 gennaio 2018 la moglie Marina scompare dopo una lunga malattia. Carlo Ripa di Meana le sopravvive per poco meno di due mesi: muore a Roma nel pomeriggio del 2 marzo 2018.\nFamiglia e vita personale.\nCarlo Ripa di Meana era secondogenito di sette figli. Tra i fratelli, il primogenito Vittorio (Roma, 19 settembre 1927 - Roma, 29 dicembre 2008) fu avvocato e presidente di Capitalia, mentre Saverio \u00e8 stato dirigente industriale del gruppo Buitoni e Nestl\u00e9 ed in seguito presidente di Umbria Jazz. Le quattro sorelle, in ordine, sono: Orietta, assistente sociale a Rimini; Ludovica, poetessa e scrittrice, moglie di Vittorio Sermonti; Daria, architetto e moglie di Bruno Salvatici; Gabriella, psicanalista e scrittrice, moglie di Massimo Cuzzolaro.\nNegli anni Settanta ebbe una relazione con una donna transessuale di nome Gianna, mentre successivamente fu legato a Gae Aulenti. \nNel 1982 sposa civilmente a Campagnano di Roma Marina Punturieri, madre dell'attrice Lucrezia Lante della Rovere. Testimoni furono Antonio Giolitti, Bettino Craxi, Alberto Moravia e Goffredo Parise.\nNel 2002 segue il matrimonio religioso a Monte Castello di Vibio, in Umbria. Nel 2010 adotta un figlio, Andrea Cardella Ripa di Meana. "}
{"id": "215799", "revid": "123925069", "url": "https://it.wikipedia.org/wiki?curid=215799", "title": "Filodiffusione", "text": "La filodiffusione \u00e8 la radio diffusa attraverso una rete di telecomunicazioni il cui ultimo tratto, quello che raggiunge l'utente, utilizza il doppino telefonico con cui sono cablati gli edifici serviti dalla telefonia fissa.\nStoria.\nA partire dal 1890 si erano avuti i cosiddetti \"giornali telefonici\", interamente diffusi attraverso cavi telefonici dedicati e quindi circoscritti alle citt\u00e0: in Italia L'Araldo Telefonico era diffuso a Roma, Milano e Bologna. \nLa filodiffusione nacque nel 1931 in Svizzera, dove la conformazione del territorio era tale da non garantire tramite onde radio una copertura capillare. Per questo motivo fu sviluppata la filodiffusione in bassa frequenza (su rete telefonica) denominata NF-TR (\"Niederfrequenz-Telefonrundspruch\"). Nel 1940 fu inaugurato il sistema ad alta frequenza HF-TR (\"Hochfrequenz-Telefonrundspruch\"), con il quale fu possibile la trasmissione simultanea di pi\u00f9 programmi. Il sistema TR fu spento nel 1997 a favore di Swiss Satellite Radio.\nTecnica.\nLa tecnica utilizzata dalla filodiffusione sfrutta un principio simile a quello dell'ADSL: viene usata una banda di frequenza diversa da quella utilizzata per il segnale telefonico analogico (300\u20133400\u00a0Hz). Nel caso della filodiffusione, la trasmissione avviene nella banda tra 150 e 350\u00a0kHz (Onde Lunghe).\n\u00c8 poi necessario un idoneo ricevitore (un semplice radioricevitore con un adattatore all'ingresso d'antenna) per ascoltare i programmi. Sullo stesso doppino la filodiffusione analogica non \u00e8 quindi fruibile contemporaneamente con l'ADSL (non utente Fibra a casa FTTH), di conseguenza chi la utilizza preferisce mantenerla su una seconda linea.\nLa filodiffusione in Italia.\nIn Italia la filodiffusione fu inaugurata il 1\u00ba dicembre 1958 dalla Rai, e le trasmissioni vere e proprie iniziarono il 4 gennaio 1959, quando la copertura radiofonica via etere non era capillare e la qualit\u00e0 del suono, trasmesso in AM (larghezza di banda 4\u00a0kHz) lasciava a desiderare. La trasmissione di un segnale in onda lunga via cavo \"a frequenze portanti\" garantiva un suono limpido, una larghezza di banda di 15\u00a0kHz (all'inizio 7\u00a0kHz), e una diffusione su tutto il territorio che includeva tutti i capoluoghi di provincia di allora. Dal Centro di Produzione Radiofonia di Via Asiago 10 in Roma i sei segnali venivano inviati alle Sedi Regionali della RAI, e da l\u00ec distribuiti alle Centrali della SIP, dove altri distributori audio erano collegati ai doppini dei singoli utenti.\nDopo l'introduzione della diffusione via etere in modulazione di frequenza (FM) e con l'avvento delle radio private la filodiffusione fu relegata sempre di pi\u00f9 nella nicchia degli appassionati di musica classica e di un pubblico colto. Tra l'altro, erano gli unici canali radiofonici della Rai a trasmettere 24 ore su 24 senza alcun tipo di interruzione (a parte il segnale orario) pubblicitaria. Altra utenza importante era quella commerciale: negozi, alberghi, grandi comunit\u00e0, dove la Filodiffusione Analogica RAI consentiva di realizzare un servizio a costi bassissimi.\nLa Rai Filodiffusione include nel 2017 sei canali (il canale di Musica Classica, stereofonico, ne occupa due), dei quali i primi tre irradiano le reti radiofoniche nazionali (Rai Radio 1, Rai Radio 2 e Rai Radio 3), il canale Rai Radio Tutta Italiana che trasmette 24 ore al giorno musica Italiana e il canale Rai Radio 3 Classica che trasmette soprattutto musica classica. Inoltre \u00e8 possibile ricevere gratuitamente i cinque canali della Filodiffusione su digitale terrestre (RAI Mux 1), dal satellite (attraverso Hotbird) e sulla piattaforma digitale Sky (servizio Radio on SKY), sul web in streaming, sulla App per smartphone RadioRai e attraverso la radio digitale Digital Audio Broadcasting (DAB).\nLa filodiffusione, pur essendo una tecnologia datata, era comunque estremamente economica e affidabile. L'utente che voleva ascoltare la filodiffusione poteva dotarsi di un filodiffusore e pagare un canone annuo (circa 2 euro) al proprio operatore telefonico oppure dotarsi di un computer con relativa connessione ad Internet ad alta velocit\u00e0.\nA dimostrare la \"robustezza\" di questa tecnologia, esistevano in Italia nel 2003 tre fabbricanti di Filodiffusori standard RAI broadcasting, in versione sia da incasso che da tavolo: Alpha Electronic , Tecno Center, e PASO. Ormai per\u00f2 la produzione si limita a sistemi di filodiffusione per grandi utenze, come alberghi, ospedali o comunit\u00e0, dove la tecnologia \u00e8 enormemente meno costosa del digitale. Attualmente (2018) le trasmissioni analogiche, a cura di RAI-Telecom sono ancora attive in modo residuale, anche se il servizio analogico \u00e8 in competizione con servizio ADSL, che a fronte di un costo centuplicato, e di una complessit\u00e0 e costi d'uso molto maggiori, consente la fruizione dei servizi web. A ridurre l'attrattiva del servizio \u00e8 anche la possibilit\u00e0, fino a pochi anni fa inesistente, di ascoltare i cinque canali RAI in altri modi. Il servizio analogico tuttavia ha i suoi punti di forza nell'economicit\u00e0 (il canone corrisposto a Tim \u00e8 di 2,08 euro l'anno nel 2015), e nell'essere i ricevitori economici, robustissimi, e particolarmente idonei per persone non esperte di tecnologie pi\u00f9 complesse, o che non hanno accesso ad internet, o che non vogliono sobbarcarsi il costo del web, o che sono ciechi o ipovedenti (i vecchi ricevitori hanno tutti comandi elettromeccanici).\nIl servizio di Filodiffusione Analogica impedisce la fruizione dell'ADSL; l'ex-gestore pubblico di telefonia, privatizzato, disincentiva il servizio analogico per promuovere i collegamenti internet, anche se molto pi\u00f9 complessi e costosi, per l'utente che voglia solo ascoltare RadioRAI. TIM non attua pi\u00f9 nuovi allacciamenti e la manutenzione dei vecchi utenti \u00e8 ormai residuale.\nA confermare la ormai irreversibile (esistono ancora vecchi utenti serviti dagli impianti RAI-TIM) scomparsa della Filodiffusione Analogica, dal 2015 la vecchia denominazione di Filodiffusione 4 e Filodiffusione 5 usata dalla RAI \u00e8 stata cambiata in Radio 4 Light e Radio 5 Classica. La RAI continua a offrire i canali, che oggi sono ricevibili anche via Digitale Terrestre Televisivo, satellite, Radio Digitale (DAB+) e web, come Servizio Pubblico senza alcuna pubblicit\u00e0; non \u00e8 noto se non al gestore telefonico il numero di utenti ancora abbonati al servizio di Filodiffusione Analogica, probabilmente qualche decina di migliaia. Dal 12 giugno 2017 le due radio si chiamano Rai Radio Tutta Italiana e Rai Radio 3 Classica. Il 2015 pu\u00f2 quindi essere ritenuto \"l'anno di svolta\". \nIl termine Filodiffusione, grazie agli utenti commerciali, viene oggi (2016) sempre pi\u00f9 inteso come una Diffusione audio via Filo. Lo standard RAI con sei portanti AM analogiche viene ancora usato nei sistemi con pi\u00f9 punti di ascolto, ma i 6 segnali vengono scelti discrezionalmente dall'utente. Con il crollo del costo dei terminali di ascolto, sono disponibili sempre pi\u00f9 funzioni e standard di trasporto via filo digitali, per cui la Filodiffusione sta evolvendo in una realt\u00e0 tecnologicamente pi\u00f9 complessa (Filodiffusione Digitale). Viene tuttavia ancora usato (2017) il termine Filodiffusione per i due canali radio della RAI originariamente trasmessi solo con tale tecnologia.\nNel 2016 la Direzione RAI Canali Radio di Pubblica Utilit\u00e0, che includeva anche il settore Filodiffusione, viene divisa in tre. Il settore Filodiffusione, che curava i due canali FD4 (Leggera) e FD5 (Classica), viene conferito alla struttura Canali Digitali, che cura tutti i canali radiofonici non diffusi in FM e non collegati a Radio 1-2-3, e cessa di esistere come settore autonomo; i due canali cambiano nome e tipo di Palinsesto, di fatto spezzando nettamente la continuit\u00e0 con il passato. Il sito web viene chiuso, e i 2 canali sono inseriti dalla RAI nel flusso dei Canali Digitali. La rete di distribuzione della Filodiffusione analogica continua ad essere alimentata con i segnali di Radio 1-2-3-4-5, e resta attiva in modo residuale, data la diffusione pervasiva dell'ADSL di TIM che \u00e8 incompatibile con il Servizio di Filodiffusione. Alcuni utenti TIM possono ancora riceverla (nel 2018) quando gli impianti sono funzionanti."}
{"id": "215809", "revid": "1305772", "url": "https://it.wikipedia.org/wiki?curid=215809", "title": "Lucio Afranio", "text": "Lucio Afranio (in latino \"Lucius Afranius\") fu il nome di due uomini dell'antica Roma:"}
{"id": "215810", "revid": "124123", "url": "https://it.wikipedia.org/wiki?curid=215810", "title": "Tito Quinzio Atta", "text": "Biografia.\nPressoch\u00e9 nulla si sa della sua vita. L'unico dato conosciuto \u00e8 la data della sua morte che secondo San Girolamo avvenne nel 77 a.C. a Roma. Apparteneva all'illustre \"gens Quinctia\". Il soprannome di \"Atta\" (cio\u00e8 \"colui che cammina sulle piante dei piedi\") gli deriva dall'aver recitato nel ruolo di \"planipes\" (attore di mimo che indossava calzature non rialzate) o da un difetto fisico alle gambe.\nLa produzione letteraria di Atta, bench\u00e9 comprendesse anche degli epigrammi, trova la sua massima espressione nelle sue \"comoediae togatae\", per le quali Atta ricevette elogi gi\u00e0 nell'antichit\u00e0 da Varrone e da Frontone che ne loda la caratterizzazione dei personaggi femminili. Di tutta la sua produzione restano a noi soltanto 18 frammenti e 12 titoli (\"Aedilicia, Aquae caldae, Conciliatrix, Gratulatio, Lucubratio, Materterae, Megalensia, Nurus, Satura, Socrus, Supplicatio, Tiro proficiscens\").\nLa lingua di Atta presenta tratti di arcaismo. Dello stile, a causa dell'esiguo numero dei frammenti, non ci si pu\u00f2 fare un'idea precisa, ma i frammenti offrono numerosi esempi di allitterazioni."}
{"id": "215816", "revid": "88740", "url": "https://it.wikipedia.org/wiki?curid=215816", "title": "Domu - Sogni di bambini", "text": " \u00e8 un manga disegnato fra il 1980 e il 1981 da Katsuhiro \u014ctomo. Il nome \"Domu\" \u00e8 composto da due kanji che vogliono dire rispettivamente \"bambino\" e \"sogno\", quindi il titolo \u00e8 traducibile come \"sogno di bambino\". Questo \u00e8 il primo successo internazionale dell'autore, vincitore in Giappone dello Science Fiction Grand Prix Award, premio mai andato prima ad un'opera a fumetti. Nel 1984 ha ricevuto il prestigioso Premio Seiun come miglior fumetto fantascientifico/fantasy dell'anno.\nIn Italia \"Domu - Sogni di bambini\" \u00e8 stato inizialmente pubblicato a puntate sulle pagine della rivista \"Comic Art\" tra il numero 90 dell'aprile 1992 e il numero 105 del luglio 1993. Successivamente il fumetto \u00e8 stato riproposto in due volumi editi dalla casa editrice Comic Art. Nel settembre 2005 il fumetto \u00e8 pubblicato in un unico volume sul 52\u00b0 numero della collana \"I classici del fumetto di Repubblica - serie oro\".\nTrama.\nLa vicenda si dipana in una Tokyo insolita di case popolari, emarginazione e problemi familiari. In un grosso caseggiato di periferia si sussegue una serie di misteriosi incidenti: suicidi inspiegabili, infortuni domestici, morti improvvise. La situazione diventa talmente sospetta che la polizia apre un'indagine ufficiale. L'ispettore Yagamawa e il detective Takayama sono i principali artefici delle indagini. Yagamawa tuttavia muore suicidandosi misteriosamente dopo aver trovato una buona pista per scovare l'assassino, ed a Takayama rimane l'ingrato compito di continuare da solo l'indagine. \nL'artefice dei delitti \u00e8 un vecchietto dall'apparenza innocuo, il signor Cho, collezionista di cianfrusaglie. In realt\u00e0 gli oggetti che custodisce gelosamente in casa sono il bottino che recupera dalle vittime. Il signor Cho \u00e8 dotato di strani poteri mentali che riescono a manipolare il cervello umano, costringendo i suoi bersagli ad agire secondo il suo volere. Inoltre riesce anche a modificare allo stesso modo la realt\u00e0 circostante, per esempio librandosi in volo o interagendo con gli oggetti a distanza. Per il signor Cho provocare incidenti alle persone non \u00e8 altro che un divertimento, un gioco perverso. L'unica persona che sembra potersi contrapporre a lui \u00e8 una bambina di nome Ecchan, dotata degli stessi poteri. Tra i due scoppia una sorta di guerra nella quale Cho fa di tutto per portare a termine i suoi infausti progetti, mentre Ecchan cerca con tutte le sue forze di impedire che si verifichino altre tragedie. A contorno di questa vicenda principale si dipanano le storie degli altri personaggi e le indagini di Takayama. La situazione precipita sempre di pi\u00f9 e la guerra tra i due protagonisti diventa sempre pi\u00f9 aspra fino a sfociare nel climax finale in cui viene coinvolto tutto il palazzo e perdono la vita moltissime persone, coinvolte loro malgrado dalla lotta delle due potenti menti. Alla fine del conflitto la polizia ferma il signor Cho, che per\u00f2 viene rilasciato perch\u00e9 mentalmente instabile. Egli si comporta come un bambino, quindi tutto lo scontro di cui sono partecipi i due protagonisti \u00e8 in realt\u00e0 un gioco di bambini, o per meglio dire, il folle sogno di due bambini. Tuttavia Ecchan non riuscir\u00e0 a perdonare al vecchio il male che ha fatto e, al termine della storia, gli provoca un infarto uccidendolo.\nIl mondo di Otomo.\n\"Domu\" pu\u00f2 senza ombra di dubbio essere considerato il precursore di \"Akira\". Le tematiche trattate nelle due opere sono simili, in entrambe sono presenti questi strani e devastanti poteri mentali, posseduti da bambini o da uomini che hanno la mente di bambini. Entrambi inoltre presentano il medesimo stile grafico: la presenza di campi lunghi, strutture claustrofobiche, personaggi molto caratterizzati, volti molto espressivi rispetto ai canoni \"classici\" del manga. \nOtomo riesce a stupire e coinvolgere il lettore: fa diventare reali e tangibili le emozioni dei protagonisti, lo \"libera\" regalandogli campi lunghissimi e illustrazioni di grande profondit\u00e0 per poi \"rinchiuderlo\" in piccoli spazi, in locali sotterranei e in appartamenti oppressivi. Come un bravo burattinaio tende i fili della narrazione alternando momenti di tensione a pause di riflessione, cambiando sapientemente il ritmo narrativo."}
{"id": "215824", "revid": "1707524", "url": "https://it.wikipedia.org/wiki?curid=215824", "title": "Luciano Moggi", "text": "\u00c8 stato dirigente di , , , e , portando alla conquista di sei scudetti (cinque con la Juventus e uno con il Napoli), tre Coppe Italia (con Roma, Torino e Juventus), cinque Supercoppe italiane (quattro con la Juventus e una con il Napoli), una UEFA Champions League, una Coppa Intercontinentale, una Supercoppa UEFA e una Coppa Intertoto (tutte con la Juventus), oltre alla vittoria di una UEFA Europa League con il Napoli. Ha collaborato con il quotidiano \"Libero\" e per il sito web del settimanale \"Tempi\", oltre a svolgere l'attivit\u00e0 da opinionista per l'emittente Sportitalia, nonch\u00e9 di trasmissioni calcistiche sull'emittente radiofonica Radio Man\u00e0 Man\u00e0. Dal 13 settembre 2015 \u00e8 giornalista pubblicista.\nNel maggio 2006 \u00e8 stato coinvolto nello scandalo sportivo divenuto celebre come Calciopoli: il relativo processo penale a Napoli \u00e8 arrivato alla sentenza di appello il 17 dicembre 2013 con una condanna a 2 anni e 4 mesi di reclusione.\nBiografia.\nNato da una famiglia di ceto modesto, sin da piccolo si appassiona di calcio, giocando per quaranta giorni nell'Akragas nella stagione 1963-1964.\nTerminate le scuole medie inizia a lavorare presso le Ferrovie dello Stato, stabilendosi a Civitavecchia e giocando da stopper in squadre di categorie inferiori.\nAlla fine degli anni sessanta: insoddisfatto del suo lavoro e stanco di giocare a calcio senza introiti, Moggi intravide un futuro come scopritore di talenti, in particolare nel calcio minore.\nCarriera.\nGli inizi da consulente alla Juventus e alla Roma.\nMoggi entr\u00f2 nel calcio maggiore negli anni settanta per la Juventus, alle dipendenze del direttore generale Italo Allodi.\nOrganizz\u00f2 una rete di osservatori alla ricerca di giovani talenti nei campi di periferia. Tra i suoi atleti ci sono il sedicenne Paolo Rossi nel 1972, Claudio Gentile nel 1973 e Gaetano Scirea nel 1974.\nPochi anni dopo Moggi assunse un ruolo pi\u00f9 importante: non si limitava a lavorare per la Juventus, ma allacciava contatti anche con le altre squadre per muovere trattative, finch\u00e9 fu costretto a cambiare societ\u00e0 a causa della rottura con il presidente Giampiero Boniperti.\nLa sua tappa successiva fu la Roma del nuovo presidente Gaetano Anzalone: grazie all'aiuto di qualche giornalista \u00e8 Moggi a farsi avanti e a conoscere Anzalone, che decise per il suo impiego di consulente di mercato. Nel periodo alla Roma \u00e8 autore dell'acquisto di Roberto Pruzzo \u2013 soffiato proprio alla Juventus di Boniperti.\nIl suo allontanamento dalla Roma avvenne pochi giorni dopo che Dino Viola, il nuovo presidente, venne a conoscenza del fatto che alla vigilia della partita con l' Moggi era stato a cena con l'arbitro dell'incontro Pieri. Era il 25 novembre 1979 e si giocava la decima giornata di campionato: la Roma vinse la partita 1-0 e il presidente dell'Ascoli Costantino Rozzi si infuri\u00f2 per un arbitraggio secondo lui a favore della Roma. Negli spogliatoi incontr\u00f2 Viola, al quale non risparmi\u00f2 critiche nei confronti di Moggi, visto in un ristorante in compagnia dell'arbitro e dei due guardalinee: questa fu la goccia che fece traboccare il vaso e Viola decise di allontanarlo.\nIl biennio alla Lazio.\nNel 1980, dopo lo scandalo del calcio scommesse, fu assunto col ruolo di direttore generale dalla Lazio per rilanciarla, ma, dopo due anni, rassegn\u00f2 le dimissioni con la societ\u00e0 biancoceleste ancora in Serie B.\nDirigente a Torino e a Napoli.\nNel 1982 si trasfer\u00ec al Torino del presidente Sergio Rossi e dell'amministratore delegato Luciano Nizzola. A Torino rimase per cinque anni, subendo anche la contestazione dei tifosi, forse a causa dei disastrosi colpi di mercato portati a termine (come l'argentino Patricio Hern\u00e1ndez) o saltati (lo jugoslavo Safet Su\u0161i\u0107): il 29 maggio 1987 si dimise dalla carica.\nIl 22 giugno seguente pass\u00f2 al Napoli di Ferlaino e Maradona subito dopo la vittoria del primo scudetto, succedendo ad Italo Allodi. Il Napoli ottenne la Coppa UEFA nel 1989 e lo scudetto e la Supercoppa italiana nel 1990. Nel 1991 Moggi si dimise per incompatibilit\u00e0 con Ferlaino.\nNel 1991 torn\u00f2 al Torino del presidente Gian Mauro Borsano, dove venne inquisito insieme al suo collaboratore Luigi Pavarese per illecito sportivo e favoreggiamento della prostituzione nei confronti degli arbitri in occasione delle partite di Coppa UEFA. Lo stesso Borsano e il contabile Giovanni Matta testimoniarono il fatto specificando che era Moggi a occuparsi personalmente dell'ospitalit\u00e0 nei confronti degli arbitri e dei guardalinee e di procurare loro le prostitute per le partite casalinghe, mentre le prestazioni erano pagate dal Torino attraverso fondi neri. La sentenza \u00e8 di proscioglimento perch\u00e9 Pavarese si assunse tutte le responsabilit\u00e0, mentre dal lato sportivo la frode non poteva sussistere in quanto la frode sportiva non si applicava alle gare UEFA, che chiuse velocemente le proprie indagini. Il Torino vinse la Coppa Italia nel 1993.\nGli anni alla Juventus.\nUna volta lasciato il Torino torn\u00f2 alla Roma di Franco Sensi, ma nel 1994 pass\u00f2 alla Juventus dell'amministratore delegato Antonio Giraudo e dove sarebbe stato definito dall'avvocato Gianni Agnelli \u00ablo stalliere del re, che deve conoscere tutti i ladri di cavalli\u00bb. Qui rimase fino al maggio 2006, quando venne collegato a un'inchiesta giudiziaria in ambito sportivo nota come Calciopoli. I dodici anni con la Juventus furono quelli pi\u00f9 vincenti della sua intera carriera dirigenziale e lo ponevano tra i dirigenti calcistici pi\u00f9 importanti a livello nazionale e internazionale: infatti la Juventus vinse cinque scudetti (pi\u00f9 uno revocato), una Champions League, una Coppa Italia, una Coppa Intercontinentale, una Supercoppa UEFA, quattro Supercoppe italiane e una Coppa Intertoto. Inoltre raggiunse altre due finali di Coppa Italia, tre di Champions League e una di Coppa UEFA.\nLo scandalo di Calciopoli.\nNel 2006 furono pubblicate su alcuni giornali alcune intercettazioni telefoniche di un'inchiesta archiviata dal tribunale di Torino (i cui faldoni erano stati trasmessi all'allora presidente della FIGC Franco Carraro) in cui alcuni dirigenti si informavano con il designatore arbitrale Pierluigi Pairetto, delegato arbitrale UEFA, sui nomi di alcuni direttori di gara che dovevano essere sorteggiati per dirigere le partite della successiva Champions League. Scoppi\u00f2 quindi uno scandalo che port\u00f2 alle dimissioni di Moggi e degli altri due dirigenti, per un'inchiesta che teorizzava il reato di associazione a delinquere finalizzata alla frode sportiva. Stando alle accuse Moggi intratteneva singolari rapporti con alcune persone che gravitavano attorno al giornalismo sportivo italiano, allo scopo di mettere in buona o cattiva luce l'operato di arbitri e societ\u00e0. Nel mese di luglio la Corte di giustizia federale della FIGC conferm\u00f2 la squalifica di Moggi per cinque anni con proposta di radiazione.\nIl 28 marzo 2010 la FIGC dichiar\u00f2 che viste le vicende dello scandalo Moggi era stato radiato. Il 9 luglio 2011 la Corte federale si \u00e8 espressa confermando la radiazione, cos\u00ec come, nel 2012, il CONI ha confermato la sentenza di radiazione per Moggi.\nIl tribunale amministrativo regionale (TAR) del Lazio ha dapprima rigettato la richiesta sospensiva del provvedimento dell'Alta corte di giustizia sportiva e nel 2016, quattro anni dopo, ha respinto il ricorso, confermando cos\u00ec in via definitiva la preclusione da qualsiasi incarico nell'ambito dello sport italiano.\nIl 15 marzo 2017 il Consiglio di Stato ha giudicato inammissibile \u00abper difetto di giurisdizione del giudice statale\u00bb il ricorso fatto da Moggi contro la sentenza di radiazione della Corte federale della FIGC.\nIl processo a Roma per il caso GEA.\n\u00c8 stato accusato di associazione per delinquere finalizzata all'illecita concorrenza tramite minacce e violenza privata nell'ambito dell'inchiesta sull'azienda Gea World. Secondo i pubblici ministeri, Luciano e Alessandro Moggi, nonch\u00e9 Franco Zavaglia, sarebbero stati i promotori del sistema di potere che avrebbe portato la Gea a esercitare una funzione dominante nel mondo del calcio. Nel capo di imputazione si afferm\u00f2 che i tre avrebbero creato la Gea per \u00abacquisire il maggiore numero di procure sportive, tramite esse, ottenere un potere contrattuale in grado di incidere in maniera determinante sul mercato calcistico, per condizionare la gestione dei calciatori e di riflesso quella di svariate squadre del campionato di calcio\u00bb. Nel 2009 la X sezione del tribunale di Roma ha condannato Moggi a 1 anno e 6 mesi di reclusione per violenza privata nei confronti dei calciatori Manuele Blasi \u2013 indotto ad abbandonare il procuratore Stefano Antonelli per passare alla Gea \u2013 e Nicola Amoruso, anch'egli per fatti relativi alla sua procura. Oltre a lui \u00e8 stato condannato anche il figlio Alessandro, tuttavia assolti insieme a tutti gli altri componenti della Gea dall'accusa di associazione per delinquere finalizzata all'illecita concorrenza, non accogliendo la richiesta di condanna a 4 anni e 8 mesi del procuratore generale Alberto Cozzella.\nLa sentenza del processo d'appello del 25 marzo 2011 ha ridotto la condanna a un anno di reclusione a causa della prescrizione dei fatti inerenti a Nicola Amoruso, ha inoltre condannato Moggi al risarcimento del danno nei confronti del procuratore Stefano Antonelli e della FIGC e ha confermato l'assoluzione per associazione a delinquere; la pena di un anno non sarebbe stata comunque scontata in quanto coperta dall'indulto del 2006. Il 15 gennaio 2014 il processo fin\u00ec con l'annullamento \u00abper non corretta applicazione della norma\u00bb senza rinvio per prescrizione in Cassazione della sentenza di condanna a un anno di reclusione per \u00abviolenza privata\u00bb stabilita in secondo grado e la conferma del verdetto assolutorio emesso nei due gradi precedenti per quanto riguarda l'accusa di \u00abassociazione a delinquere finalizzata all'illecita concorrenza\u00bb.\nIl processo penale di Calciopoli a Napoli.\nL'8 novembre 2011 \u00e8 stato condannato in primo grado dal tribunale di Napoli a 5 anni e 4 mesi di reclusione (oltre al daspo di 5 anni e all'interdizione in perpetuo dai pubblici uffici) per promozione della associazione a delinquere. Il 17 dicembre 2013 nel processo di appello la pena \u00e8 stata ridotta a 2 anni e 4 mesi. Scondo le motivazioni della sentenza, Moggi \u00abesercitava un ruolo preminente sugli altri sodali: non solo ha ideato di fatto lo stesso sodalizio, ma ha anche creato i presupposti per far s\u00ec di avere un'influenza davvero abnorme in ambito federale\u00bb e nella sentenza si fa riferimento alla \u00abpeculiare capacit\u00e0 di Moggi di avere una molteplicit\u00e0 di rapporti a vario livello con i designatori arbitrali fuori dalle sedi istituzionali, ai quali riusciva a imporre proprie decisioni e proprie valutazioni su persone e situazioni coinvolgendoli strettamente cos\u00ec nella struttura associativa e nel perseguimento della comune illecita finalit\u00e0. Appaiono eclatanti le diverse incursioni di Moggi, assieme a Giraudo, negli spogliatoi di arbitri e assistenti\u00bb.\nIl 24 marzo 2015 la Cassazione annull\u00f2 il verdetto di condanna in secondo grado senza rinvio essendo estinto per prescrizione il reato di \u00abassociazione per delinquere\u00bb (sopraggiunta nel 2014) e di due imputazioni di \u00abfrode sportiva\u00bb per insussistenza del reato nonch\u00e9 il rigetto del ricorso per alcune imputazioni di \u00abfrode sportiva\u00bb, reati estinti per prescrizione nel 2012.\nDalle motivazioni \u00e8 emerso che a giudizio della Cassazione Moggi \u00e8 stato \u00abl'ideatore di un sistema illecito di condizionamento delle gare del campionato 2004-2005 (e non solo di esse)\u00bb. Per i giudici Moggi ha commesso sia il reato di associazione per delinquere sia quello di frode sportiva \u00abin favore della societ\u00e0 di appartenenza (la Juventus)\u00bb e ha anche ottenuto \u00abvantaggi personali in termini di accrescimento del potere (gi\u00e0 di per s\u00e9 davvero ragguardevole senza alcuna apparente giustificazione)\u00bb. Dai giudizi di Moggi in televisione e sui media \u00abpotevano dipendere le sorti di questo o quel giocatore, di questo o quel direttore di gara con tutte le conseguenze che ne potevano derivare per le societ\u00e0 calcistiche di volta in volta interessate\u00bb. L'associazione per delinquere diretta da Moggi \u00abera ampiamente strutturata e capillarmente diffusa nel territorio con la piena consapevolezza per i singoli partecipi, anche in posizione di vertice (come Moggi, il Pairetto o il Mazzini), di agire in vista del condizionamento degli arbitri attraverso la formazione delle griglie considerate quale primo segmento di una condotta fraudolenta\u00bb.\nAltri riti.\nNell'aprile 2007 gli atti relativi all'ipotesi di sequestro di persona di Moggi ai danni dell'arbitro Gianluca Paparesta furono trasmessi per competenza alla procura di Reggio Calabria: alla fine la procura archivi\u00f2 il caso perch\u00e9 \u00abil fatto non sussiste\u00bb.\nIl 21 gennaio 2009 il giudice dell'udienza preliminare (GUP) di Milano ha assolto Moggi dall'accusa di diffamazione nei confronti dell'Inter: Moggi era accusato di avere diffamato l'Inter in quanto aveva dichiarato che si era salvata patteggiando il caso del passaporto falso di \u00c1lvaro Recoba senza conseguenze rilevanti, a differenza di quanto accaduto alla Juventus nel caso Calciopoli. Gabriele Oriali, all'epoca dirigente dell'Inter, aveva effettivamente patteggiato una pena di 6 mesi di reclusione per ricettazione e concorso in falso. Il GUP di Milano ha ritenuto che le parole di Moggi fossero solo \u00abespressione del diritto di critica, al massimo imprecise, ma non penalmente rilevanti\u00bb.\nIl 14 maggio 2009 il giudice di pace di Lecce ha assolto Moggi e l'arbitro Massimo De Santis dall'accusa di frode sportiva in concorso per avere alterato l'andamento delle gare Lecce-Juventus e Lecce-Fiorentina del campionato 2004-2005, come sancito dalle sentenze sportive. In particolare il giudice ha stabilito che \u00abnon \u00e8 stato in alcun modo provato il fatto descritto\u00bb e che \u00abil Giudicante non ritiene inoltre pienamente utilizzabili le sentenze rese dagli organi di giustizia sportiva essendo quest'ultimo giudizio strutturalmente diverso rispetto al giudizio ordinario. N\u00e9 si ritiene che le intercettazioni telefoniche richiamate nel corso del giudizio possano avere valenza probatoria, non essendo utilizzabili in un procedimento diverso da quello nel quale esse sono disposte\u00bb.\nIl 24 novembre 2009 a Torino insieme a Giraudo, Bettega e alla societ\u00e0 Juventus \u00e8 stato assolto \u00abperch\u00e9 il fatto non sussiste\u00bb dalle accuse riguardanti la gestione dei conti della societ\u00e0 durante il periodo della Triade. I pubblici ministeri avevano chiesto tre anni di reclusione per Moggi. Inoltre l'11 novembre 2010 la Juventus ha ritirato la querela contro Moggi, Giraudo e Bettega presentata nell'ambito dello stesso processo per i bilanci della vecchia gestione finanziaria della societ\u00e0.\nIl 14 settembre 2010 insieme a Giraudo, Bettega, Blanc e Giovanni Cobolli Gigli \u00e8 stato prosciolto dall'accusa di violazioni fiscali sui bilanci della Juventus dal 2005 al 2008. Il giudice torinese Eleonora Montserrat Pappalettere ha accolto la richiesta di archiviazione presentata dalla stessa procura di Torino e ha chiuso il caso aperto da un accertamento della Guardia di Finanza.\nL'11 novembre 2011 il giudice monocratico di Roma ha condannato Moggi a 4 mesi di reclusione e al pagamento di un risarcimento danni di 7\u00a0000 euro a Franco Baldini, vittima di minacce durante un processo in cui doveva testimoniare, quindi nelle vesti di pubblico ufficiale.\nNel giugno 2012 \u00e8 stato condannato a pagare le spese processuali per la causa civile per diffamazione intentata a Carlo Petrini e alla Kaos edizioni alla luce di alcune frasi presenti nel libro \"Calcio nei coglioni\". Secondo il tribunale di Milano quelle frasi non sono diffamatorie, ma desumibili dal rapporto dei Carabinieri diffuso anche dai giornali sull'indagine Offside del 2005.\nNel luglio 2015 \u00e8 stato assolto dal tribunale di Milano dall'accusa di avere diffamato l'ex presidente dell'Inter Giacinto Facchetti in una trasmissione televisiva.\nNel maggio 2016 \u00e8 stato condannato a 1\u00a0000 euro di multa, e al risarcimento in separata sede del danno, per aver diffamato l'ufficiale dei carabinieri Attilio Auricchio che indag\u00f2 su Calciopoli. Il giudice ha subordinato la sospensione condizionale della condanna al versamento di una provvisionale di 20\u00a0000 euro."}
{"id": "215838", "revid": "30610", "url": "https://it.wikipedia.org/wiki?curid=215838", "title": "James Dickey", "text": "Divenne celebre grazie al romanzo \"Dove porta il fiume\", da cui il regista John Boorman trasse il film \"Un tranquillo weekend di paura\", con Burt Reynolds. Dickey collabor\u00f2 alla stesura della sceneggiatura e interpretando un cameo nel film.\n\u00c8 morto nel 1997 per una malattia ai polmoni."}
{"id": "215839", "revid": "1305772", "url": "https://it.wikipedia.org/wiki?curid=215839", "title": "Feldkirch (disambigua)", "text": ""}
{"id": "215840", "revid": "1610933", "url": "https://it.wikipedia.org/wiki?curid=215840", "title": "Airone cenerino", "text": ""}
{"id": "215841", "revid": "327773", "url": "https://it.wikipedia.org/wiki?curid=215841", "title": "Ardea cinerea", "text": "L'airone cenerino (Ardea cinerea ) \u00e8 un uccello appartenente alla famiglia Ardeidae. Originario delle regioni temperate del Vecchio Mondo, oltre che dell'Africa, \u00e8 la specie di airone che si spinge pi\u00f9 a nord, tanto che in estate \u00e8 facile incontrarlo lungo le coste norvegesi, ben oltre il circolo polare artico.\nDescrizione.\nDa adulto arriva ad una statura di 90-98 centimetri e un peso compreso tra 1020 e 2073 grammi. L'apertura alare pu\u00f2 facilmente raggiungere 1,70 metri. Le sue piume sono grigiastre nella parte superiore e bianche in quella inferiore. Le zampe e il becco sono gialli. L'adulto ha piume nere sul collo e un ciuffo nucale nero molto evidente che si diparte dalla sommit\u00e0 posteriore e superiore dell'occhio. Nei giovani predomina il colore grigio. Non vi sono segni particolari per distinguere le femmine dai maschi; solitamente i maschi sono un po' pi\u00f9 grandi. Come tutti gli aironi, vola tenendo il collo ripiegato a S.\nBiologia.\nAlimentazione.\nL'airone cenerino si nutre di pesci, rane, girini, bisce d'acqua, crostacei, molluschi, insetti acquatici, piccoli mammiferi e di piccoli di altri uccelli. \u00c8 attivo sia di giorno che di notte, e per nutrirsi si sposta anche di decine di chilometri dal luogo di nidificazione o dal dormitorio.\nRiproduzione.\nLe popolazioni del paleartico nidificano da gennaio a marzo, mentre le popolazioni delle zone tropicali nidificano principalmente durante la stagione delle piogge. Nidifica in garzaie, colonie miste di diverse specie di aironi, che possono ospitare da poche a un migliaio di coppie. Il nido \u00e8 normalmente una piattaforma di rami costruita nella parte alta degli alberi, anche se occasionalmente pu\u00f2 essere costruito in un canneto o sul terreno. Le uova sono 4-5 per nido e vengono covate per circa 25 giorni. I giovani sono nutriti nel nido per circa 50 giorni. Si calcola che il 70% di essi non raggiunga i 6 mesi di vita; una volta superata l'et\u00e0 subadulta, per\u00f2, possono raggiungere i 24 anni di vita.\nSpostamenti.\nAlcune popolazioni di airone cenerino, in particolare quelle eurasiatiche, sono migratrici: tra settembre e ottobre si spostano verso le aree di svernamento, da dove ritornano in febbraio. Si sposta prevalentemente di notte, in gruppi che possono raggiungere qualche centinaio di individui. Altre popolazioni, invece, sono sedentarie.\nDistribuzione e habitat.\n\u00c8 diffuso nelle zone temperate del Vecchio Mondo, a eccezione delle zone artiche e dei deserti. Vive in Europa, Africa e Asia occidentale (\"A. c. cinerea\"), Asia orientale (\"A. c. firasa\") e Madagascar (\"A. c. jouyi\"). La popolazione mondiale stimata \u00e8 di alcuni milioni di individui.\nIn Italia nidifica in Pianura Padana, in Toscana e in Sicilia.\nNegli ultimi decenni in particolare, si \u00e8 assistito ad un notevole aumento della popolazione in Italia (come nella specie affine Ardea alba), tant'\u00e8 vero che diverse popolazioni in Pianura Padana e Toscana sono divenute stanziali.\nL'airone cenerino si pu\u00f2 trovare in molti habitat differenti, con preferenza per quelli ricchi di prede e con acque basse. Si trova generalmente in pianura, ma occasionalmente si pu\u00f2 spingere (e nidificare, in alcune parti del mondo) anche a pi\u00f9 di 3000 m di quota. Nidifica in garzaie realizzate in luoghi protetti, alberati e generalmente vicini all'acqua, anche se si \u00e8 assistito a garzaie costruite in luoghi distanti da fonti d'acqua (segno di un forte adattamento della specie in zone bonificate e vicine all'uomo).\nTassonomia.\nSottospecie.\nL'airone cenerino si presenta in quattro distinte sottospecie:\nSpecie affini.\nLa specie filogeneticamente pi\u00f9 affine risulta essere l'airone azzurro maggiore, \"Ardea herodias\" , diffuso nelle Americhe.\nConservazione.\nLa \"IUCN Red List\" la classifica come specie a basso rischio (\"Least Concern\").\nIn Italia \u00e8 una specie protetta ai sensi della legge 157/92."}
{"id": "215842", "revid": "399", "url": "https://it.wikipedia.org/wiki?curid=215842", "title": "Overcraft", "text": ""}
{"id": "215843", "revid": "599013", "url": "https://it.wikipedia.org/wiki?curid=215843", "title": "Lamu", "text": ""}
{"id": "215844", "revid": "1791", "url": "https://it.wikipedia.org/wiki?curid=215844", "title": "Domenico Zampieri", "text": ""}
{"id": "215845", "revid": "287204", "url": "https://it.wikipedia.org/wiki?curid=215845", "title": "Alemao", "text": ""}
{"id": "215846", "revid": "1610933", "url": "https://it.wikipedia.org/wiki?curid=215846", "title": "Airone rosso", "text": ""}
{"id": "215847", "revid": "327773", "url": "https://it.wikipedia.org/wiki?curid=215847", "title": "Ardea purpurea", "text": "L'airone rosso (Ardea purpurea ) \u00e8 un uccello della famiglia degli Ardeidi.\nDescrizione.\n\u00c8 un airone piuttosto grande, con una apertura alare di 120\u2013150\u00a0cm; ha una taglia di 78\u201390\u00a0cm e un peso compreso tra 500 e 1200\u00a0g. \u00c8 leggermente pi\u00f9 piccolo dell'airone cenerino. Ha un lungo collo marrone a forma di \"S\" con una striscia nera; la sommit\u00e0 del capo \u00e8 nera. Sulle ali presenta delle macchie color bruno. Durante il periodo del corteggiamento acquista un piumaggio molto pi\u00f9 attraente, specialmente sul collo.\nBiologia.\nSi nutre di pesci, anfibi e insetti (larve e adulti). Di solito \u00e8 attivo al tramonto e all'alba. Si pu\u00f2 nutrire anche di crostacei o molluschi e occasionalmente mangia piccoli mammiferi, serpenti e lucertole. Pu\u00f2 vivere anche pi\u00f9 di 20 anni.\nRiproduzione.\nNidifica in piccoli gruppi, generalmente composti da due o tre coppie, a volte insieme anche ad altre specie (come l'airone cenerino, la sgarza ciuffetto, l'airone bianco maggiore o la nitticora) verso la fine di aprile e l'inizio di maggio.\nI nidi sono costruiti solitamente nei canneti o tra altre piante tipiche delle zone umide, generalmente a 0,5 \u2013 1 m dall'acqua, ma possono essere posti anche sugli alberi fino a 25 m da terra. Sono costruiti con canne o rametti di albero. Depone 4-5 uova azzurre - verdi macchiate di bianco. Dopo circa un mese si schiudono, e i piccoli impiegano 45 - 50 giorni prima di iniziare a volare. Entrambi i genitori si prendono cura dei piccoli almeno fino a quando non hanno imparato a volare.\nDistribuzione e habitat.\nDiffuso in Eurasia, Africa ed Indonesia; in Italia \u00e8 diffuso soprattutto nella Pianura padana ed in Toscana, presente anche in Sardegna, Sicilia, Umbria, Lazio e Puglia. L'airone rosso \u00e8 un regolare migratore ed \u00e8 presente in Italia nel periodo estivo (pi\u00f9 facile osservarlo tra marzo e maggio), dopodich\u00e9 a fine estate migra fino al sud del Sahara. Frequenta laghi di acqua dolce, costeggiati da canneti o boschi di palude come salici ed ontani, non disdegna anche risaie, fiumi, lanche e fossi con ampia vegetazione, pur essendo pi\u00f9 difficile e raro da scovare al contrario delle altre specie di aironi (Cenerino, bianco maggiore).\nSottospecie.\nSono note le seguenti sottospecie:\nConservazione.\n\u00c8 specie protetta ai sensi della legge 157/92. La minaccia principale \u00e8 la distruzione dei canneti. Nonostante la ampia distribuzione geografica, in Italia non \u00e8 molto comune e si presume che vi siano solo qualche migliaio di esemplari, pertanto resta una specie da proteggere e preservare."}
{"id": "215851", "revid": "92723", "url": "https://it.wikipedia.org/wiki?curid=215851", "title": "Saint John's (Antigua e Barbuda)", "text": "Saint John's \u00e8 la capitale e citt\u00e0 pi\u00f9 popolosa di Antigua e Barbuda, uno stato situato nella parte orientale del Mar dei Caraibi e facente parte delle Piccole Antille. \u00c8 il capoluogo della parrocchia di Saint John.\nSaint John's ha una popolazione di circa 44.000 abitanti (stima del 2007), \u00e8 situata a nord-ovest dell'isola di Antigua nella parte pi\u00f9 interna di un'ampia baia protetta ed \u00e8 il principale centro economico della nazione nonch\u00e9 il porto principale dell'isola di Antigua.\nLa citt\u00e0 \u00e8 capoluogo amministrativo fin dalla prima colonizzazione dell'isola avvenuta nel 1632 e divent\u00f2 sede del governo quando lo stato ottenne l'indipendenza nel 1981.\nLa citt\u00e0 dispone di un aeroporto internazionale (Aeroporto V.C. Bird International) dove ha sede la compagnia aerea Leeward Islands Air Transport."}
{"id": "215859", "revid": "124980198", "url": "https://it.wikipedia.org/wiki?curid=215859", "title": "Stranamore", "text": "Stranamore \u00e8 stato un programma televisivo. Ha vissuto il suo momento di maggiore popolarit\u00e0 tra il 1994 e il 1997, quando andava in onda la domenica sera su Canale 5 con la conduzione di Alberto Castagna. \u00c8 basato su un \"format\" olandese del 1992 intitolato \"All You Need Is Love\", che \u00e8 anche il titolo dell\"'omonima canzone\" dei The Beatles che funge da sigla ufficiale per entrambe le versioni.\nIl programma.\n\"Stranamore\", che ha ripreso un'idea gi\u00e0 presente nella rubrica \"Fiori di Arancio\" della trasmissione \"Portobello\" di Enzo Tortora, della rubrica \"Amore ritorna\" del programma \"Studio 5\" e in seguito della rubrica \"Ti amo... parliamone\" del programma \"Agenzia matrimoniale\", nasce nel 1994 sotto la conduzione di Alberto Castagna, volto storico della trasmissione, che \u00e8 stato al timone dello show fino al giorno del suo decesso, il 1\u00ba marzo 2005. \nInizialmente la trasmissione sarebbe dovuta andare in onda quotidianamente nella fascia pomeridiana di Rete 4 poich\u00e9 non particolarmente apprezzata da Silvio Berlusconi, all'epoca alla guida delle reti Fininvest, ma in seguito alla discesa in campo di Berlusconi e del conseguente abbandono di tutti i ruoli in Fininvest, Fatma Ruffini, autrice e adattatrice del format originale, ottenne la collocazione della trasmissione in prima serata sulla rete ammiraglia del gruppo.\nLe prime edizioni del fortunato programma andarono in onda su Canale 5, facendo registrare ascolti record. La struttura \u00e8 piuttosto semplice: si basa su storie di coppie in crisi che tentano la riconciliazione tramite il mezzo televisivo e accorati appelli videoregistrati. Diventa caratteristico l'uso di un camper che gira l'Italia per raggiungere i vari personaggi, cercando con l'occasione di far vedere scorci, magari poco conosciuti, della nazione. Tuttavia la trasmissione, che nel 1994 riceve il Telegatto come \"programma televisivo dell'anno\", viene accusata di non trasmettere sempre storie realmente esistenti.\nNel 1998 a causa di problemi di salute del conduttore, il programma viene interrotto per essere ripreso solo nel 2001. I risultati furono per\u00f2 meno lusinghieri e il programma venne trasferito e retrocesso da Canale 5 a un'altra rete televisiva del gruppo Mediaset, la minore Rete 4.\nNel corso degli anni, varie vallette hanno affiancato i conduttori nel programma; dalle storiche Francesca Rettondini, Isabel Toselli, Serena Autieri, Luciana Francioli De Freitas e Laura Piovani fino alle pi\u00f9 recenti Claudia Galanti, Jessi Schneider e anche Emanuela Folliero, nell'edizione precedente la quale \u00e8 subentrata a Castagna.\nLa successiva interruzione del programma \u00e8 stata causata dall'improvviso decesso del suo conduttore storico, avvenuta il 1\u00ba marzo 2005, che tronc\u00f2 a met\u00e0 l'edizione di quell'anno del programma. Inizialmente Mediaset aveva deciso di cancellare definitivamente il programma, salvo poi cambiare direzione. Nel gennaio 2006, infatti, il programma torna in onda, con la conduzione singola di Emanuela Folliero, che aveva gi\u00e0 affiancato Castagna nell'ultima edizione da lui condotta, anche se non terminata; anche solo nell'anno successivo (2007), sempre su Rete 4 ma nella sua seconda serata, lei condusse il primo e unico spin-off intitolato \"Stranamore presenta: If...\", o semplicemente \"If...\".\nIl programma ha anche degli inviati che, in giro per l'Italia, cercano assieme alla produzione la persona cui sono destinati i videomessaggi, la invitano a salire sul camper e a raccontare la loro vicenda. Nell'edizione 2007 e 2008, la valletta \u00e8 Claudia Galanti, gli inviati sono Gaia De Laurentiis, Marco Balestri e Paolo Brosio, mentre precedentemente tra gli inviati spiccavano Alessia Mancini e Costantino Vitagliano. Nell'edizione 2009 gli inviati sono Marco Balestri, Daniele Battaglia e Paolo Brosio. Nelle prime edizioni era lo stesso Castagna a guidare il camper.\nAl termine dell'edizione 2009 il programma non \u00e8 stato pi\u00f9 trasmesso da Mediaset a causa dei bassi ascolti, dagli alti costi di produzione e dei problemi di copyright; questo port\u00f2 alla chiusura definitiva del programma.\nMolti sono infine gli autori che si sono avvicendati, negli anni, dietro le quinte di \"Stranamore\". Tra gli altri: Cristiano Minellono, Barbara Cappi, Angelo Ferrari, Giorgio Vignali, Riccardo Pasini, Paolo Taggi, Salvatore De Pasquale, Alessandro Ippolito, Marco Balestri, Stefano Seno, Davide Crestani, Alessandro Coscia e Walter Maria Calarco, regista inoltre, di tutte le esterne \"(videomessaggi)\" e \"(prove spettacolo)\" di cui Alberto Castagna \u00e8 protagonista. Per la realizzazione e la ripresa di questi eventi, si affida a una tecnica cinematografica, mai usata in televisione: il piano sequenza. Un particolare, ma suggestivo modo di ripresa, che sar\u00e0 successivamente preso a modello da molti altri autori e registi e che \u00e8 tuttora molto in voga.\nLa regia dello studio del programma, nelle edizioni su Canale 5, era di Stefano Vicario.\nAlcune meccaniche di \"Stranamore\" sono state poi riprese e sviluppate in \"C'\u00e8 posta per te\"."}
{"id": "215862", "revid": "767487", "url": "https://it.wikipedia.org/wiki?curid=215862", "title": "AMUG", "text": "Un Apple Macintosh User Group, pi\u00f9 spesso Macintosh Users Group o, abbreviato, MUG, \u00e8 un gruppo di persone che condividono una passione verso il Mac, sia dal punto di vista hardware che software o accessori.\nCaratteristiche.\nLe modalit\u00e0 di associazione, ritrovo ed organizzazione sono diverse per ogni MUG, ma il loro scopo \u00e8 comune: riunirsi ed aiutarsi reciprocamente, creando un punto d'appoggio volontario dove poter porre e risolvere i piccoli e grandi problemi informatici di tutti i giorni, attraverso mailing list, convegni e, soprattutto, pizzate."}
{"id": "215863", "revid": "1305772", "url": "https://it.wikipedia.org/wiki?curid=215863", "title": "MUG", "text": ""}
{"id": "215867", "revid": "125331515", "url": "https://it.wikipedia.org/wiki?curid=215867", "title": "Guido Carli", "text": "Biografia.\nFormazione.\nGuido Carli nasce a Brescia nel 1914, figlio di Filippo Carli (1876-1938), professore universitario di Sociologia e di Economia politica, nonch\u00e9 sindacalista e membro del Partito Nazionale Fascista sin dalle origini, e autore, tra l\u2019altro, di un allora famoso saggio sulle basi teoriche dello stato fascista (\"stato corporativo\"). La posizione del padre port\u00f2 Guido a scrivere su alcune riviste fasciste.\nLaureato in Giurisprudenza all'Universit\u00e0 degli Studi di Padova, inizia la sua carriera nel 1937 come funzionario dell'IRI.\nDopoguerra.\nDopo un'esperienza al Fondo monetario internazionale, diventa Presidente del Mediocredito dal 1953 al 1956.\nIl 20 maggio 1957 giura nelle mani del Presidente della Repubblica Giovanni Gronchi come ministro del commercio con l'estero nel governo Zoli, assumendo un ruolo di importante rassicurazione dei mercati internazionali. Termina il mandato il 2 luglio 1958.\nQuindi \u00e8 Presidente del Crediop (gennaio 1959 - agosto 1960).\nIn Banca d'Italia.\nSuccessivamente, Viene nominato direttore generale della Banca d'Italia nell'ottobre 1959.\nDiventa governatore della Banca d'Italia nell'agosto 1960, sostituendo Donato Menichella, assumendo al contempo la carica di Presidente dell'Ufficio italiano dei cambi. Sollecita sin da subito una maggiore concertazione tra le banche centrali e - dopo l'altalenante andamento della lira durante il decennio del \"boom\" economico - si trova a gestire gli effetti delle tensioni valutarie provenienti dagli USA, culminate con l'abbandono della parit\u00e0 oro-dollaro e con lo Smithsonian Agreement.\nResta in carica per 15 anni, fino al 18 agosto 1975, quando rassegna le dimissioni. A sostituirlo \u00e8 chiamato Paolo Baffi, suo principale collaboratore - bench\u00e9 non sempre le vedute fossero coincidenti - in quanto direttore generale dell'istituto di emissione dal 1960. I motivi per cui Carli si dimette da governatore non sono mai stati completamente chiariti. \n\u00c8 stato quindi eletto presidente di Confindustria dal 1976 al 1980.\nDal 1\u00ba novembre 1978 fino alla morte \u00e8 stato anche presidente dell'Universit\u00e0 LUISS di Roma.\nSenatore della Repubblica.\n\u00c8 eletto senatore come indipendente della Democrazia Cristiana nel 1983 e riconfermato nel 1987. \u00c8 stato presidente dell'Assonime (Associazione fra le Societ\u00e0 Italiane per Azioni) dal 1989 al 1991. \n\u00c8 stato nominato Ministro del tesoro nel sesto e nel settimo governo Andreotti, dal 22 luglio 1989 al 24 aprile 1992. In tale veste \u00e8 uno dei firmatari per l'Italia del trattato di Maastricht.\nCandidato in Liguria nella lista DC, non \u00e8 rieletto a Palazzo Madama nelle Elezioni politiche italiane del 1992.\nNel 1994, ad un anno dalla sua morte, l'Universit\u00e0 LUISS cambi\u00f2 il nome in LUISS Guido Carli.\nAutore di numerose pubblicazioni di carattere economico, nella met\u00e0 degli anni settanta collabor\u00f2 con il settimanale \"L'Espresso\" sotto lo pseudonimo di Bancor. \u00c8 autore dell'autobiografia \"Cinquant'anni di vita italiana\" (Laterza, 1993), redatta con la collaborazione di Paolo Peluffo.\nIl giornalista Ferruccio Pinotti ha attribuito pi\u00f9 volte allo storico della massoneria Aldo Alessandro Mola l'informazione secondo cui Guido Carli sarebbe stato affiliato alla loggia \"coperta\" Giustizia e Libert\u00e0. Mola, in realt\u00e0, nel suo libro \"Storia della Massoneria italiana dalle origini ai giorni nostri\", fa riferimento a quanto raccontatogli da un non meglio precisato \"altissimo e ottimamente informato dignitario giustinianeo\", definendo, per\u00f2, tale informazione, \"labile\" e comunque non probatoria.\nIn suo onore \u00e8 stato istituito nel 2009 il Premio Guido Carli, promosso dalla Fondazione omonima di cui \u00e8 presidente la nipote Romana Liuzzo."}
{"id": "215874", "revid": "6923", "url": "https://it.wikipedia.org/wiki?curid=215874", "title": "Siamon", "text": "Biografia.\nIl nome di Siamon dovrebbe corrispondere, nella lista di Manetone (secondo Sesto Africano), a Psinach\u0113s al quale viene attribuito un regno di 9 anni. Tuttavia, la scoperta di un'iscrizione (frammento 3B righe 3-5 degli Annali dei sacerdoti di Karnak) datata \"anno 17 mese di Shemu\" (il giorno \u00e8 andato perso) che riporta iniziazione di Hori, figlio di Nespaneferhor, al sacerdozio ha portato gli archeologi ad attribuire a questo sovrano un regno di 19 anni.\nTale iscrizione \u00e8 rilevante anche perch\u00e9 \u00e8 la prima che possediamo dove il termine \"faraone\" viene utilizzato come titolo legato direttamente al nome del sovrano.\nL'egittologo tedesco Rolf Krauss ha calcolato che tale anno dovrebbe corrispondere al 970 a.C. e quindi il regno di Siamon coprirebbe il periodo dal 986 a.C. al 968 a.C..\nNon sono purtroppo noti gli eventuali legami di parentela di Siamon con il predecessore, Osorkon il Vecchio.\nNel suo 10\u00ba anno di regno, in seguito all'aumento di saccheggi nelle necropoli reali, il clero di Amon decise di recuperare quanti pi\u00f9 sarcofagi e mummie possibili e collocarli tutti assieme nella tomba-nascondiglio DB320 a Deir el-Bahari. Questa \"cachette\" venne ufficialmente scoperta nel 1881 da Gaston Maspero.\nSiamon fu un costruttore piuttosto attivo, perlomeno in Basso Egitto: a Tanis comp\u00ec lavori significativi nel tempio di Amon ed in quello dell\"'Horo di Mesen\", ed \u00e8 registrata la sua attivit\u00e0 anche ad Eliopoli, Pi-Ramses e Menfi, dove ordin\u00f2 lavori in favore del clero di \"Amon dei lapislazzuli\" e di Ptah. Nella Tebaide invece \u00e8 scarsamente documentato, perlopi\u00f9 come eponimo, in rare occasioni come ad esempio la suddetta iscrizione dell'anno 17.\nTra gli oggetti a suo nome ci \u00e8 giunta una piccola sfinge in bronzo con niellatura d'oro, che porta le sue sembianze, conservata al Louvre.\nPer motivi che non conosciamo, questo sovrano fece trasferire i resti di uno dei suoi predecessori, Amenemope, nella camera funeraria della regina Mutnodjemet, all'interno della tomba tanita di Psusennes I (NRT III).\nCuriosamente, il corpo di Siamon venne ritrovato proprio in questa tomba (pi\u00f9 precisamente nell'anticamera) e venne identificato grazie ad alcune ushabti; il suo sepolcro originario non \u00e8 ancora stato localizzato.\nRiscontri biblici.\nSecondo l'egittologo Kenneth Kitchen sarebbe da identificare con Siamon l'anonimo faraone citato nell'Antico Testamento che diede una figlia in sposa a Salomone, re di Giuda e Israele assegnandole in dote la citt\u00e0 appena conquistata di Gezer; di questa campagna si ha forse un riscontro in un rilievo rinvenuto a Tanis. A prescindere dalla reale identit\u00e0 di questo faraone, rimane comunque l'indicazione che l'Egitto, o almeno il Basso Egitto, mantenesse ancora interessi, e probabilmente relazioni commerciali, nell'area palestinese.\nSempre seguendo il racconto biblico, in verit\u00e0 spesso non affidabile soprattutto nella trascrizione dei nomi, potrebbe essere sempre Siamon il sovrano che accolse a corte il principe edomita Hadad dandogli in sposa la cognata Tacheperes."}
{"id": "215876", "revid": "767487", "url": "https://it.wikipedia.org/wiki?curid=215876", "title": "Bargfeld", "text": "Bargfeld \u00e8 una frazione del comune tedesco di Eldingen, nella Bassa Sassonia.\nConta circa 150 abitanti.\nGeografia fisica.\n\u00c8 situato a nordest della citt\u00e0 di Hannover, nel triangolo fra Celle, Wolfsburg e Uelzen alla confluenza di Lutter, Schmalwasser e K\u00f6telbeck. Bargfeld conta circa 150 abitanti. Da un punto di vista amministrativo oggi fa parte (2006) di Eldingen e, quindi, del comune di Lachendorf, distretto di Celle.\nBargfeld e Schmidt.\nIl paese \u00e8 noto soprattutto perch\u00e9, per circa venti anni, vi visse e lavor\u00f2 lo scrittore Arno Schmidt, insieme alla moglie Alice Murawski. Oggi la sua eredit\u00e0 viene amministrata dalla fondazione Arno Schmidt Stiftung, che risiede nel paese e mantiene un museo.\nBargfeld, con le sue quattro case editrici - una delle quali stampa l'edizione filologicamente pi\u00f9 accurata delle opere di Schmidt (la \"Bargfelder Ausgabe\") - \u00e8 il luogo della Germania con la pi\u00f9 alta concentrazione editoriale in rapporto al numero degli abitanti."}
{"id": "215878", "revid": "2091377", "url": "https://it.wikipedia.org/wiki?curid=215878", "title": "Confindustria", "text": "La Confindustria, abbreviazione di Confederazione generale dell'industria italiana, \u00e8 la principale organizzazione rappresentativa delle imprese manifatturiere e di servizi italiani, raggruppando su base volontaria oltre 150.000 imprese, comprendendo anche banche e dal 1993 anche aziende pubbliche per un totale di addetti.\nStoria.\nFu fondata il 5 maggio 1910, con sede a Torino e dal 1919 a Roma, per tutelare gli interessi delle aziende industriali nei confronti dei sindacati dei lavoratori. Il suo presidente, Dante Ferraris, nel 1919 fu chiamato come ministro dell'Industria nel governo Nitti. Dopo il delitto Matteotti, il direttivo della Confindustria chiese il ripristino dell'ordine e della legalit\u00e0 costituzionale con un \"memorandum\" presentato nel settembre 1924 a Mussolini.\nNel 1925 riconobbe come unici interlocutori i sindacati fascisti. In quegli anni l'intervento pubblico, sfociato nel 1933 nella creazione dell'IRI, salv\u00f2 dal dissesto numerose imprese in quel periodo di crisi mondiale.\nNel 1926 fu costituita la \"Confederazione generale fascista dell'industria italiana\" ai sensi delle legge 3 aprile 1926, n. 563. Aveva sede in Roma e inquadrava sotto di s\u00e9 le Federazioni nazionali di categoria, che rappresentavano i datori di lavoro di ciascun settore (industrie estrattive, fibre tessili, legno, ecc.) e sul territorio si articolava in unioni provinciali. Nel 1934 fu denominata \"Confederazione fascista degli industriali\". Ebbe tra i presidenti Giuseppe Volpi e Alberto Pirelli. Fu infine liquidata nel 1944.\nNel dopoguerra la Confindustria assunse un ruolo di primo piano nell'opera di ricostruzione post-bellica, che contemporaneamente sigl\u00f2 importanti accordi con i sindacati. Gli anni del \"boom\" economico portarono a uno sviluppo delle grandi imprese, insieme a forti divergenze all'interno dell'organizzazione sulla posizione nei confronti governi di centro-sinistra.\nDopo l'\"autunno caldo\", negli anni settanta var\u00f2 la cosiddetta \"riforma Pirelli\" per rafforzare le proprie strutture organizzative con una rappresentanza pi\u00f9 equilibrata e partecipata delle associazioni territoriali e di categoria e nel 1975 torn\u00f2 la collaborazione con i sindacati, con l'accordo sull'indicizzazione dei salari. Nel 1976 per la prima volta divenne presidente un personaggio che non era un imprenditore, l'ex governatore della Banca d'Italia Guido Carli, cui fu affiancato come direttore un economista di fama come Paolo Savona.\nNel 1999 \u00e8 stata varata la \"Carta dei Valori Associativi\".\nNei decenni successivi emergeva una ormai cronica crisi strutturale dove le uniche grandi imprese industriali rimaste erano tutte pubbliche.\nDescrizione.\nOrganizzazione.\nLa confederazione \u00e8 guidata da un presidente, eletto ogni quattro anni. \u00c8 affiancato da un Consiglio di 9 membri (vice presidenti), cui sono affidate deleghe operative. L'attuale presidente \u00e8 Carlo Bonomi in carica dal 25 Maggio 2020. La direzione generale coordina tutta la struttura, dal centro studi, alle relazioni esterne, alle risorse umane, alle varie politiche. Dal 2020 il Direttore Generale \u00e8 Francesca Mariotti e dal 2017 il Presidente della Piccola Industria \u00e8 Carlo Robiglio.\n\u00c8 suddivisa in 24 Federazioni di settore, che aggregano le associazioni di categoria, per rappresentarne e tutelarne gli interessi comuni. \nSul territorio vi sono 16 Confindustrie regionali e 98 Associazioni territoriali.\nSedi.\nDal 1972 la sede principale di Confindustria \u00e8 in Viale dell'Astronomia 30, all'EUR. Per questo motivo \"Viale dell'Astronomia\" \u00e8 spesso usato come metonimia per indicare l'organizzazione.\nComplessivamente ha 103 sedi territoriali con identiche strutture burocratizzate e diffuse anche a livello regionale e provinciale tra loro autonome con bilanci separati e riservati da non contemplare un bilancio consolidato.. La prima sede periferica fu Confindustria Sicilia, chiamata \"Sicindustria\", voluta nel 1950 da Domenico La Cavera.\nAssolombarda, Confindustria Emilia e Unindustria sono le tre maggiori realt\u00e0 italiane per numero di imprese associate. La seconda ha la particolarit\u00e0 di rappresentare 3.300 associati, la met\u00e0 della Lombardia, di cui 2.250 sono piccole imprese al di sotto dei 50 dipendenti e dei 50 milioni di euro di fatturato annuo, e rappresentanti 20 filiere industriali.\nPartecipazioni.\nL'Universit\u00e0: la LUISS Guido Carli.\nLa Confindustria \u00e8 proprietaria dell'Ateneo romano \"LUISS Guido Carli\", nato dall'acquisto da parte della stessa associazione degli imprenditori di una precedente istituzione universitaria: l'Universit\u00e0 Pro Deo, costituita nel 1966.\nL'istituzione \u00e8 stata fondata nel 1974.\nNel 1977 l'Universit\u00e0 cambia il nome in LUISS - Libera Universit\u00e0 internazionale degli studi sociali. Un anno dopo, l'allora Presidente di Confindustria Guido Carli diventa presidente dell'Universit\u00e0 che presiede fino alla sua morte, nel 1993. Nel 1994 il consiglio di amministrazione LUISS, intitola l'Universit\u00e0 alla sua memoria e nel 1997 costituisce la LUISS Management S.p.A. per tutte le attivit\u00e0 di formazione rivolte al mercato.\nIl quotidiano: \"Il Sole 24 ORE\".\nVenne fondato il 9 novembre del 1965 grazie all'accorpamento di due noti giornali di quell'epoca, \"Il Sole\" (nato nel 1865) e il \"24 Ore\" (che sorse nel periodo della seconda guerra mondiale). Le sue sedi sono ormai sparse in tutto il paese ma i due principali centri di redazione rimangono Milano, sede centrale che \u00e8 situata in via Monte Rosa, e Roma in cui vi \u00e8 quella parte di redazione con specifici obiettivi politici.\nIl gruppo \u00e8 attualmente sotto la gestione di Confindustria, che lo ha acquistato in tutti i suoi settori: Il Sole24ORE non \u00e8 soltanto un quotidiano ma rappresenta un sistema editoriale formato da: IlSole24ORE Radiocor (agenzia di stampa economico - finanziaria), IlSole24ORE.com (il sito del quotidiano con accesso a servizi, banche dati e giornale digitale a pagamento), Radio 24 (emittente radiofonica nazionale \"news and talk\" nata il 4 ottobre 1999), Ventiquattrore.tv (\u00e8 stata l'emittente del Gruppo 24ORE su satellite e sul digitale terrestre dal 2001 a fine 2006)."}
{"id": "215879", "revid": "117696987", "url": "https://it.wikipedia.org/wiki?curid=215879", "title": "Glucochinasi", "text": "La glucochinasi \u00e8 un enzima, appartenente alla categoria delle transferasi, presente nel pancreas, nel fegato, nell'intestino e nel cervello, che catalizza la seguente reazione:\n\"ATP + D-glucosio = ADP + D-glucosio 6-fosfato\"\nQuesta proteina \u00e8 caratteristica del fegato, dove esplica il suo ruolo di controllo della glicemia. Questo suo ruolo \u00e8 reso possibile da una KM circa 200 volte maggiore di quella dell'esochinasi, caratteristica che le conferisce un'affinit\u00e0 di legame per il glucosio molto inferiore del suddetto enzima. Questo significa che il glucosio si lega alla glucochinasi solo quando questo \u00e8 presente nel sangue a concentrazioni elevate (8-10 mM); la glucochinasi catalizza la stessa reazione della esochinasi (fosforilazione in posizione 6 del glucosio), ma ha la caratteristica di indirizzare il suo prodotto verso la via anabolica, come la sintesi di glicogeno (polisaccaride di riserva negli animali) e lo shunt dei pentoso fosfati, e quindi come conseguenza abbassa la concentrazione di glucosio in circolo.\nQuando aumenta la glicemia il glucosio entra a valanga nella cellula e manda a saturazione l'esochinasi. Ci\u00f2 induce negli epatociti e nelle cellule \u03b2 pancreatiche la fuoriuscita dal nucleo della glucochinasi, che \u00e8 un enzima indicibile e quindi non sempre presente nel citosol. Questa quindi inizier\u00e0 a fosforilare il glucosio prelevato dal sangue in posizione 6, per trattenerlo all'interno della cellula. A differenza dell'esochinasi non \u00e8 saturabile e andr\u00e0 quindi avanti fino a quando la glicemia non sar\u00e0 tornata a un valore basale.\nL'attivazione della glucochinasi stimola anche la secrezione di insulina da parte delle cellule \u03b2 pacreatiche, che ha come effetto l\u2019espressione dei GLUT4 a livello dei tessuti muscolare scheletrico e adiposo, cos\u00ec che essi assorbano insieme al fegato il glucosio in eccesso nel sangue e riportino la glicemia a un valore fisiologico di 100 mg di glucosio / 100 mL di sangue.\nL'insulina ha anche il compito di avviare la ritrascrizione delle nuove glucochinasi, che verranno trattenute a livello nucleare fino alla successiva saturazione dell'esochinasi (al pasto successivo). Infatti il processo di sintesi ex novo di glucochinasi richiederebbe un tempo troppo lungo per una corretta regolazione glicemica.\nUn altro importante attivatore della glucochinasi \u00e8 il fruttosio-2,6-difosfato, che viene prodotto in alte condizioni glicemiche dall'enzima PFK2."}
{"id": "215887", "revid": "228587", "url": "https://it.wikipedia.org/wiki?curid=215887", "title": "Freundeskreis Reichsf\u00fchrer-SS", "text": "Il Freundeskreis Reichsf\u00fchrer-SS (\"Circolo degli amici del \"Reichsf\u00fchrer-SS\") venne creato nella primavera del 1934, dopo che Himmler strinse amicizia con Wilhelm Keppler, un dirigente delle IG Farben.\nQuesto circolo comprese un gruppo di ricchi industriali e di consulenti finanziari che vers\u00f2 regolari contributi finanziari a sostentamento delle attiviti\u00e0 culturali e sociali delle SS in cambio della protezione di Himmler; durante tutta la vita del Terzo Reich il \"Freundeskris\" deposit\u00f2 somme enormi nelle casse delle SS in cambio di contratti vantaggiosi nei territori occupati e di manodopera a basso costo dai campi di concentramento.\nIl tutto veniva versato in un conto speciale il \"Sonderkonto S\" presso la Banca di Colonia.\nDi seguito la lista, conosciuta, dei membri del \"Freundeskris\":"}
{"id": "215891", "revid": "125450850", "url": "https://it.wikipedia.org/wiki?curid=215891", "title": "Paolo Baffi", "text": "\u00c8 stato Governatore della Banca d'Italia dal 1975 al 1979.\nBiografia.\nNasce a Broni, in provincia di Pavia, il 5 agosto 1911. Si laure\u00f2 nel 1932 in economia e commercio all'Universit\u00e0 Bocconi di Milano con una tesi sulla depressione economica mondiale (relatore il professor Ulisse Gobbi). Allievo e assistente di Giorgio Mortara presso la stessa universit\u00e0, entr\u00f2 in Banca d'Italia nel 1936.\nFu Giorgio Mortara a suggerire il nome di Baffi al governatore Vincenzo Azzolini, il quale\u00a0\u2013 dopo la legge del 1936 sul sistema bancario che attribuiva alla Banca nuove funzioni\u00a0\u2013 era in cerca di persone esperte in grado di far parte dell'Ufficio Studi di nuova costituzione. Baffi fu subito inviato da Azzolini a Londra alla Bank of England per studiare l'organizzazione dell'ufficio studi della Old Lady (la pi\u00f9 antica banca centrale del mondo) cos\u00ec da poterla replicare in Italia.\nBaffi, vistasi riconosciuta l'enorme competenza e capacit\u00e0, fu poi promosso dal successivo governatore Luigi Einaudi, diventando nel 1945 capo dell'Ufficio Studi. Nel 1947 l'operato di Baffi, che lavorava fianco a fianco con il governatore Donato Menichella, fu decisivo per l'elaborazione della cosiddetta Linea Einaudi, che port\u00f2, tramite all'aumento dei coefficienti di riserva obbligatoria, l'abbattimento dell'inflazione (allora galoppante).\nBaffi si rec\u00f2 a Basilea presso la Banca dei Regolamenti Internazionali da Per Jacobsson, con cui riscrisse il rapporto sull'Italia (che non era a noi favorevole). Il nuovo report fu quindi diffuso in tutto il mondo e \u00abconsent\u00ec la riapertura del credito internazionale\u00bb. Come scrive Pierluigi Ciocca, \u00abdopo la ricostruzione, la svolta monetaria del 1947 costitu\u00ec il fondamento dello sviluppo senza precedenti sperimentato dall'Italia tra il 1950 e il 1973\u00bb.\nDal 19 agosto 1960 al 18 agosto 1975, Baffi fu ininterrottamente direttore generale dell'Istituto. Nel 1972 divenne socio corrispondente dell'Accademia dei Lincei.\nGovernatore della Banca d'Italia.\nNomina.\nFu nominato governatore il 19 agosto 1975, succedendo a Guido Carli dimissionario. La sua nomina fu fortemente voluta dal vicepresidente del Consiglio Ugo La Malfa, che ottenne il via libera da parte del Presidente del Consiglio Aldo Moro, anche in virt\u00f9 dei segnali favorevoli pervenuti dal PCI. Baffi, infatti, godeva di grande prestigio non solo tra gli economisti di area comunista, ma anche presso il segretario del PCI Enrico Berlinguer.\nLa scoperta da parte del commissario liquidatore della Banca Privata Italiana, Giorgio Ambrosoli, degli esportatori di valuta (la cosiddetta \u00abLista dei 500\u00bb) presso la Finabank di Ginevra controllata da Michele Sindona \u2013 rimborsati illegalmente prima del crack\u00a0\u2013 imped\u00ec di fatto la nomina a governatore della Banca d'Italia di Ferdinando Ventriglia. L'uscente Carli avrebbe caldeggiato Ventriglia, ma ci sono seri dubbi su questa ricostruzione. In anni successivi, Luigi Spaventa si \u00e8 espresso cos\u00ec: \u00abQuella, secondo me, fu una \"provocatio\": ecco chi vi meritate. Il personaggio \"(Carli)\" \u00e8 troppo complicato perch\u00e9 un'azione possa essere decifrata in un modo solo, lui era in buoni rapporti con Ventriglia\u00bb.\nVentriglia era amministratore delegato del Banco di Roma al tempo in cui quell'istituto concesse un finanziamento di 100 milioni di dollari alla Banca Privata Italiana poco prima che quest'ultima fosse posta in liquidazione coatta amministrativa e Ambrosoli nominato commissario liquidatore.\nVentriglia, \u00e8 bene ricordarlo, organizz\u00f2 una cena nella primavera del 1975 per festeggiare la sua prossima nomina a governatore. Baffi\u00a0\u2013 nella testimonianza di Carlo Azeglio Ciampi raccolta da Federico Carli\u00a0\u2013 disse a Ciampi: \u00abIo non rimango con Ventriglia. Me ne vado; mantengo solo il posto a Basilea, alla BRI, come secondo rappresentante dell'Italia\u00bb.\nLa politica monetaria e la difesa della moneta.\nBaffi volle che la Banca centrale riacquistasse la propria autonomia di azione, \u00abormai molto ridotta a causa della pesante e crescente immobilizzazione dell'attivo in prestiti all'Erario\u00bb.\nLa svolta\u00a0\u2013 rispetto al governatorato Carli\u00a0\u2013 avvenne con Paolo Baffi, perch\u00e9 la Banca d'Italia \u00abmutava sensibilmente il proprio atteggiamento rispetto ai problemi legati al governo della moneta e di riflesso nei confronti della questione istituzionale\u00bb (intendendo per tale il rapporto con il Tesoro). \nSecondo Spinelli e Fratianni, proprio con Baffi la Banca d'Italia recuper\u00f2 la saggezza che aveva contraddistinto il governatorato di Donato Menichella: \u00abBaffi ripropone subito ed in modo perentorio le tesi menichelliane della stabilit\u00e0 monetaria quale requisito di una crescita economica non effimera; della necessit\u00e0 di favorire il processo di formazione del risparmio; e del legame fra la stabilit\u00e0 monetaria e la formazione del risparmio\u00bb.\nBaffi affront\u00f2 esplicitamente il nodo del rapporto tra Banca d'Italia e Tesoro all'assemblea annuale dell'istituto, svoltasi il 31 maggio 1976. Bisognava ridare spazio alla politica monetaria:\n\u00abNegli ultimi anni, il disavanzo pubblico e la spinta delle retribuzioni, insieme presi, hanno assunto [...] un ruolo dominante, relegando l'Istituto di emissione in una situazione che si caratterizza sia per una quasi estraneit\u00e0 operativa ai flussi di alimentazione della massa monetaria sia per lo scarso inserimento nel processo decisionale che mette capo alla definizione del disavanzo e della dinamica salariale. [...] Il primo passo in un processo che restituisca all'istituto di emissione un maggiore spazio di manovra deve essere compiuto nella direzione del contenimento del disavanzo dello Stato\u00bb.\nIl 20 gennaio 1976, Baffi decise la chiusura del mercato ufficiale dei cambi per tutelare la lira dalle manovre speculative seguite alle dimissioni del quarto governo Moro intervenute pochi giorni prima. In quella circostanza, il Ministro del Tesoro dell'epoca Emilio Colombo prese apertamante le distanze dalla Banca d'Italia in una lettera aperta sul quotidiano \"la Repubblica\". La moneta nazionale sub\u00ec una svalutazione di oltre il 6%, che salir\u00e0 di un punto nel mese di febbraio. Il mercato valutario fu riaperto soltanto il 1\u00ba marzo 1976.\nLa vigilanza.\nNelle considerazioni finali del 1976 sottoline\u00f2 l'opportunit\u00e0 che, nell'esercizio della propria autonomia, ciascun istituto di emissione si uniformasse a parametri che assicurassero la razionalit\u00e0 e la trasparenza del suo comportamento. Coerentemente con questo programma, nel corso del suo governatorato l'attivit\u00e0 ispettiva della Banca d'Italia si fece pi\u00f9 incisiva. Il netto cambio di passo nella Vigilanza rispetto al governatorato Carli ha indotto il professor Donato Masciandaro, presidente del Centro Carefin Baffi dell'Universit\u00e0 Bocconi, a definire correttamente Baffi \u00abil governatore della Vigilanza\u00bb.\nL'attacco alla Banca d'Italia.\n\"Chiunque stia tradendo l'Italia la pagher\u00e0 cara. La Banca d'Italia e il Governo con l'appoggio del Presidente della Repubblica faranno il possibile per scoprire chiunque si celi dietro la vendita illegale di armi verso la Russia e di scambio illecito di denaro. Faremo giustizia per il paese.\" \nIl 24 marzo 1979 Paolo Baffi fu incriminato per favoreggiamento e interesse privato in atti d'ufficio nel corso di un'inchiesta sul mancato esercizio della vigilanza sugli istituti di credito condotta dal giudice istruttore Antonio Alibrandi (il cui figlio, Alessandro, era un terrorista neofascista) e dal sostituto presso la Procura della Repubblica di Roma Luciano Infelisi, considerati entrambi molto vicini alla famiglia Caltagirone (indebitati per cifre ingenti con l'Italcasse) e alla Democrazia Cristiana. Il vicedirettore della Banca d'Italia, Mario Sarcinelli, fu tratto in arresto e portato a Regina Coeli, mentre il governatore evit\u00f2 le manette a causa dell'et\u00e0 avanzata.\nBaffi e Sarcinelli erano accusati di non aver trasmesso alla magistratura il rapporto compilato a seguito di un'ispezione al Credito industriale sardo (l'ispezione collegata alle attivit\u00e0 della SIR di Nino Rovelli), ma i bene informati sostennero che i capi della Banca d'Italia fossero vittime di una vendetta politica, per aver preso di mira l'Italcasse, le banche di Michele Sindona e il Banco Ambrosiano di Roberto Calvi.\nL'operato della magistratura romana fu accolto da un'ondata d'indignazione, a Baffi e a Sarcinelli pervennero innumerevoli manifestazioni di solidariet\u00e0, e 147 economisti firmarono un appello pubblico in loro favore, mentre \"The New York Times\" scrisse che \u00abl'assalto dei politici alla Banca d'Italia \u00e8 paragonabile all'agguato delle Brigate rosse in via Fani\u00bb. La figura di Baffi fu difesa anche dal Presidente della Repubblica Sandro Pertini, in occasione del funerale di Ugo La Malfa.\nFurono ambedue integralmente prosciolti in istruttoria l'11 giugno 1981, ma Baffi si era gi\u00e0 dimesso dall'incarico di governatore il 16 agosto 1979. Scrisse nel suo Diario: \u00abNon posso continuare a identificarmi col sistema delle istituzioni che mi colpisce o consente che mi si colpisca in questo modo\u00bb. Fra le tante lettere di elogio e di solidariet\u00e0, Baffi ne ricevette una, manoscritta, del segretario del PCI Enrico Berlinguer. Tacque invece Andreotti, all'epoca premier. Eugenio Scalfari lo not\u00f2: \u00abIn tutta questa vicenda il presidente del Consiglio \u00e8 rimasto assolutamente muto. \u00c8 un silenzio assai strano\u00bb.\nPrima di lasciare l'incarico, al Presidente del Consiglio Francesco Cossiga fece il nome del direttore generale dell'istituto, Carlo Azeglio Ciampi, come suo auspicabile successore. Fu governatore onorario dal settembre 1979. Poco prima di dimettersi volle seguire, unico o quasi tra le Alte Autorit\u00e0, i funerali dell'avvocato Giorgio Ambrosoli, ucciso da un sicario di Michele Sindona.\nQuando mor\u00ec fu ipocritamente compianto anche dai suoi calunniatori. Successivamente si scopr\u00ec, grazie alle rivelazioni del faccendiere Francesco Pazienza, che all'inizio del 1974 il vertice della P2 si era riunito a Monte Carlo (tra i presenti ci furono Roberto Calvi e Umberto Ortolani) per decidere l'offensiva contro la Banca d'Italia che fu scatenata anni dopo.\nAltre attivit\u00e0.\n\"Visiting professor\" di economia internazionale dal 1959 al 1960 presso la Cornell University (Ithaca, Stati Uniti). Dal 1970 al 1981 fu professore a contratto di storia e politica monetaria alla facolt\u00e0 di scienze politiche dell'Universit\u00e0 La Sapienza di Roma. Dal 1975 fu membro e poi dal 13 settembre 1988 vicepresidente del comitato direttivo della Banca dei regolamenti internazionali (BRI). Nel 1980 fu vice governatore per l'Italia del FMI. Sempre nel 1980 Baffi viene incaricato dalla Banca dei Regolamenti Internazionali (www.bis.org) di Basilea di studiarne le origini. Il volume frutto della ricerca di Baffi verr\u00e0 pubblicato postumo: \"Le origini della cooperazione tra le banche centrali. L'istituzione della Banca dei Regolamenti Internazionali\".\nAl suo nome \u00e8 intitolata dal 1990 la biblioteca della Banca d'Italia.\nCuriosit\u00e0.\nDopo le dimissioni di Baffi, date affinch\u00e9 non venisse intaccato il prestigio della Banca d'Italia, il 15 ottobre 1979 126 esponenti della finanza mondiale e uomini di governo firmarono a New York un tributo di stima, presentato dall'ex vicesegretario al Tesoro americano Robert Roosa e poi consegnato su pergamena a Baffi. Tale pergamena \u00e8 un documento storico di eccezionale valore che conferma la credibilit\u00e0 e la notoriet\u00e0 di Baffi in tutto il mondo. La sua reputazione era cos\u00ec alta che appare quasi naturale trovare tra i firmatari i Nobel John Hicks, Franco Modigliani, Robert Mundell, James Tobin, Paul Samuelson, oltre a banchieri centrali come Otmar Emminger, Alexandre Lamfalussy e Jacques de Larosi\u00e8re, statisti come Roy Jenkins, e varie personalit\u00e0 del mondo della finanza internazionale. Si pu\u00f2 leggere in questo documento: \nIl 29 settembre 1980 Baffi scrisse da Basilea una lettera ad Alberto Mazzuca che su \"il Giornale nuovo\" di Montanelli aveva pubblicato un ampio articolo su di lui: \u00abLe sono grato di avere sottolineato con ammirevole lucidit\u00e0 e coraggio che nel 1979 alcune persone di coscienza sono state chiamate a pagare, sia pure in misura diversa, per avere adempiuto i doveri del loro ufficio e nel caso di Sarcinelli e mio lo sono state, purtroppo, con il concorso di un potere dello Stato. \u00c8 questo concorso che mi ha costretto a \"mollare\". Non \u00e8 infatti concepibile che il capo della vigilanza invii al giudice penale denunce di reati dei quali \u00e8 egli stesso incriminato. Ed \u00e8 questa una soltanto fra le varie incompatibilit\u00e0 che quella disgraziata situazione faceva nascere. Penso che la Banca si sia \"ripresa\". Io ho ripiegato su attivit\u00e0 culturali. Ma quando il mattino, lontano dalla famiglia, guardo la mia vecchia faccia nello specchio, non provo una particolare gratitudine per il servizio che mi \u00e8 stato reso e per i suoi autori\u00bb.\nGiovanni Spadolini fu uno dei pochi uomini politici che continuarono a essere vicini a Paolo Baffi dopo le dimissioni da governatore. Nel 1981, in occasione della formazione del suo primo governo, Spadolini offr\u00ec a Baffi il Ministero del Tesoro. Baffi rifiut\u00f2, sottolineando la stranezza di quell'offerta \u00abdi un ministero chiave quando fino a ieri sono stato quasi sotto chiave\u00bb, e disse: \u00abNon potrei collaborare con coloro che in un modo o nell'altro hanno tollerato, favorito, l'infernale macchinazione volta a colpirmi\u00bb. Rifiut\u00f2 anche la candidatura a capolista nell'Italia del Nord per le elezioni del Parlamento europeo del 1984, che il PRI e il PLI, che in quell'occasione avevano presentato liste comuni, gli avevano offerto.\nIn una lettera del 10 aprile 1983 Spadolini rivolse a Baffi queste parole: \u00abIl primo nome che \u00e8 venuto in mente sia agli amici liberali sia a me, \u00e8 il Suo. Le rivolgo, quindi\u00a0\u2013 pur conoscendo bene tutta la Sua repugnanza, quanto comprensibile, per gli incarichi pubblici \u00a0\u2013 la proposta di studiare la possibilit\u00e0 di capeggiare la lista federalista nella circoscrizione del Nord-Ovest. L'occasione mi grata per rinnovarle, illustre Amico, i sensi della mia deferente stima\u00bb. Baffi rispose a stretto giro di posta, rimarcando di essere ormai \u00abfuori gioco da ogni missione pubblica e da ogni desiderio di incarichi pubblici\u00bb.\nCarlo Azeglio Ciampi, commemorandolo al Consiglio Superiore della Banca d'Italia il 21 settembre 1989, disse: \u00abPaolo Baffi si identifica con la storia della Banca d'Italia, a cui ha dato apporti preziosi di idee e di azioni per pi\u00f9 di mezzo secolo. Nel corso degli anni generazioni di funzionari della Banca d'Italia sono state al tempo stesso intimidite e stimolate da quella straordinaria combinazione di logica penetrante, cultura, forza morale che egli rappresentava. La sua sola presenza scoraggiava qualsiasi superficialit\u00e0. Direttamente o indirettamente attraverso il prestigio e l'esempio, ha contribuito pi\u00f9 di ogni altro alla formazione degli uomini della Banca. Baffi non era solo uno studioso acuto di cose economiche; in lui era vivo l'impegno di servire, con l'azione, il bene comune\u00bb e \u00abLa dignit\u00e0 di cui Paolo Baffi diede esempio ne ha innalzato la figura, ma farebbe torto all'elevatezza delle sue doti, alla vastit\u00e0 e molteplicit\u00e0 della sua opera, chi incentrasse su quella dolorosa vicenda la sua memoria\u00bb.\nOnorificenze.\nOnorificenze straniere.\nCommandeur de la Legion d'honneur, conferita dal Presidente della Repubblica francese nel 1955."}
{"id": "215893", "revid": "1345932", "url": "https://it.wikipedia.org/wiki?curid=215893", "title": "Gravidanza protratta", "text": "In medicina si definisce gravidanza protratta ogni gravidanza la cui durata superi le 42 settimane complete (294 giorni) contando a partire dal 1\u00ba giorno dell'ultima mestruazione regolare.\nClassificazione.\nEsistono due tipologie di gravidanza protratta:\nEpidemiologia.\nIn base alla definizione, la gravidanza protratta rappresenta il 10% di tutte le gravidanze che giungono a termine.\nEziologia e patogenesi.\nProbabilmente il meccanismo si ricollega ad anomalie dei fattori che determinano l'inizio del travaglio di parto.\nInoltre, in alcune donne si nota la tendenza al ripetersi di gravidanze protratte; similmente in alcune famiglie vi \u00e8 una frequenza particolarmente elevata del fenomeno, il che farebbe supporre l'esistenza di una predisposizione genetica.\n\u00c8 un fenomeno che pu\u00f2 verificarsi spontaneamente, soprattutto in donne con cicli mestruali irregolari o con tendenza all'amenorrea disfunzionale, oppure nei primi cicli mestruali che seguono un parto o un aborto o la sospensione di un trattamento anticoncezionale estroprogestinico. In questi casi l'ovulazione sovente non avviene attorno al 14\u00ba giorno del ciclo mestruale contando dal primo giorno dell'ultima mestruazione, bens\u00ec anche molto dopo.\nInfine non bisogna dimenticarsi che talvolta la donna non ricorda la data esatta dell'ultima mestruazione.\nAnatomia patologica.\nNella gravidanza biologicamente protratta sovente intervengono fenomeni di senescenza placentare, che favoriscono l'insorgere di sofferenza fetale subacuta o cronica, fino alla morte del feto. \u00c8 opportuno pertanto sorvegliare le condizioni del feto, se non insorge un travaglio spontaneo, gi\u00e0 a partire da 281- 286 giorni di amenorrea (40+1 settimane di gestazione), poich\u00e9 in un buon numero di casi tali fenomeni di senescenza placentare iniziano ben prima del 294\u00ba giorno di amenorrea (42 settimane). Inoltre spesso risulta impossibile distinguere la gravidanza biologicamente protratta da quella cronologicamente protratta, pertanto si \u00e8 obbligati a sottoporre a sorveglianza anche molti casi in cui l'abnorme durata della gestazione \u00e8 solo apparente.\nI fenomeni di senescenza placentare consistono in:\nInoltre, il peso della placenta a volte \u00e8 inferiore a quello normale di una gravidanza a termine, con larghe zone non funzionanti (infarti).\nLiquido amniotico.\nNella gravidanza biologicamente protratta si verifica spesso una notevole diminuzione del volume del liquido amniotico, che nei casi pi\u00f9 gravi pu\u00f2 essere ridotto a pochi cm3. In presenza di sofferenza fetale il liquido appare spesso tinto di meconio in modo pi\u00f9 o meno manifesto.\nAlla riduzione del volume di liquido amniotico molte volte si associa una riduzione della gelatina di Wharton che circonda i vasi del funicolo cosicch\u00e9 il funicolo ombelicale appare sottile. In queste circostanze la circolazione del sangue nei vasi funicolari incontra maggiori resistenze con sfavorevoli ripercussioni sul benessere del feto.\nClinica.\nNonostante ogni attenzione, immancabilmente si osservano singoli casi di morte fetale inspiegata, nel senso che la morte avviene a breve distanza dall'esecuzione di uno o pi\u00f9 accertamenti del benessere fetale, che avevano fornito risultati del tutto rassicuranti.\nFrequenza: 0,5- 1/: casi, per ora sembra non ulteriormente riducibile moltiplicando le visite e gli esami.\nIl nato da gravidanza biologicamente protratta sovente \u00e8 privo di vernice caseosa e di lanugine e presenta una pelle grinzosa, per la riduzione del tessuto adiposo sottocutaneo e della disidratazione.\nInoltre si riscontrano:\nQuesti neonati sono a maggior rischio di sviluppare pericolo di crisi ipoglicemiche accentuate nelle prime ore dopo la nascita, a causa della scarsit\u00e0 delle riserve di glicogeno epatico, dovute alla sofferenza fetale prolungata.\n\u00c8 da sottolineare, comunque sia, che in un discreto numero di casi, feto e placenta non presentano \"alcuna alterazione\", in tali casi la senescenza placentare non \u00e8 intervenuta e l'accrescimento del feto \u00e8 potuto continuare indisturbato per un tempo superiore al previsto.\nDiagnosi.\nLe problematiche insorgono a carico del feto, la madre non ne risente. Perci\u00f2 sar\u00e0 necessario monitorare le condizioni di benessere fetale e ci\u00f2 si attua tramite:\nTrattamento.\nLa terapia della gravidanza protratta consiste nella provocazione del parto.\n\u00c8 bene espletare il parto non molto oltre il 15\u00ba giorno di ritardo oltre il termine presunto di 280 giorni di et\u00e0 gestazionale. A tal punto, infatti, anche ammettendo di essersi sbagliati di 4 settimane nel calcolo dell'epoca presunta del parto, la gravidanza avrebbe raggiunto per lo meno le 37 settimane, inoltre conviene sempre espletare il parto senza attendere che compaiano i segni di iniziale compromissione del feto.\nLe modalit\u00e0 di espletamento del parto dipendono da una valutazione clinica complessiva del caso (parit\u00e0, et\u00e0, anamnesi ostetrica, esistenza di distocie del canale, sofferenza fetale, grado di sviluppo dimensionale fetale, presentazione fetale), anche se la constatazione di una grave sofferenza fetale gi\u00e0 prima dell'inizio del travaglio di parto (liquido amniotico tinto di meconio + alterazioni evidenti e ripetute dell'azione cardiaca fetale) \u00e8 da sola indicazione sufficiente all'esecuzione immediata del taglio cesareo."}
{"id": "215894", "revid": "43745044", "url": "https://it.wikipedia.org/wiki?curid=215894", "title": "Pittura a encausto", "text": ""}
{"id": "215899", "revid": "547992", "url": "https://it.wikipedia.org/wiki?curid=215899", "title": "Policleto", "text": "Fu una delle massime figure della scultura greca del periodo classico, dalla quale dipende gran parte della scultura greca del secolo successivo. Nessuna delle sue opere originali ci \u00e8 giunta e i suoi lavori sono conosciuti attraverso le numerose copie di et\u00e0 romana che testimoniano della fama e della fortuna che essi ebbero presso gli antichi. Nel \"Doriforo\" Policleto ha portato alle ultime conseguenze la secolare tradizione scultorea che lo aveva preceduto, portando a soluzione in particolar modo i problemi impostati nell'\"Efebo di Crizio\" e dagli scultori protoclassici, trasformandoli in una dottrina di valenza universale. Di questo lavoro di selezione e approfondimento di problematiche relative al movimento, al volume e all'equilibrio, Policleto ha voluto lasciare testimonianza scritta, attraverso un commento chiamato \"Canone\", di cui ci sono giunti due frammenti, in cui rendeva sistematiche le proporzioni e i rapporti numerici ideali del corpo umano.\nBiografia.\nFiglio di Motone, le fonti lo dicono generalmente nato ad Argo; solo Plinio il Vecchio, nel libro XXXIV della \"Naturalis historia\", seguendo Senocrate (scultore e scrittore appartenente alla scuola di Sicione) lo indica come sicionio. Allievo di Agelada di Argo, sembra essere stato autonomamente attivo nel Peloponneso a partire dal 465 a.C., principalmente nella creazione di statue per i vincitori dei giochi olimpici.\nDovette trasferirsi ad Atene come scultore gi\u00e0 noto nel decennio tra il 440 e il 430 a.C.; qui incontr\u00f2 Fidia, ne vide le opere e influenz\u00f2 a sua volta il collega con le sue. Per il periodo ateniese Plinio ricorda un ritratto dell'ingegnere militare di Pericle, Artemone, che aveva partecipato all'assedio di Samo nel 441-439 a.C. (Plutarco, \"Per.\", 27). Attorno al 435 a.C. \u00e8 datato il concorso per le statue di amazzoni da dedicare nel tempio di Artemide a Efeso di cui riferisce Plinio (\"Nat. hist.\" XXXIV, 53), al quale Policleto avrebbe partecipato insieme a Fidia, Cresila e altri due scultori. Un altro elemento cronologico pu\u00f2 essere tratto dal noto dialogo di Socrate con lo scultore Kleiton che viene solitamente identificato con Policleto (Senofonte, \"Memorabilia\", III, 10. 6-8).\nTra le opere attribuite a Policleto dalle fonti, quella collegata alla data pi\u00f9 recente \u00e8 l'\"Era\" crisoelefantina per l'Heraion di Argo ricostruito a causa di un incendio tra il 423 e il 400 a.C.; la statua \u00e8 ricordata come il capolavoro dello scultore, nata in diretta competizione con Fidia. Essa ci \u00e8 nota attraverso riproduzioni su monete argive di epoca antoniniana, le quali riconducono ad una possibile copia della testa conservata al British Museum, e tramite la descrizione di Pausania (II, 17); le sue dimensioni non sono note ma si ipotizza una altezza di 8 metri considerando le dimensioni del tempio. L'Era crisoelefantina, come altre opere datate all'ultimo venticinquennio del secolo, potrebbe in realt\u00e0 essere opera di Policleto II, un omonimo scultore, forse il nipote, attivo nella prima met\u00e0 del IV secolo a.C. Plinio non la nomina; essa sarebbe l'unica opera non bronzea di Policleto tra quelle ricordate dalle fonti.\nOpere.\nIl Canone di Policleto.\nDel trattato di Policleto ci sono giunti due frammenti, uno \u00e8 contenuto nella \"Belopoeica\" di Filone di Bisanzio ed \u00e8 relativo al sistema delle proporzioni con i suoi multipli e sottomultipli, il secondo \u00e8 il noto passo riportato da Plutarco (\"Quaestiones convivales\", II.3.2) e relativo alla difficolt\u00e0 di lavorazione della statua laddove il modello in argilla fosse stato portato alla perfezione. I due richiami di Galeno all'opera di Policleto rimandano anch'essi ai principi della simmetria e della bellezza del corpo umano che consisterebbe nel rapporto di alcune parti con le parti maggiori e delle parti con il tutto. Tutti i passaggi relativi al trattato di Policleto nella letteratura antica sono stati sottoposti ad esegesi dalla fine del XIX secolo; un passaggio studiato solo a partire dalla met\u00e0 del XX secolo, che non cita direttamente lo scultore, \u00e8 contenuto nei \"Moralia\" di Plutarco (I, 91).\nI tentativi effettuati per la ricostruzione del \"Canone\" di Policleto si scontrano con l'impossibilit\u00e0 di conoscere quali fossero i punti dai quali lo scultore partiva per l'applicazione del sistema (con l'eccezione parziale del braccio), e con la difficolt\u00e0 di studiarlo a partire dalla statua gi\u00e0 scolpita. Le copie di et\u00e0 romana, bench\u00e9 eseguite con la tecnica del riporto dei punti, con ogni probabilit\u00e0 venivano adattate al gusto dei contemporanei. Non vi \u00e8 garanzia che i pochi punti usati dai copisti romani fossero gli stessi usati nel sistema canonico di Policleto. Le copie giunte a noi sono da ritenersi copie di copie e le copie in bronzo in particolare solo raramente venivano create a partire dal calco dell'originale.\nStatuaria.\nDiscoforo.\nIl tipo chiamato \"Discoforo\", o portatore del disco, del quale esistono numerose repliche e varianti, \u00e8 stato attribuito a Policleto su base esclusivamente stilistica, non essendo menzionato dalle fonti letterarie. L'originale perduto viene solitamente datato al 465 a.C. circa. Nel \"Discoforo\" Policleto sembra gi\u00e0 aver avviato l'opera di selezione e perfezionamento della tradizione giunta sino a lui, ma la posa, la struttura del torso e la visione frontale richiamano opere di stile severo quali l'\"Apollo dell'omphalos\", suggerendo una datazione alta. Si nota nella disposizione degli arti la soluzione chiastica che caratterizzer\u00e0 tutte le opere successive di Policleto, ma \u00e8 ancora assente la chiarezza nell'alternarsi di tensione e rilassatezza nei muscoli del torso e le gambe non possiedono ancora la posa tipica con la sinistra arretrata. L'identificazione del tipo come un discoforo da parte di Carlo Anti (\"Monumenti policletei\", 1921) era stata suggerita inizialmente da una attaccatura alla coscia destra nella copia conservata al Museo Torlonia, ma una copia ritrovata a Efeso nel 1967 ha portato a dubitare che il giovane portasse originariamente un disco e ad ipotizzare anche in quest'opera giovanile la presenza di una lancia.\nCinisco di Mantinea.\nRicordato da Pausania (VI, 4, II), si tratta della statua di Cinisco di Mantinea, vincitore alla gara di pugilato tra fanciulli, tra il 464 e il 460 a.C. L'identificazione (effettuata per la prima volta da Maxime Collignon) con l'Efebo Westmacott (Londra, British Museum 1754), che si innesta perfettamente sulla base rinvenuta nel santuario di Olimpia, non \u00e8 concorde e l'efebo \u00e8 ritenuto da studi recenti non anteriore al 430 a.C., mentre la base, non firmata, \u00e8 databile epigraficamente al 470-450 a.C. Malgrado l'incertezza dell'identificazione, l'attribuzione del tipo dell'efebo a Policleto resta possibile.\nIl tipo dell'efebo abbassa la testa verso destra alzando il braccio corrispondente nell'atto forse di incoronarsi (\u00e8 l'ipotesi pi\u00f9 convincente sostenuta originariamente da H. Winnefeld; l'ipotesi relativa allo strigile \u00e8 di G. Hafner), lo stiramento dei pettorali provocato da questo movimento ritorner\u00e0 nell'opera tarda del \"Diadumeno\". Il peso si regge ora sulla gamba sinistra tesa, mentre la destra \u00e8 portata indietro. Nella testa il trattamento dei capelli si allontana dal tipo del \"Discoforo\" e si avvicina a quello del \"Doriforo\", le cui ciocche si dispongono ordinatamente a partire da un centro e divise sulla fronte.\nDoriforo.\nAl \"Doriforo\" le fonti si riferiscono come al \"canone\": in quest'opera Policleto sembra avesse trasferito il sistema di proporzioni descritto nel trattato. Il soggetto dell'opera non \u00e8 stato riconosciuto con certezza; la figura che Policleto ha commentato nel trattato poteva essere in origine un guerriero, un atleta o un eroe, mentre la possibilit\u00e0 che l'opera fosse un modello astratto, atto a rappresentare unicamente i principi artistici del suo creatore, in base a quanto affermato da Plinio, ossia che Policleto aveva voluto rappresentare l'arte stessa, implica la consapevole rappresentazione di un concetto astratto o di una figura simbolica, una tipologia ancora rara nel V secolo a.C., che sembra invece adattarsi alla mentalit\u00e0 ellenistica propria delle fonti di Plinio.\nLa replica ritenuta pi\u00f9 aderente al ritmo generale della composizione, anche per la sua completezza, \u00e8 quella del museo archeologico nazionale di Napoli (n. inv. 6011); un'altra replica presumibilmente fedele \u00e8 il torso in basalto degli Uffizi che permette una chiara lettura dei piani muscolari. Lo squilibrio derivante dall'unica gamba di carico determina il riequilibrarsi della figura in una serie di contrapposti e ritmi chiastici. Le accentuazioni muscolari con il loro alternarsi di tensione e rilassatezza concorrono nel suggerire il movimento fornendo allo stesso tempo una struttura ordinata e di impianto monumentale.\nEracle.\nDel 440 a.C. circa, e comunque posteriore, al \"Doriforo\" si ritiene l'Eracle, forse l'\"Herakles qui Romae\" ricordato da Plinio, identificato in diverse copie che mostrano una figura sinuosa dovuta allo scostamento dell'anca e con la mano sinistra appoggiata sul fianco e posteriormente, come mostrato dalla statuetta del Museo Barracco (n. inv. 109). Nuove ricerche ed esigenze vengono lette anche nel differente trattamento del volto e dei capelli.\nAmazzone ferita.\nSecondo la testimonianza di Plinio (XXXIV, 53), cinque artisti (Fidia, Policleto, Cresila, Cidone e Phradmon) parteciparono ad un concorso indetto dal santuario di Efeso con la creazione di statue di amazzoni bronzee le quali vennero in seguito esposte nel santuario stesso. I tentativi di attribuzione delle diverse tipologie scultoree identificate nelle copie di epoca romana non sono giunti ad esiti definitivi, mentre ancora si pone in dubbio l'esistenza storica del concorso e la stessa datazione degli originali al V secolo a.C. Nel tempo sono state attribuite a Policleto sia l'\"Amazzone di Sosikles\" (Roma, Musei Capitolini S651) sia l'\"Amazzone Lansdowne\" (repliche \"Sciarra\" - \"Berlino\" - \"New York\").\nDiadumeno.\n\u00c8 datato intorno al 430-425 a.C.; rappresenta Apollo o pi\u00f9 semplicemente un atleta che lega intorno alla propria fronte la fascia del vincitore (Atene, Museo archeologico nazionale 1826). La struttura \u00e8 simile a quella del \"Doriforo\", con la sottolineata demarcazione dei piani, ma le braccia sono scostate dal corpo e l'asse di quest'ultimo si trova al centro, tra le gambe, comportando un modellato pi\u00f9 sfuggente e una minore tensione tra le parti contrapposte. Questi aspetti che sembrano mostrare un'attenzione maggiore alla morbidezza del modellato, fanno seguito all'esperienza ateniese e comportano un allontanamento di Policleto dagli aspetti pi\u00f9 cerebrali del suo lavoro. Con quest'opera egli apre alle questioni sulle quali si impegneranno gli artisti del IV secolo a.C., legate al colorismo delle superfici, ma soprattutto al \u00abritmo chiastico, inteso non soltanto come espressione di forze contrapposte, ma come equilibrio anche instabile che ha il suo rapporto con l'esterno\u00bb.\nScuola policletea.\nUn elenco degli allievi di Policleto viene riportato da Plinio ed una cospicua serie di basi firmate, proveniente dai santuari di Delfi e Olimpia, ne conferma la storicit\u00e0. La prima fase della scuola \u00e8 inoltre testimoniata dalla base del noto donario di Delfi, fatto erigere dagli spartani per la vittoria di Lisandro sugli ateniesi nel 405 a.C., opera alla quale collaborarono diversi scultori appartenenti alla scuola policletea di prima generazione. La scuola policletea prosegu\u00ec infatti lungo tre generazioni di bronzisti giungendo sino all'et\u00e0 di Lisippo. All'interno della scuola le personalit\u00e0 isolabili e descrivibili sono poche e tra queste soprattutto la figura di Naucide, allievo di prima generazione e contemporaneo di Periklitos, Athenodoros, Dameas (di Kleitor in Arcadia), Patrokles e Kanachos. Alla seconda generazione appartengono quegli allievi fioriti intorno al 380-370 a.C.: Antifane, Policleto II, Alipo, Daidalos. Quest'ultimo come Naucide stempera gli aspetti strutturali policletei in figure allungate e dotate di maggiore umanit\u00e0. Infine, fioriti alla met\u00e0 del IV secolo a.C. si ricordano Kleon e Policleto III.\nL'influsso di Policleto sulla scuola attica fu denso di conseguenze contribuendo a rendere pi\u00f9 sfumate le distinzioni tra le due grandi tradizioni della scultura greca, quella attica appunto e quella peloponnesiaca; n\u00e9 Skopas n\u00e9 Prassitele poterono prescindere dall'opera del grande maestro di Argo."}
{"id": "215901", "revid": "1318658", "url": "https://it.wikipedia.org/wiki?curid=215901", "title": "Generatore elettrico", "text": "In elettrotecnica un generatore elettrico \u00e8 un dispositivo elettrico atto a produrre energia elettrica a partire da diverse forme energetiche quali energia meccanica, energia chimica, energia luminosa e energia termica.\nGeneratori a induzione.\nSi basano sulla induzione elettromagnetica di corrente elettrica in un circuito per effetto della legge di Faraday e sono i pi\u00f9 importanti in termini di produzione di energia elettrica, nella categoria si ha dinamo, per la produzione di corrente continua, e l'alternatore, in grado di generare corrente alternata.\nSono stati comunque provati eventi di generazione elettrica a partire dal moto di un conduttore elettrico in un campo magnetico in condizioni del tutto peculiari, tra questi si ricorda l'esperimento del \"sistema di satelliti al guinzaglio\", o \"Tethered Satellite System\".\nGeneratori elettrochimici.\nQuando l'elettricit\u00e0 \u00e8 prodotta da una reazione di ossidoriduzione si ha un generatore elettrochimico e I pi\u00f9 comuni sono le pile e la Cella a combustibile. le prime funzionano con soluzioni saline mentre le seconde con idrogeno ed ossigeno\nAltri tipi di generatori.\nNelle altre tecnologie in genere la potenza prodotta \u00e8 inferiore e il costo dell'energia prodotta da sistemi diversi \u00e8 superiore a quello ottenibile da generatori elettrodinamici, per questo motivo le applicazioni di altri tipi di tecnologie sono limitate ad alcuni settori di nicchia.\nGeneratori a radioisotopi.\nLa generazione nel generatore termoelettrico a radioisotopi \u00e8 basata su decadimenti di un Isotopo radioattivo questo produce emissione di particelle e calore. La produzione di elettricit\u00e0 pu\u00f2 essere ottenuta direttamente dallo spostamento delle particelle elettricamente cariche, oppure indirettamente a partire dal calore prodotto dai decadimenti.\nGeneratori a differenza termica.\nLa produzione di elettricit\u00e0 \u00e8 ottenuta a partire da una differenza di temperatura tra due superfici per effetto Seebeck, il sistema pu\u00f2 sfruttare, sia pure con rendimenti modesti, qualunque dislivello termico.\nGeneratori fotovoltaici.\nIl pannello fotovoltaico \u00e8 in grado di convertire direttamente la radiazione luminosa in energia elettrica ed \u00e8 conveniente in zone con ottimo irraggiamento solare, sfruttando l'effetto fotoelettrico.\nGeneratori a piezoelettricit\u00e0.\nI generatori a piezoelettricit\u00e0 sfruttano la propriet\u00e0 di particolari cristalli (tormaline) di produrre una differenza di potenziale se sottoposti a compressione. Il fenomeno \u00e8 sfruttato in alcuni tipi di accendigas da cucina da molti decenni, ma recentemente i primi pulsanti di pressione per lanciare un comando funzionanti senza bisogono di una pila all'interno, applicati in interruttori di casa.\nGeneratori a piroelettricit\u00e0.\nI generatori a piroelettricit\u00e0 sfruttano la propriet\u00e0 di taluni cristalli (tormaline) di generare una differenza di potenziale sulle due facce opposte, se sottoposti a un aumento di temperatura.\nGenerazione elettrica ideale.\nNello studio teorico dei fenomeni elettrici si considerano i generatori come ideali. Un generatore ideale \u00e8 in grado di produrre qualunque tensione e corrente senza alcun limite ed \u00e8 privo di resistenza elettrica interna. Il valore di tensione elettrica generato \u00e8 indipendente dal carico applicato.\nNella realt\u00e0 non esistono generatori ideali, poich\u00e9 qualunque dispositivo ha una sua resistenza interna intrinseca, inoltre \u00e8 in grado di generare tensione e corrente solo entro determinati limiti.\nUn generatore reale di tensione elettrica pu\u00f2 essere rappresentato come un generatore ideale di tensione con esplicitata in serie la resistenza elettrica interna, mentre il generatore reale di corrente pu\u00f2 essere rappresentato come un generatore ideale di corrente con in parallelo la resistenza interna.\nIn teoria, qualora un circuito comprendente un generatore ideale di corrente venga aperto, la tensione in uscita dovrebbe salire all'infinito. Nei generatori reali esiste per\u00f2 un valore limite di tensione oltre il quale la corrente crolla a zero. Dal punto di vista teorico, nella rappresentazione teorica del generatore reale la corrente in uscita dal generatore ideale si chiude sulla resistenza interna.\nGenerazione in corrente o in tensione.\nLa generazione elettrica pu\u00f2 essere condotta in maniera da rendere stabili in uscita la tensione elettrica (differenza di potenziale ai capi dei conduttori), o la corrente elettrica (flusso di corrente nel conduttore). Quindi concettualmente esistono due tipi di generatori elettrici:\nIl generatore di tensione produce una tensione elettrica definita e costante (o comunque con andamento prefissato in funzione del tempo). Il variare del carico applicato comporta una variazione della corrente uscente dal generatore secondo quanto previsto dalla legge di Ohm. \nIl generatore di corrente produce una corrente elettrica definita, e al variare del carico varia la tensione in uscita dal generatore in modo che, per effetto della legge di Ohm la corrente si mantenga al valore corretto."}
{"id": "215902", "revid": "1305772", "url": "https://it.wikipedia.org/wiki?curid=215902", "title": "Generatore", "text": "Generatore \u00e8 un termine con diversi significati a seconda del contesto:"}
{"id": "215903", "revid": "1610933", "url": "https://it.wikipedia.org/wiki?curid=215903", "title": "Albanella minore", "text": ""}
{"id": "215904", "revid": "1573940", "url": "https://it.wikipedia.org/wiki?curid=215904", "title": "Circus pygargus", "text": "Lalbanella minore (Circus pygargus ()) \u00e8 un uccello rapace della famiglia degli Accipitridi diffuso in una fascia di territorio che dall'Europa occidentale e dall'Africa nord-occidentale giunge fino all'Asia centrale.\nDescrizione.\nDimensioni.\nMisura 39-49 cm di lunghezza, per un peso di 227-305 g nel maschio e di 254-445 g nella femmina; l'apertura alare \u00e8 di 102-123 cm.\nAspetto.\nL'albanella minore \u00e8 la pi\u00f9 piccola e la pi\u00f9 gracile delle quattro albanelle europee. Ha una sagoma pi\u00f9 snella e pi\u00f9 affusolata di quella dell'albanella reale o del falco di palude. Il maschio e la femmina sono completamente diversi. Il maschio \u00e8 caratterizzato da un piumaggio grigio cenere, pi\u00f9 scuro di quello dell'albanella reale. In volo, visto dal basso, \u00e8 possibile distinguere due bande nere sotto le secondarie, mentre dall'alto ne \u00e8 visibile solo una. Diversamente dall'albanella reale, l'estremit\u00e0 dell'ala \u00e8 completamente nera. La femmina o l'immaturo hanno parti inferiori di colore rossiccio brillante e parti superiori di colore bruno-rossastro striato di nero. Il groppone \u00e8 bianco e la coda \u00e8 attraversata da numerose bande trasversali. A causa delle somiglianze nell'aspetto, \u00e8 possibile confonderli con la femmina o l'immaturo dell'albanella reale.\nVoce.\nGeneralmente silenziosa, ha un richiamo nuziale rapido, sonoro e ripetuto \"yik-yik\" dai toni alti.\nBiologia.\n\u00c8 un uccello migratore, che arriva nei terreni di nidificazione in aprile e riparte in agosto-settembre per andare a trascorrere l'inverno nell'Africa a sud del Sahara o nell'Asia meridionale. Caccia alla posta o volando ad altezza molto bassa. A 2 o 3 metri dal suolo, sorvola i campi e i fossi in lunghe planate silenziose. Il successo delle sue cacce dipende essenzialmente dalla sua capacit\u00e0 di sorprendere la preda. Creatura socievole, l'albanella a volte nidifica in colonie libere e stabilisce dormitori che possono comprendere diverse decine di uccelli.\nVolo.\nVirtuosa delle acrobazie, la coppia si rende particolarmente evidente per le sue parate nuziali nel corso delle quali esegue lunghe planate che terminano con una caduta in avvitamento. Non ha inoltre praticamente eguali nell'abilit\u00e0 di scambiarsi le prede in volo. \u00c8 il rapace dotato del carico alare pi\u00f9 basso, di appena 0,2 g/cm\u00b2.\nAlimentazione.\nDate le sue modeste dimensioni, l'albanella minore si nutre principalmente di micromammiferi (arvicole, topi selvatici), ma anche di quei passeriformi che hanno l'abitudine di trascorrere il loro tempo a terra quali le allodole, zigoli e ballerine. In effetti, l'albanella non insegue le sue prede e quelle che riescono ad avere riflessi cos\u00ec rapidi da spiccare il volo hanno in genere salva la vita. Anche rettili (lucertole, orbettini e giovani colubri) e insetti di grossa taglia (cavallette, grilli, maggiolini, carabi) costituiscono una parte significativa della sua dieta. In rare occasioni, se ne ha la possibilit\u00e0, pu\u00f2 spingersi ad assalire prede di dimensioni pi\u00f9 grandi come pernici, fagiani, conigli e persino lepri.\nRiproduzione.\nLe coppie si formano quando gli uccelli raggiungono l'et\u00e0 di 2 o 3 anni. Questo legame si protrae generalmente per l'intera durata della loro vita, anche se possono verificarsi alcuni casi di poligamia o di cambio di \"partner\". Questa specie esegue una parata nuziale abbastanza complessa e simile a quella del falco di palude. Entrambi gli uccelli volano insieme fino a raggiungere altitudini molto elevate creando una serie di cerchi nel cielo. I due \"partner\" si scambiano il nutrimento, effettuano dei \"tonneaux\", dei giri della morte e ogni sorta di acrobazie, spesso con gli artigli ben divaricati. Il nido, spesso di piccole dimensioni, \u00e8 costruito sul terreno tra la vegetazione erbacea, il che spiega perch\u00e9 molte nidiate sono minacciate al momento della mietitura. In maggio-giugno, la femmina depone da 3 a 5 uova la cui incubazione dura tra 28 e 35 giorni. Le giovani albanelle lasciano il nido camminando dopo 3 settimane, ma l'involo ha luogo solo dopo 35 o 40 giorni.\nDistribuzione e habitat.\nNon ha un tipo di \"habitat\" prediletto. \u00c8 possibile trovarla in zone umide, come paludi, \"polder\" e torbiere, ma si osserva principalmente in paesaggi aperti come steppe, brughiere, praterie, campi di cereali e di graminacee dove trova condizioni pi\u00f9 favorevoli per la nidificazione e la caccia. Durante la stagione di nidificazione, l'albanella minore \u00e8 presente in quasi tutta l'Europa (fatta eccezione per la Scandinavia e parte dell'Europa centrale). Il suo areale prosegue attraverso la Russia, il Kazakistan e la Siberia occidentale, fino al fiume Enisej.\nConservazione.\nLa specie \u00e8 diminuita drasticamente negli ultimi anni. Le cause principali di questo declino sono la distruzione dei nidi provocata dalle opere di raccolta dei cereali, la caccia e la scomparsa degli \"habitat\". Questa specie \u00e8 abituata a costruire nidi tra le colture, ma i raccolti precoci, resi possibili grazie alla modernizzazione dell'agricoltura, fanno s\u00ec che la mietitura avvenga quando i giovani non hanno ancora lasciato il nido."}
{"id": "215911", "revid": "305248", "url": "https://it.wikipedia.org/wiki?curid=215911", "title": "Verme delle sabbie", "text": "Il verme delle sabbie \u00e8 una creatura fantastica appartenente al \"Ciclo di Dune\" di Frank Herbert.\nSecondo lEnciclopedia di Dune\", il suo nome scientifico \u00e8 \"Geonemotodium arraknis\" (anche \"Shaihuludata gigantica\"), malgrado questo sia oggetto di discussione. Tra i Fremen di Arrakis \u00e8 conosciuto anche con il nome di Shai-Hulud\"', dall'arabo \"cosa eterna\". I Fremen considerano i vermi manifestazioni di Dio, perci\u00f2 nel corso degli anni sono stati introdotti numerosi titoli quali il Creatore, \"Old Man of the Desert\" (\"Vecchio del deserto\"), \"Old Father Eternity\" (\"Vecchio padre eternit\u00e0\") e \"Grandfather of the Desert\" (\"Nonno del deserto\").\nBiologia.\nL'organismo del verme delle sabbie ha una struttura segmentaria simile agli anellidi terrestri anche se probabilmente dovuta solo ad un'evoluzione convergente e come ogni anellide terrestre, ogni segmento \u00e8 dotato di un proprio sistema nervoso.\nUn verme pu\u00f2 raggiungere lunghezze di centinaia di metri e decine di metri di diametro con un rapporto di 10:1 fra i due valori. Il pi\u00f9 grande verme ufficialmente osservato aveva una lunghezza di 400 metri, ma Paul Atreides ne incontra uno lungo ben tre chilometri. L'intera bocca \u00e8 ricoperta da migliaia di piccoli denti, composti di una sostanza cristallina di eccezionale durezza, con la funzione principale di triturare le rocce che il verme ingerisce.\nViene descritto come \"incredibilmente resistente\" e un verme pu\u00f2 essere ucciso solamente tramite folgorazione di tutte le sue parti, da un altro verme o da esposizione ad un grosso quantitativo d'acqua (velenosa per un verme adulto). Nel primo libro \u00e8 suggerito che anche un'esplosione atomica sarebbe in grado di ucciderne uno. Il verme delle sabbie \u00e8 immune al calore anche estremo. Si sa che un verme pu\u00f2 assorbire anche il colpo diretto di un'arma laser senza danni, mentre il calore sviluppato dal laser viene convertito in grandi quantit\u00e0 di ossigeno.\nL'alimentazione del verme \u00e8 costituita principalmente da composti inorganici contenuti nella sabbia e nelle rocce, massa pre-spezia e sandplankton, piccoli organismi che vivono sulla superficie desertica di Arrakis, in maniera molto simile al plancton dei mari terrestri.\nIl metabolismo del verme ha tre principali prodotti di scarto. Il primo \u00e8 l'ossigeno, prodotto dal processo chimico che consente al verme di smaltire il calore in eccesso. Il secondo \u00e8 la sabbia prodotta dal consumo delle rocce ingerite dal verme. Il terzo, e pi\u00f9 importante dal punto di vista umano, \u00e8 la spezia \"Melange\", prodotta principalmente dalla forma larvale del verme. Non ci sono prove che il verme adulto sia in grado di produrre la spezia.\nHabitat.\nIl verme delle sabbie si trova soltanto sul pianeta Arrakis, qualsiasi tentativo di introdurlo su altri pianeti \u00e8 fallito. A causa dell'effetto altamente tossico dell'acqua, la creatura necessita di un clima estremamente arido e con una bassissima percentuale di umidit\u00e0 atmosferica, quale solo un deserto di dimensioni planetarie pu\u00f2 offrire.\nComportamento.\nIl verme delle sabbie \u00e8 una creatura solitaria dotata di uno spiccato istinto territoriale. Trascorre la maggior parte del tempo immerso nella sabbia dalla quale emerge di rado, principalmente per attaccare. Durante il moto, assorbe grandi quantit\u00e0 di roccia e sabbia, che filtra per le sostanze nutritive che contengono, tali sostanze sono comunemente chiamate \"plancton delle sabbie\".\nIl verme \u00e8 attratto da vibrazioni ritmiche, che \u00e8 in grado di percepire a grandi distanze; per questa ragione spostarsi sulla superficie di Arrakis a piedi o su veicoli di terra \u00e8 estremamente pericoloso. Il verme, infatti, pu\u00f2 raggiungere velocit\u00e0 elevate ed \u00e8 in grado di distruggere veicoli anche molto grandi come le mietitrici (\"harvester\") usate per raccogliere la spezia.\nLa presenza di uno scudo prodotto da un generatore Holtzman tende ad attirare i vermi e a suscitare in loro istinti omicidi. Per questo motivo il trasporto di uno scudo nel deserto, usato come personale difesa, \u00e8 estremamente sconsigliato.\nCiclo vitale.\nIl verme delle sabbie inizia la sua vita sotto forma di larva comunemente chiamata trota della sabbia (\"Piccolo Creatore\" per i Fremen). Queste creature sono lunghe pochi centimetri e si trovano numerosissime nelle sabbie di Arrakis. Oltre a generare i vermi adulti le larve svolgono un fondamentale ruolo ecologico nel creare un habitat adatto a questa forma di vita, ruolo che svolgono con tale efficienza da essere in grado addirittura di alterare l'ecosistema di un intero pianeta privandolo di ogni traccia d'acqua.\nQuando le trote della sabbia percepiscono la presenza di accumuli d'acqua, vi si radunano e si uniscono a formare una sorta di contenitore organico che isoli il liquido dall'ambiente circostante. A quel punto iniziano un processo chimico per trasformare l'acqua in una \"massa pre-spezia\", una sostanza di cui i vermi adulti possono nutrirsi. Il processo genera un accumulo di ossido di carbonio che porta ad un'esplosione della massa spargendo in superficie acqua e melange. L'acqua rimasta evapora, lasciando vaste superfici di sabbia coperte di spezia asciutta. La maggior parte delle trote muore nell'esplosione, ma le poche sopravvissute si uniscono a formare delle cisti dalle quali emergono dopo alcuni anni nella forma di piccoli vermi di sabbia.\nRelazioni con gli uomini.\nIl verme delle sabbie \u00e8 una creatura estremamente pericolosa per un viaggiatore del deserto, data la sua aggressivit\u00e0, la sua enorme mole e la sua immunit\u00e0 a quasi qualsiasi arma. Nonostante il verme non si nutra abitualmente di esseri umani (che gli sarebbero comunque tossici dato l'elevato contenuto di acqua), esso attacca istintivamente ogni fonte di rumori ritmici come quelli prodotti da un uomo che cammina; ci\u00f2 rende molto pericoloso avventurarsi nei deserti di Arrakis a piedi.\nFanno eccezione a questa regola i Fremen, che hanno sviluppato una particolare relazione con i vermi. Per prima cosa essi hanno imparato ad evitare gli attacchi imitando l'andatura irregolare degli animali del deserto. Hanno inoltre sviluppato uno strumento chiamato \"martellatore\", una sorta di bastone dotato di una estremit\u00e0 appuntita per essere piantato nella sabbia e di un dispositivo che genera una vibrazione ritmica. Questo strumento viene usato come diversivo o come esca per attirare un verme in un luogo desiderato. La ragione di ci\u00f2 \u00e8 che i Fremen hanno sviluppato una tecnica nota solo ad essi per usare i vermi come mezzo di trasporto. Ci\u00f2 conferisce a questa popolazione una mobilit\u00e0 che ha assicurato loro un vantaggio su molti nemici, principalmente gli Harkonnen che non ne hanno mai sospettato l'esistenza.\nPer cavalcare un verme prima di tutto si usa un martellatore per attirarne uno, poi il Fremen lascia che gli passi a breve distanza (questa \u00e8 la parte pi\u00f9 delicata, se il Fremen non calcola perfettamente la distanza pu\u00f2 mancare il verme o esserne travolto) e aggancia uno dei segmenti della corazza del verme con uno speciale gancio detto \"amo per creatori\". A questo punto si usa il gancio per sollevare un lembo del segmento esponendo la delicata pelle sottostante. Per evitare il contatto con la sabbia abrasiva, il verme istintivamente ruota su s\u00e9 stesso portando la parte esposta verso l'alto, trascinando cos\u00ec il suo cavaliere sul \"dorso\". Finch\u00e9 il cavaliere mantiene sollevato il segmento con il gancio, il verme rimarr\u00e0 in superficie, inoltre sollevando altri lembi lungo la circonferenza del verme \u00e8 possibile farlo ruotare, guidandone la direzione. A questo punto altri Fremen possono agganciarsi al verme con la stessa tecnica e viaggiare su di esso, aiutando nel \"pilotare\" l'animale sollevando altri segmenti di corazza o colpendogli la coda per aumentare la velocit\u00e0. Inoltre sono state sviluppate delle strutture che possono essere agganciate al verme per permettere di viaggiare anche a coloro che non hanno l'agilit\u00e0 necessaria per usare i ganci, come gli anziani e i feriti. Un verme pu\u00f2 essere cavalcato per circa mezza giornata, durante la quale pu\u00f2 percorrere diverse centinaia di miglia, dopodich\u00e9 si ferma esausto e rimane immobile finch\u00e9 non viene liberato dai ganci, per poi seppellirsi nella sabbia a riposare.\nCavalcare il verme \u00e8 per i Fremen anche un importante rito di iniziazione per i giovani.\nI vermi furono usati a scopo militare da Paul Muad'Dib come trasporto truppe nell'attacco alla citt\u00e0 di Arrakeen, durante l'omonima battaglia contro le truppe imperiali.\nI Fremen impiegano i denti cristallini dei vermi per ricavarne un pugnale chiamato \"cryss\". Di eccezionale qualit\u00e0, il cryss \u00e8 l'arma preferita da questo popolo, nonch\u00e9 un elemento fondamentale per molti dei suoi rituali. Un pugnale cryss, una volta sfoderato, non pu\u00f2 essere riposto senza avere bevuto il sangue di un nemico. Una particolare versione di questi coltelli richiede la costante esposizione al campo elettromagnetico di un essere vivente senza la quale si decompone rapidamente. Un pugnale cryss di questo tipo \u00e8 la propriet\u00e0 pi\u00f9 preziosa del suo possessore.\nLa preghiera che i Fremen recitano all'apparizione di un verme: \"Benedetto sia il Creatore e la Sua acqua. Benedetta sia la Sua venuta e la Sua partenza. Possa il Suo passaggio purificare il mondo. Possa Egli conservare il mondo per il Suo popolo. Benedetto sia Shai-hulud\".\nInfluenza culturale.\nI Shai Hulud sono un gruppo musicale hardcore punk statunitense, il cui nome \u00e8 un riferimento ai vermi giganti delle sabbie di \"Dune\"."}
{"id": "215916", "revid": "1884099", "url": "https://it.wikipedia.org/wiki?curid=215916", "title": "Pan paniscus", "text": "Il bonobo (\"Pan paniscus\" ), storicamente noto anche come scimpanz\u00e9 pigmeo o scimpanz\u00e9 nano, \u00e8 un primate della famiglia degli ominidi, appartenente insieme allo scimpanz\u00e9 comune (\"Pan troglodytes\") al genere \"Pan\". Sebbene sia una specie distinta, a volte si usa il termine scimpanz\u00e9 per riferirsi anche al bonobo. Bonobo e scimpanz\u00e9 formano la sottotrib\u00f9 Panina (composta interamente dal genere \"Pan\") e sono chiamati collettivamente \"panin\".\nIl bonobo si distingue dallo scimpanz\u00e9 per le gambe relativamente lunghe, le labbra rosa, il viso scuro, il mantenimento del ciuffo della coda fino all'et\u00e0 adulta e per i ciuffi di peli sulla sommit\u00e0 della testa. Il bonobo si trova in un'area di 500.000 km\u00b2 (190.000 sq mi) del bacino del fiume Congo, nella Repubblica Democratica del Congo, Africa centrale. La specie \u00e8 onnivora e abita le foreste primarie e secondarie, comprese le foreste palustri stagionalmente inondate. A causa dell'instabilit\u00e0 politica nella regione e della timidezza dei bonobo, sono state svolte poche ricerche sul campo per osservare la specie nel suo habitat naturale.\nInsieme allo scimpanz\u00e9 comune, il bonobo \u00e8 la specie esistente evolutivamente pi\u00f9 vicina agli umani. \u00c8 stata riconosciuta come specie distinta dallo scimpanz\u00e9 comune nel 1933 e studi genetici successivi hanno confermato tale classificazione tassonomica, stimando una differenza pari allo 0,3% tra i patrimoni genetici delle due specie. Poich\u00e9 esse non sono abili nuotatrici, la formazione del fiume Congo, circa 1,5\u20132 milioni di anni fa, ha probabilmente diviso in due popolazioni il loro ultimo antenato comune, portando alla speciazione del bonobo a sud del fiume e dello scimpanz\u00e9 comune a nord.\nNon ci sono dati precisi sulla popolazione dei bonobo, ma la stima \u00e8 compresa tra i 29.500 e i 50.000 individui. La specie \u00e8 elencata come in pericolo nella Lista Rossa IUCN, ed \u00e8 minacciata dalla distruzione dell'habitat e la crescita della popolazione umana nell'area, sebbene il bracconaggio commerciale sia la minaccia pi\u00f9 pesante per questi animali. I bonobo vivono tipicamente 40 anni in cattivit\u00e0; la loro durata vitale in natura \u00e8 sconosciuta, ma quasi certamente \u00e8 molto pi\u00f9 breve.\nEtimologia.\nNonostante la specie venga talvolta riferita come \"scimpanz\u00e9 pigmeo\", il bonobo non \u00e8 particolarmente pi\u00f9 piccolo rispetto allo scimpanz\u00e9 comune, ad eccezione della testa. L'appellativo \"pigmeo\" \u00e8 attribuibile ad Ernst Schwarz, che ha classificato la specie sulla base di un cranio di bonobo precedentemente ed erroneamente etichettato come un giovane scimpanz\u00e9, notando le sue dimensioni ridotte rispetto ai crani di scimpanz\u00e9.\nIl nome \"bonobo\" apparve per la prima volta nel 1954, quando lo zoologo austriaco Eduard Paul Tratz e il biologo tedesco Heinz Heck lo proposero come nuovo nome generico per gli scimpanz\u00e9 pigmei. Si pensa che il nome derivi da un errore di ortografia su una cassa di spedizione dalla citt\u00e0 di Bolobo sul fiume Congo vicino al luogo da cui furono raccolti i primi esemplari di bonobo negli anni '20.\nDescrizione.\nIl bonobo \u00e8 comunemente considerato pi\u00f9 piccolo e gracile dello scimpanz\u00e9 comune. Sebbene i grandi scimpanz\u00e9 maschi possano superare qualsiasi bonobo in massa e peso, le due specie in realt\u00e0 si sovrappongono ampiamente nelle dimensioni corporee. Le femmine sono un po' pi\u00f9 piccole dei maschi adulti e, come gli scimpanz\u00e9, i maschi presentano canini ben sviluppati. La massa corporea nei maschi varia da 34 a 60 kg (da 75 a 132 libbre), contro una media di 30 kg (66 libbre) per le femmine. La lunghezza totale dei bonobo (dalla punta del naso alla groppa mentre sono a quattro zampe) \u00e8 compresa tra i 70 e gli 83 centimetri (da 28 a 33 pollici). Quando i bonobo adulti e gli scimpanz\u00e9 si sollevano sulle gambe in posizione eretta, possono entrambi raggiungere un'altezza di 115 centimetri (45 pollici).\nLa testa del bonobo \u00e8 relativamente pi\u00f9 piccola di quella dello scimpanz\u00e9 comune con arcate sopracciliari meno prominenti sopra gli occhi. I bonobo hanno la faccia nera con labbra rosa, orecchie piccole coperte dalla peluria della testa, narici larghe e lunghi capelli sulla testa che si separano sulla linea mediana del cranio. Il mantello \u00e8 nero, con peli lunghi e sottili, talvolta con una zona bianca che tende a scomparire nell'et\u00e0 adulta. In et\u00e0 avanzata si possono manifestare calvizie. Le femmine hanno seni leggermente pi\u00f9 prominenti, in contrasto con i seni piatti di altre scimmie, sebbene non cos\u00ec prominenti come quelli degli umani. Rispetto allo scimpanz\u00e9 comune il bonobo presenta un torso pi\u00f9 snello, spalle strette, collo sottile e gambe pi\u00f9 lunghe. I bonobo hanno arti superiori pi\u00f9 corti e arti inferiori pi\u00f9 lunghi e pi\u00f9 pesanti, quest'ultima caratteristica dovuta al maggiore sviluppo muscolare.\nI bonobo hanno abitudini sia terrestri che arboricole. La maggior parte della locomozione a terra \u00e8 caratterizzata da una camminata quadrupede appoggiando il peso del corpo sulle nocche. Questi animali sono in grado di camminare in posizione eretta, sebbene l'andatura bipede sia estremamente rara, rappresentando meno dell'1% della locomozione terrestre in natura, sebbene in cattivit\u00e0 ci sia un'ampia variazione. L'andatura bipede in cattivit\u00e0, \u00e8 stata osservata dal 3,9% a quasi il 19%, a seconda delle circostanze. Queste caratteristiche fisiche e la loro postura conferiscono al bonobo un aspetto pi\u00f9 simile a quello degli umani, rispetto allo scimpanz\u00e9 comune. Il bonobo ha anche tratti del viso altamente individuali, proprio come gli esseri umani, in modo che un individuo possa apparire significativamente diverso da un altro, una caratteristica adattatasi per il riconoscimento facciale visivo e per l'interazione sociale.\nL'analisi multivariata ha dimostrato che i bonobo sono pi\u00f9 neotenizzati degli scimpanz\u00e9, tenendo conto di caratteristiche come la lunghezza del tronco, proporzionalmente pi\u00f9 allungata nei bonobo e le dimensioni ridotte del cranio. Altri ricercatori hanno contestato questa conclusione. Uno studio del 2006 sulle performance nel salto, effettuato su otto esemplari di bonobo in cattivit\u00e0, indica che i muscoli di queste scimmie antropomorfe sono notevolmente pi\u00f9 potenti di quelli degli esseri umani odierni, probabilmente a causa di differenze fisiologiche del tessuto muscolare stesso.\nBiologia.\nAlimentazione.\nI bonobo hanno tendenze pi\u00f9 arboree rispetto agli scimpanz\u00e9. Sono frugivori-onnivori; il 57% della loro dieta \u00e8 composta da frutta, integrando nella loro dieta anche foglie, miele, uova, e insetti, oltre alla carne di piccoli vertebrati, come anomaluridi, scoiattoli volanti, cefalofi, e talvolta anche altre scimmie. I vegetali forniscono la maggior parte dell'apporto di nutrienti, comprese le proteine, mentre il restante fabbisogno proteico viene soddisfatto dalle proteine di origine animale. Rispetto agli scimpanz\u00e9 tendono a nutrirsi con maggiore frequenza di piante erbacee.\nNel 2008, \u00e8 stato riportato anche un caso di cannibalismo, ai danni di un cucciolo morto, un evento che \u00e8 ritenuto molto raro tra i bonobo, ma pi\u00f9 conosciuto tra gli scimpanz\u00e9.\nDiversamente dagli scimpanz\u00e9 i bonobo in natura non utilizzano strategie sofisticate per nutrirsi, mentre quelli in cattivit\u00e0 mostrano una buona abilit\u00e0 nell'utilizzo di utensili vari.\nLocomozione.\nQuando sono a terra i bonobo si comportano di preferenza da quadrupedi, usando le nocche delle mani come punto di appoggio per gli arti anteriori, similmente a scimpanz\u00e9 e gorilla. La maggior parte degli spostamenti su lunga distanza vengono effettuati sul terreno, usando normalmente quattro punti d'appoggio e passando a tre o due punti nel caso si stia trasportando un oggetto. Sebbene alcuni esemplari in cattivit\u00e0 abbiano mostrato una tendenza al bipedismo superiore a quella degli altri primati, osservazioni eseguite su esemplari in natura tendono a ridimensionare la propensione dei bonobo alla locomozione bipede. Possiedono una muscolatura notevolmente sviluppata rispetto alle loro dimensioni.\nLa progressione arborea viene utilizzata principalmente per percorrere brevi distanze o per fuggire da eventuali pericoli. Si sono osservati i bonobo percorrere interamente sugli alberi fino ad 1\u00a0km per raggiungere fonti di cibo. Tra i rami i bonobo possono effettuare spostamenti orizzontali attraverso un tipo di locomozione che sfrutta tutti e quattro gli arti o una forma nella quale alternano i soli arti superiori dondolandosi da un ramo all'altro. Se necessario possono effettuare brevi salti.\nOrganizzazione sociale e abitudini.\nI bonobo si raggruppano in popolazioni solitamente composte da 30-80 individui, che occupano in genere un'area di 20-60 km\u00b2 di foresta, con estese sovrapposizioni tra i territori di diverse popolazioni.\nLe comunit\u00e0 sono composte di maschi, femmine e cuccioli. Secondo l'etologo Frans de Waal queste comunit\u00e0 seguono un modello matriarcale, che sarebbe favorito dalla tendenza delle femmine di bonobo ad associarsi fra di loro; tuttavia le femmine di grado pi\u00f9 basso nella scala sociale tendono a migrare ed a legarsi con altre femmine in nuove comunit\u00e0, mentre i maschi presentano un comportamento filopatrico e raramente abbandonano la comunit\u00e0 di appartenenza. Si suppone che la tendenza delle femmine di bonobo ad associarsi tra di loro serva a ridurre la frequenza delle aggressioni nei loro confronti da parte degli esemplari maschi. Tuttavia \u00e8 stato osservato che la maggioranza della discendenza all'interno delle comunit\u00e0 \u00e8 dovuta ai maschi dominanti, indice di un certo grado di competizione all'interno della comunit\u00e0 stessa sia tra i maschi, che tra le femmine.\nSecondo alcuni studiosi la societ\u00e0 dei bonobo \u00e8 improntata sulla pacifica convivenza. De Waal afferma che questi primati sono spesso capaci di altruismo, compassione, empatia, gentilezza, pazienza e sensibilit\u00e0; la ragione di ci\u00f2, secondo il professor de Waal, sarebbe l'eccezionale propensione dei bonobo a praticare sesso ricreativo, ovvero non riproduttivo, anche omosessuale, attivit\u00e0 che appianerebbe le tensioni all'interno del gruppo e che ridurrebbe la tendenza a difendere violentemente il territorio del branco. L'esuberante sessualit\u00e0 dei bonobo, che \u00e8 stata spesso accostata ai comportamenti umani e secondo de Waal sarebbe una forma evoluta di comunicazione sociale, \u00e8 uno degli aspetti pi\u00f9 discussi del comportamento di questi primati. Gli studi specifici sulla sessualit\u00e0 dei bonobo nel loro ambiente naturale risultano significativamente differenti rispetto a quelli condotti sugli esemplari in cattivit\u00e0 e non mostrano comportamenti eccezionali, se si eccettua il fatto che i bonobo talvolta si accoppino ventre contro ventre. Il professor Takeshi Furuichi ha infatti osservato che il 95% dei rapporti sessuali delle femmine di bonobo dell'oasi di Wamba avviene durante il periodo di massima ricettivit\u00e0 sessuale, una cifra molto simile al 97% osservato per gli scimpanz\u00e9. Il tasso di accoppiamenti in natura, sia per gli esemplari femmina che per i maschi, durante il periodo di ricettivit\u00e0 sessuale delle femmine \u00e8 leggermente pi\u00f9 elevato tra gli scimpanz\u00e9 che tra i bonobo, mentre le femmine di bonobo hanno periodi di ricettivit\u00e0 lievemente pi\u00f9 lunghi.\nAlcuni studiosi sono inoltre cauti nell'attribuire eccezionale mitezza ai bonobo, osservando che sia gli scimpanz\u00e9 che i gorilla erano considerati specie poco aggressive prima che studi estensivi fossero condotti sul loro comportamento. L'incontro tra comunit\u00e0 diverse di bonobo comporta atteggiamenti violenti ed aggressioni in circa il 50% dei casi. Il sorprendente tasso di menomazioni fisiche osservato tra i bonobo in natura, quali la mancanza di almeno un dito tra i due terzi dei maschi, \u00e8 stato ricondotto a comportamenti aggressivi intraspecifici. Si \u00e8 osservato infatti che il tasso di aggressioni fra maschi della stessa comunit\u00e0 \u00e8 molto simile tra bonobo e scimpanz\u00e9.\nAlcuni studi effettuati esclusivamente sui bonobo in cattivit\u00e0 hanno evidenziato il fenomeno della \"third party affiliation\", ovvero il contatto affiliativo (sedersi in contatto, abbracciarsi, accarezzarsi, grattarsi a vicenda), offerto alla vittima di un'aggressione da parte di un membro del gruppo diverso dall'aggressore, gi\u00e0 descritto in altre scimmie antropomorfe, oltre che negli esseri umani. Tale comportamento contribuisce a mitigare lo stress della vittima dell'aggressione e riduce la probabilit\u00e0 di future aggressioni nei suoi confronti.\nA detta di alcuni ricercatori della Georgia State University, il bonobo Kanzi si sarebbe guadagnato il titolo di prima scimmia parlante della storia, avendo acquisito una notevolissima capacit\u00e0 di espressione e interazione, fino ad articolare alcune comprensibili parole parlate.\nComportamento sociosessuale.\nL'attivit\u00e0 sessuale ha generalmente un ruolo principale nella societ\u00e0 dei bonobo in quanto viene usata come saluto, come mezzo per formare legami sociali, come mezzo di risoluzione dei conflitti e riconciliazione. I bonobo sono l'unica specie oltre quella umana a praticare il bacio \"alla francese\" e una delle pochissime che pratica il sesso orale (nel 2013 si \u00e8 scoperto che questo viene praticato anche dal maschio della volpe volante indiana). I bonobo e gli umani sono i soli primati che intraprendono sesso genitale faccia-a-faccia, bench\u00e9 una coppia di gorilla occidentali sia stata fotografata nella stessa posizione\nIl clitoride dei bonobo \u00e8 pi\u00f9 grande ed esternalizzato rispetto alla maggior parte dei mammiferi; mentre il peso di un esemplare \"adolescente\" femmina \u00e8 circa la met\u00e0 di quello di un adolescente umano, il bonobo ha un clitoride tre volte pi\u00f9 grande di quello umano, tanto da oscillare inconfondibilmente durante la deambulazione ed essere abbastanza visibile. Nella letteratura scientifica, il comportamento di pressione dei genitali tra femmine di bonobo \u00e8 spesso indicato come sfregamento genito-genitale (GG), che \u00e8 l'analogo del tribadismo umano. L'etologo Jonathan Balcombe ha affermato che le femmine di bonobo strofinano rapidamente i loro clitoridi per dieci o venti secondi, e questo comportamento, che pu\u00f2 essere ripetuto in rapida successione, \u00e8 solitamente accompagnato da stridore, urla e ingorgo clitorideo; ha aggiunto che si stima che si impegnino in questa pratica circa una volta ogni due ore in media. Poich\u00e9 i bonobo occasionalmente si accoppiano faccia-a-faccia, la biologa evoluzionista Marlene Zuk ha suggerito che la posizione del clitoride nei bonobo e in alcuni altri primati si sia evoluta per massimizzare la stimolazione durante i rapporti sessuali.\nI maschi dei bonobo occasionalmente intraprendono tra di loro svariate forme di rapporto genitale., analoghe al frottage, praticato dai maschi degli esseri umani. In una di queste forme, due bonobo maschi si arrampicano su un ramo di un albero e praticano faccia-a-faccia il cosiddetto \"duello di peni\". Un'altra forma di interazione genitale viene praticata da due maschi per esprimere riconciliazione dopo un conflitto, strofinando il proprio sacco scrotale schiena-contro-schiena (strofinamento posteriore). Takayoshi Kano ha osservato tali pratiche tra i bonobo nel loro habitat naturale.\nI tassi di riproduzione dei bonobo non sono superiori a quelli dello scimpanz\u00e9 comune. Tuttavia, i periodi di estro nelle femmine di bonobo sono pi\u00f9 lunghi. Durante l'estro, le femmine subiscono un rigonfiamento del tessuto perineale che dura da 10 a 20 giorni. Il periodo di gestazione \u00e8 in media di 240 giorni. L'amenorrea postpartum dura meno di un anno e una femmina pu\u00f2 riprendere i segni esterni dell'estro entro un anno dal parto, molto prima rispetto agli scimpanz\u00e8, sebbene probabilmente non sia ancora fertile. Inoltre, le femmine sterili o troppo giovani per riprodursi sono gi\u00e0 impegnate in attivit\u00e0 sessuali. I bonobo femmine portano e allattano i loro piccoli per quattro anni e partoriscono in media ogni 4,6 anni. Le madri aiuteranno i loro figli a ottenere pi\u00f9 accoppiamenti dalle femmine in estro. I bonobo maschi adulti hanno attivit\u00e0 sessuali anche con i giovani, anche se senza penetrazione.\nL'infanticidio, sebbene ben documentato negli scimpanz\u00e9, \u00e8 apparentemente assente nella societ\u00e0 dei bonobo. La natura altamente sessuale della societ\u00e0 dei bonobo e il fatto che ci sia poca competizione sui compagni, significa che pi\u00f9 maschi e femmine si accoppino tra di loro, in contrasto con la societ\u00e0 pi\u00f9 rigida degli scimpanz\u00e9 dove il maschio dominante genera la maggior parte della prole in un gruppo. La strategia delle femmine dei bonobo, che si accoppiano con molti maschi, pu\u00f2 essere una controstrategia all'infanticidio perch\u00e9 confonde la paternit\u00e0. Se i bonobo maschi non sono in grado di distinguere la propria prole dagli altri, l'incentivo all'infanticidio essenzialmente scompare. Questa \u00e8 una strategia riproduttiva che sembra specifica per i bonobo; l'infanticidio \u00e8 osservato in tutte le altre grandi scimmie, compresi gli umani, ad eccezione degli oranghi.\nNon si \u00e8 ancora a conoscenza di come i bonobo evitino il virus di immunodeficienza delle scimmie e i suoi effetti.\nComportamento pacifico.\nL'osservazioni di esemplari selvatici in natura, mostrano come i maschi nelle comunit\u00e0 di scimpanz\u00e9 comuni sono molto ostili contro i maschi esterni alla comunit\u00e0, tanto che gruppi di maschi spesso 'pattugliano' il territorio per proteggerlo da maschi solitari, attaccandoli (arrivando talvolta a ucciderli) se trasgrediscono il territorio. Questo non sembra essere il comportamento dei maschi o delle femmine di bonobo, che sembrano preferire il contatto sessuale al confronto violento con gli estranei.\nSebbene i bonobo siano pi\u00f9 pacifici degli scimpanz\u00e9, ci\u00f2 non significa che non possano essere aggressivi. In natura, tra i maschi, i bonobo sono aggressivi la met\u00e0 degli scimpanz\u00e9, mentre le femmine di bonobo sono pi\u00f9 aggressive delle femmine di scimpanz\u00e9. Sia i bonobo che gli scimpanz\u00e9 mostrano aggressivit\u00e0 fisica pi\u00f9 di 100 volte in pi\u00f9 degli umani.\nL'areale dei bonobo e quello degli scimpanz\u00e9 sono separati dal fiume Congo, con i bonobo che occupano la sponda meridionale e gli scimpanz\u00e9 quella settentrionale. \u00c8 stato ipotizzato che i bonobo abbiano sviluppato uno stile di vita pi\u00f9 pacifico in parte a causa dell'abbondanza di vegetazione nutriente nel loro habitat naturale, che consente loro di viaggiare e nutrirsi in grandi gruppi, in contrasto con gli scimpanz\u00e9 che devono anche competere per le stesse risorse con i gorilla.\nStudi recenti mostrano che ci sono differenze significative nel cervello dei bonobo e degli scimpanz\u00e9. I bonobo hanno pi\u00f9 volume di materia grigia nell'insula anteriore destra, nell'amigdala dorsale destra, nell'ipotalamo e nella corteccia prefrontale dorso-mediale destra, tutte regioni ritenute vitali per provare empatia, percepire l'angoscia altrui e provare ansia. Hanno anche una forte connessione tra l'amigdala, un'area importante che pu\u00f2 innescare l'aggressivit\u00e0, e la corteccia cingolata anteriore ventrale, che negli esseri umani aiuta a controllare gli impulsi. Questa connessione pi\u00f9 spessa potrebbe essere ci\u00f2 che permette di regolare meglio i loro impulsi emotivi ed il loro comportamento.\nLa societ\u00e0 dei bonobo \u00e8 dominata dalle femmine, e spezzare il legame tra una madre ed un suo cucciolo di sesso maschile, potrebbe rendere quest'ultimo pi\u00f9 vulnerabile all'aggressione delle altre femmine. De Waal ha avvertito del pericolo di romanticizzare i bonobo: \"Tutti gli animali sono competitivi per natura e cooperano solo in circostanze specifiche\" e che \"quando ho scritto per la prima volta del loro comportamento, ho parlato di 'sesso per la pace' proprio perch\u00e9 i bonobo erano spesso in conflitto. Ovviamente non ci sarebbe bisogno di pacificazione se vivessero in perfetta armonia\".\nSurbeck e Hohmann hanno dimostrato nel 2008 che i bonobo a volte cacciano altre specie di scimmie. Sono stati documentati cinque casi in un gruppo di bonobo nel Parco nazionale di Salonga, ha mostrato dei comportamenti che sembravano riflettere una caccia cooperativa deliberata. In tre occasioni, la caccia ha avuto successo e le scimmie sono state uccise e mangiate.\nIntelligenza.\nI bonobo sono in grado di superare il test di riconoscimento allo specchio per la consapevolezza di s\u00e9, come tutte le grandi scimmie. Comunicano principalmente attraverso mezzi vocali, sebbene i significati delle loro vocalizzazioni non siano ancora noti. Tuttavia, la maggior parte degli esseri umani comprende le loro espressioni facciali e alcuni dei loro gesti naturali, come l'invito a giocare. Il sistema di comunicazione dei bonobo selvatici include una caratteristica che in precedenza era conosciuta solo negli esseri umani: i bonobo usano lo stesso richiamo per indicare cose diverse in situazioni diverse, e gli altri bonobo devono tenere conto del contesto quando determinano il significato. Due bonobo al Great Ape Trust, Kanzi e Panbanisha, hanno imparato a comunicare usando una tastiera etichettata con lessigrammi (simboli geometrici) e possono rispondere alle frasi pronunciate. Il vocabolario di Kanzi consiste di pi\u00f9 di 500 parole inglesi e ha una comprensione di circa 3000 parole inglesi parlate. Kanzi pu\u00f2 anche imparare osservando le persone che cercano di insegnare a sua madre; Kanzi inizi\u00f2 a svolgere i compiti che a sua madre venivano insegnati semplicemente guardando, alcuni dei quali sua madre non era riuscita ad imparare. Alcuni, come il filosofo e bioetico Peter Singer, sostengono che questi risultati qualifichino i bonobo per i \"diritti alla sopravvivenza e alla vita\"- diritti che gli esseri umani teoricamente accordano a tutte le persone. Negli anni '90, a Kanzi fu insegnato a creare e usare semplici strumenti di pietra. Ci\u00f2 \u00e8 il risultato di uno studio condotto dai ricercatori Kathy Schick e Nicholas Toth, e pi\u00f9 tardi Gary Garufi. I ricercatori volevano vedere se Kanzi possedesse le capacit\u00e0 cognitive e biomeccaniche necessarie per creare e utilizzare strumenti di pietra. Sebbene Kanzi fosse in grado di fare ci\u00f2, non li cre\u00f2 allo stesso modo in cui lo avrebbe fatto un umano, ma scagli\u00f2 la pietra datagli contro una superficie dura o contro un altro ciottolo, il che gli permise di produrre una forza maggiore per iniziare una frattura invece di spezzarlo tra le mani.\nCome in altre grandi scimmie, nei bonobo \u00e8 presente l'affiliazione di terzi verso la vittima - il contatto affine verso il destinatario di un'aggressione da parte di un membro del gruppo diverso dall'aggressore. Uno studio del 2013 ha rilevato che sia l'affiliazione offerta spontaneamente da un astante alla vittima sia l'affiliazione richiesta dalla vittima (affiliazione sollecitata) possono ridurre la probabilit\u00e0 di un'ulteriore aggressione da parte dei membri del gruppo sulla vittima (questo fatto l'ipotesi della protezione della vittima). Tuttavia, solo l'affiliazione spontanea riduceva l'ansia della vittima, suggerendo cos\u00ec non solo che l'affiliazione non sollecitata abbia una funzione consolatoria, ma anche che il gesto spontaneo - pi\u00f9 della protezione stessa - lavori come calmante per il soggetto angosciato. Gli autori ipotizzano che la vittima possa percepire l'autonomia motivazionale dello spettatore, che non necessita di un invito a fornire un contatto affine post conflitto. Inoltre, l'affiliazione spontanea - ma non sollecitata - a terze parti \u00e8 stata influenzata dal legame tra consolatore e vittima (questo a sostegno dell'ipotesi della consolazione). \u00c8 importante sottolineare che l'affiliazione spontanea ha seguito il gradiente empatico descritto per gli esseri umani, essendo per lo pi\u00f9 offerta a parenti, poi amici, poi conoscenti (queste categorie sono state determinate utilizzando tassi di affiliazione tra individui). Quindi, la consolazione nel bonobo pu\u00f2 essere un fenomeno basato sull'empatia.\nSono stati segnalati casi in cui primati non umani hanno espresso gioia. Uno studio ha analizzato e registrato i suoni emessi da neonati umani e bonobo quando venivano solleticati. Sebbene la risata dei bonobo avesse una frequenza pi\u00f9 alta, si \u00e8 scoperto che la risata segue uno schema spettrografico simile a quello dei bambini umani.\nTassonomia.\nInsieme allo scimpanz\u00e9 comune, \u00e8 una delle due specie del genere \"Pan\". \nStudi preliminari sul DNA del bonobo avevano inizialmente mostrato un'uguaglianza almeno al 95% con quello di \"Homo sapiens\". Grazie allo Chimpanzee Genome Project, un progetto che si occupa di determinare la mappa completa dei geni di scimpanz\u00e9 e bonobo, \u00e8 ora possibile avere dati pi\u00f9 precisi riguardo alle differenze genetiche tra gli uomini e le specie appartenenti al genere \"Pan\". Secondo alcuni autori la differenza tra il genoma del bonobo e quello dell'uomo ammonterebbe all'1,6% della sequenza, ma studi pi\u00f9 recenti portano al 6% questo valore. Alcuni scienziati sostengono che il bonobo dovrebbe essere riclassificato, insieme allo scimpanz\u00e9 comune, come membro del genere \"Homo\": \"Homo paniscus\", \"Homo sylvestris\" o \"Homo arboreus\". Secondo altri \u00e8 invece il termine \"Homo sapiens\" a essere inadeguato e l'uomo andrebbe riclassificato sotto il genere \"Pan\".\nStoria.\nIl bonobo venne riconosciuto per la prima volta come taxon distinto nel 1928 dall'anatomista tedesco Ernst Schwarz, sulla base di un cranio nel Museo di Tervuren in Belgio che era stato precedentemente classificato come un giovane scimpanz\u00e9 comune (\"Pan troglodytes\"). Schwarz pubblic\u00f2 le sue scoperte nel 1929, classificando il bonobo come una sottospecie di scimpanz\u00e9. Nel 1933, l'anatomista americano Harold Coolidge lo elev\u00f2 allo status di specie. Le principali differenze comportamentali tra bonobo e scimpanz\u00e9 furono discusse per la prima volta in dettaglio da Tratz e Heck all'inizio degli anni '50. Lo psicologo e primatologo americano Robert Yerkes \u00e8 stato uno dei primi a notare le importanti differenze comportamentali tra i due animali. I bonobo rimasero pressoch\u00e9 sconosciuti agli studiosi fino agli anni settanta, quando una spedizione scientifica giapponese and\u00f2 ad osservare per la prima volta il comportamento di questi animali nel loro habitat naturale in Congo. Il sito di osservazione fondato dagli studiosi giapponesi a Wamba \u00e8 la principale fonte di informazioni per lo studio dei bonobo in natura.\nLa prima pubblicazione ufficiale del sequenziamento e dell'assemblaggio del genoma del bonobo \u00e8 stata pubblicata nel giugno 2012. Il genoma di una femmina dello zoo di Lipsia \u00e8 stato depositato presso l'International Nucleotide Sequence Database Collaboration (DDBJ / EMBL / GenBank) con il numero di accesso EMBL AJFE01000000, dopo una precedente analisi del National Human Genome Research Institute, ha confermato che il genoma del bonobo \u00e8 divergente di circa lo 0,4% dal genoma dello scimpanz\u00e9.\nBonobo e scimpanz\u00e9 sono le due specie che compongono il genere \"Pan\" e sono i parenti viventi pi\u00f9 vicini all'uomo (\"Homo sapiens\").\nIl momento esatto in cui l'ultimo antenato comune di \"Pan\" e \"Homo\" si sia diviso \u00e8 controverso, ma il confronto del DNA suggerisce un incrocio continuo tra i gruppi ancestrali \"Pan\" e \"Homo\", post-divergenza, fino a circa 4 milioni di anni fa. Le prove fornite dall'esame del DNA suggeriscono che le specie di bonobo e scimpanz\u00e9 comuni si sono discostate approssimativamente 890.000-860.000 anni fa a causa della separazione di queste due popolazioni, probabilmente a causa dell'acidificazione e dalla diffusione delle savane all'epoca. , queste due specie sono separate dal fiume Congo, che esisteva ben prima della data di divergenza, sebbene l'ancestrale \"Pan\" possa essersi disperso attraverso il fiume usando ponti che oggi non esistono pi\u00f9. I primi fossili di \"Pan\" sono stati scoperti nel 2005, e risalenti al Pleistocene medio (dopo la scissione tra bonobo e scimpanz\u00e9) del Kenya, insieme ai primi fossili di \"Homo\".\nSecondo A. Zihlman, le proporzioni del corpo dei bonobo sono molto simili a quelle dell\"Australopithecus\", che ha portato il biologo evoluzionista Jeremy Griffith a suggerire che i bonobo potrebbero essere un esempio vivente dei nostri lontani antenati. Secondo gli antropologi australiani Gary Clark e Maciej Henneberg, i nostri antenati avrebbero attraversato una fase simile ad un bonobo con ridotta aggressivit\u00e0 e cambiamenti anatomici associati, esemplificati in \"Ardipithecus ramidus\". Tuttavia, altri studiosi considerano queste affermazioni speculative in quanto le propriet\u00e0 muscolari degli antichi ominidi non sono ricavabili dai reperti fossili. Si osserva inoltre che i bonobo osservati in natura non hanno mostrato alcuna particolare tendenza alla locomozione bipede, se non in determinate occasioni.\nFilogenesi ed evoluzione.\nLo studio dell'evoluzione del genere \"Pan\" \u00e8 risultato molto difficile, a causa della mancanza di reperti fossili fino agli anni 2000. In base allo studio dei bonobo viventi, gi\u00e0 dagli anni settanta si \u00e8 postulato che questi possano essere evolutivamente molto vicini all'ultimo antenato comune dell'uomo e delle scimmie antropomorfe. Studi successivi confermano che bonobo e scimpanz\u00e9 sono gli organismi viventi geneticamente pi\u00f9 vicini all'uomo.\nIn base ad evidenze molecolari si ritiene che la linea evolutiva dei progenitori di scimpanz\u00e9 e bonobo si sia separata da quella dei progenitori degli umani in un periodo compreso tra 4,5 milioni di anni fa e 7 milioni di anni fa.\nLa separazione tra le linee evolutive di bonobo e scimpanz\u00e9 viene invece collocata, sempre in base ad evidenze genetiche, tra 1,8 milioni di anni fa e 900\u00a0000 anni fa. Si ritiene che tale separazione sia dovuta al corso del fiume Congo, infatti a differenza dell'uomo questi primati non sono in grado di nuotare. La presenza del fiume, impedendo il flusso genico tra le rispettive popolazioni avrebbe avviato il processo di speciazione allopatrica.\nDistribuzione e habitat.\nI bonobo hanno un areale discontinuo nelle foreste pluviali a sud del fiume Congo, nella Repubblica Democratica del Congo, compreso tra il fiume Lualaba a est, i laghi Tumba e Mai-Ndombe a ovest e il fiume Kasai a sud.\nLo scimpanz\u00e9 comune vive sulla riva opposta del Congo. Non essendo nessuna delle due specie in grado di nuotare, ci\u00f2 impedisce loro di entrare in contatto, e si ritiene che il fiume possa essere stato la causa dell'originaria divergenza tra le due specie. Di fatto i fiumi della zona sono un ostacolo al flusso genico tra le popolazioni stesse di bonobo.\nL'habitat naturale dei bonobo sono le foreste pluviali dell'Africa centrale, di norma tra i 300 e 700 metri di altitudine sul livello del mare, con clima stabile caldo-umido, costituite da un mosaico di foresta primaria e secondaria. Solo occasionalmente i bonobo si avventurano in aree non boschive o savane. Sono soliti costruire nidi sugli alberi, ad altitudini comprese tra i 5 e i 50 metri dal suolo.\nConservazione.\nLa Lista Rossa IUCN classifica i bonobo come una specie in pericolo, con stime conservative della popolazione che vanno da 29.500 a 50.000 individui. Il calo della popolazione totale di bonobo viene stimato superiore al 50% in un periodo di 75 anni (pari a tre generazioni). I bonobo si riproducono lentamente (una femmina pu\u00f2 far passare da 4 a 6 anni tra due eventi riproduttivi), il che li rende particolarmente sensibili ad eventuali minacce per la sopravvivenza. I maggiori pericoli per questa specie derivano dallo sfruttamento e conseguente distruzione dell'habitat per le attivit\u00e0 umane (agricoltura, espansione urbana, inquinamento) e dalla caccia per il mercato della \"bushmeat\". Quest'ultima attivit\u00e0 \u00e8 aumentata notevolmente durante la prima e la seconda guerra del Congo nella Repubblica Democratica del Congo a causa della presenza di milizie pesantemente armate anche in remote aree \"protette\", come il Parco Nazionale di Salonga. Il bonobo viene inoltre catturato illegalmente per scopi commerciali, quali la vendita come animale domestico o l'utilizzo per test medici. L'instabilit\u00e0 politica, i conflitti e la disponibilit\u00e0 di armi nella zona sono un'altra causa di rapida decrescita della popolazione, non solo per i bonobo ma per buona parte degli animali che vivono in queste foreste.\nPoich\u00e9 l'habitat dei bonobo \u00e8 condiviso con le persone, il successo finale degli sforzi di conservazione della specie dipende ancora dal coinvolgimento delle comunit\u00e0 locali. La questione dei parchi contro le persone \u00e8 saliente all'areale dei bonobo di Cuvette Centrale. Esiste una forte resistenza congolese locale e di ampia portata alla creazione di parchi nazionali, poich\u00e9 le comunit\u00e0 indigene sono state spesso cacciate dalle loro foreste proprio per l'istituzione dei parchi. L'unica area protetta che coincide con l'areale del bonobo ricade nell'area protetta del Salonga National Park, di circa 36.000\u00a0km\u00b2, gestito dall'Institut Congolais pour la Conservation de la Nature (ICCN). Tuttavia le leggi sulla protezione ambientale sono scarsamente rispettate e l'unica presenza attiva nella protezione ambientale nella regione sono le ONG che collaborano con l'ICCN. Inoltre diversi progetti di ricerca forniscono dati utili alla conservazione della specie. Dal 2006 esistono nella zona altre due aree protette, la riserva faunistica Lomako-Yokokala e la riserva naturale Tumba-Lediima, mentre dal 2008 l'area di Tumba-Ngiri-Maindombe \u00e8 stata inclusa nella Convenzione di Ramsar. Tuttavia, all'interno delle istituzioni non vi \u00e8 alcun coinvolgimento della popolazione locale, e le indagini condotte dal 2000 indicano che il bonobo, l'elefante africano delle foreste e altre specie sono state devastate dal bracconaggio e dal fiorente commercio di carne selvatica. Al contrario, esistono aree in cui il bonobo e la biodiversit\u00e0 prosperano ancora senza l'aiuto di aree protette, grazie alle credenze e ai tab\u00f9 indigeni contro l'uccisione dei bonobo.\nDurante le guerre degli anni '90, i ricercatori e le organizzazioni non governative internazionali (ONG) furono cacciati dall'habitat dei bonobo. Nel 2002, la Bonobo Conservation Initiative ha avviato il Bonobo Peace Forest Project sostenuto dal Global Conservation Fund of Conservation International e in collaborazione con istituzioni nazionali, ONG locali e comunit\u00e0 locali. Il Peace Forest Project lavora con le comunit\u00e0 locali per stabilire una mappatura di riserve collegate basate sulla comunit\u00e0, gestite da popolazioni locali e indigene. Questo modello, implementato principalmente attraverso le organizzazioni della RDC e le comunit\u00e0 locali, ha contribuito a realizzare accordi per la protezione di oltre 50.000 miglia quadrate (130.000 km\u00b2) dell'habitat del bonobo. Secondo la dottoressa Amy Parish, la Bonobo Peace Forest Project \"sar\u00e0 un modello per la conservazione nel 21\u00ba secolo\".\nLa citt\u00e0 portuale di Basankusu \u00e8 situata sul fiume Lulonga, alla confluenza dei fiumi Lopori e Maringa, nel nord del paese, il che la rende un punto strategico per ricevere e trasportare merci locali verso le citt\u00e0 di Mbandaka e Kinshasa. Essendo Basankusu l'ultimo porto di materie prime del Bacino di Lopori e del fiume Lomako, il cuore dell'areale dei bonobo, gli sforzi per la conservazione del bonobo usano questa citt\u00e0 come base operativa.\nNel 1995, la preoccupazione per la diminuzione del numero di bonobo in natura ha portato la Zoological Society of Milwaukee, a Milwaukee, Wisconsin, con il contributo di numerosi esperti da tutto il mondo, a pubblicare il Piano d'Azione per \"Pan paniscus\": un rapporto su popolazioni e proposte libere per la loro conservazione. Il piano d'azione raccoglie i dati sulla popolazione dei bonobo recuperati in 20 anni di ricerca condotta in vari siti in tutto l'areale del bonobo. Il piano identifica le azioni prioritarie per la conservazione dell'animale e funge da riferimento per lo sviluppo di programmi di conservazione per ricercatori, funzionari governativi e agenzie donatrici.\nAgendo in base alle raccomandazioni del piano d'azione, ZSM ha sviluppato la Bonobo and Congo Biodiversity Initiative. Questo programma include la conservazione dell'habitat e della foresta pluviale, la formazione per i cittadini congolesi e le istituzioni di conservazione, la valutazione e il monitoraggio della fauna selvatica e l'istruzione. La Zoological Society ha condotto indagini regionali all'interno dell'areale del bonobo in collaborazione con la formazione di ricercatori congolesi sulla metodologia delle indagine e sul monitoraggio della biodiversit\u00e0. L'obiettivo iniziale della Zoological Society era quello di esaminare il Parco nazionale di Salonga per determinare lo stato di conservazione del bonobo all'interno del parco e fornire assistenza finanziaria e tecnica per rafforzare la protezione del parco. Con lo sviluppo del progetto, la Zoological Society \u00e8 diventata pi\u00f9 coinvolta nell'aiutare i congolesi che vivono nell'habitat dei bonobo.\nCon sovvenzioni dalle Nazioni Unite, USAID, Ambasciata degli Stati Uniti, World Wildlife Fund e molti altri gruppi e individui, la Zoological Society ha anche lavorato per:\nA partire dal 2003, il governo degli Stati Uniti ha stanziato 54 milioni di dollari per il Congo Basin Forest Partnership. Questo investimento significativo ha innescato il coinvolgimento di ONG internazionali per stabilire basi nella regione e lavorare per sviluppare programmi di conservazione dei bonobo. Questa iniziativa dovrebbe aumentare le probabilit\u00e0 di sopravvivenza dei bonobo, ma il suo successo pu\u00f2 ancora dipendere dalla creazione di un maggiore coinvolgimento e capacit\u00e0 nelle comunit\u00e0 locali e indigene.\nSi ritiene che la popolazione dei bonobo sia diminuita drasticamente negli ultimi 30 anni, sebbene le indagini siano state difficili da effettuare nel Congo centrale devastato dalla guerra. Le stime variano da 60.000 a meno di 50.000 individui, secondo il World Wildlife Fund. Inoltre, le parti interessate hanno affrontato diverse crisi su vari siti web scientifici ed ecologici. Organizzazioni come il World Wide Fund for Nature, l'African Wildlife Foundation e altre, stanno cercando di focalizzare l'attenzione sul rischio estremo per la specie. Alcuni hanno suggerito di istituire una riserva in una parte pi\u00f9 stabile dell'Africa, o su un'isola in un luogo come l'Indonesia. La consapevolezza \u00e8 in continua crescita, e anche siti non scientifici o ecologici hanno creato vari gruppi per raccogliere donazioni per aiutare con la conservazione di questa specie.\nLa specie \u00e8 inserita nell'Appendice I della \"Convention on International Trade of Endangered Species\" (CITES), il che significa che ne \u00e8 proibito ogni commercio e sfruttamento.\nNella cultura popolare.\nNell\u2019anime \u201cshinsekai yori\u201d nell\u2019episodio 4 vengono menzionati i bonobo come esempio di societ\u00e0 di cui gli umani hanno assimilato i comportamenti sociosessuali"}
{"id": "215918", "revid": "92723", "url": "https://it.wikipedia.org/wiki?curid=215918", "title": "Machete", "text": "Il macete (machete in spagnolo, usato anche in America Latina) \u00e8 uno strumento da taglio metallico, con impugnatura e lama dritta a un solo taglio. La lama \u00e8 tipicamente lunga dai 32,5 ai 60 centimetri (12,8 - 24 pollici) e il suo spessore \u00e8 solitamente sotto i 3 millimetri (0,12 pollici). In lingua inglese il termine equivalente \u00e8 \"matchet\" anche se il termine \"machete\" \u00e8 pi\u00f9 comune; nei Caraibi anglofoni, come la Giamaica, Grenada, Trinidad e Tobago, il termine adoperato per questo strumento agricolo \u00e8 \"cutlass\"; in Asia orientale \u00e8 usato invece il termine \"\"panga\".\"\nUtilizzi.\nUso civile.\nNei paesi tropicali e subtropicali, il macete \u00e8 spesso utilizzato per tagliare il sottobosco e per scopi agricoli (per esempio tagliare la canna da zucchero).\nIn America Latina non \u00e8 raro vedere il macete utilizzato per lavori domestici, come il taglio dei prodotti alimentari di grandi dimensioni. Similmente ad una mannaia viene utilizzato per compiti di taglio grezzo, come la realizzazione di manici di legno semplice. Piuttosto comune \u00e8 anche il suo impiego per piccoli lavori, come lo spaccare noci di cocco e ripulire le boscaglie.\nIn Cile veniva utilizzato, nella met\u00e0 del Novecento, dagli spacciatori locali per tritare la canapa e veniva anche utilizzato come coltello da cucina per tagliare i frutti utilizzati nella creazione delle pietanze della zona.\nCome arma.\nIl primo impiego militare viene fatto risalire a un istruttore di combattimento corpo a corpo della Legione straniera francese e si ritiene che la sua applicazione in quest'ambito sia stata ideata in base alle esperienze sul campo di battaglia delle forze speciali statunitensi. Dato che in molti paesi tropicali il machete \u00e8 uno strumento comunissimo, spesso \u00e8 anche l'arma scelta per le rivolte. \"Los Macheteros\", per esempio, sono un'organizzazione armata clandestina popolare, il cui nome ufficiale \u00e8 Ej\u00e9rcito Popular Boricua (esercito popolare Boricua).\nFu usato massicciamente in Ruanda dalle milizie hutu per sterminare i tutsi durante il genocidio del Ruanda nel 1994; era anche lo strumento distintivo nonch\u00e9 arma dei Tonton Macoute di Haiti.\nInfluenze nella cultura.\nIn vessillologia.\nNella bandiera dell'Angola \u00e8 disegnato un macete; l'Angola \u00e8 l'unico paese che possiede una bandiera con un macete."}
{"id": "215922", "revid": "1005847", "url": "https://it.wikipedia.org/wiki?curid=215922", "title": "Luigi Berlinguer", "text": "\u00c8 stato docente all'Universit\u00e0 degli Studi di Siena, ministro della pubblica istruzione e dell'universit\u00e0 e della ricerca scientifica e tecnologica.\nBiografia.\n\u00c8 fratello di Sergio, nonch\u00e9 nipote di Mario, e quindi cugino di Enrico Berlinguer, storico leader del PCI, e di Giovanni Berlinguer; \u00e8 legato da parentela (pi\u00f9 lontana) anche con Francesco Cossiga, Antonio e Mario Segni.\nDopo aver compiuto gli studi al Liceo classico Domenico Alberto Azuni, si laurea nel 1955 in giurisprudenza con 110/110 e lode.\nCarriera accademica.\nDopo la laurea, inizia subito a lavorare come assistente di universit\u00e0. Nel 1959 diventa assistente ordinario. Dopo un periodo di ricerca nel Regno Unito, pubblica i suoi primi studi, concentrati sulla storia del diritto del mare e su Domenico Alberto Azuni, giurista che tra il XVIII e il XIX secolo contribu\u00ec all'affermarsi del moderno diritto del commercio, del quale traccia un ampio profilo attraverso un'approfondita ricognizione degli archivi italiani ed europei in quella che diviene la sua prima monografia.\nIn questo periodo pubblica anche un altro volume sui progetti di codice di commercio del Regno d'Italia 1807-1808, un contributo alla storia delle codificazioni napoleoniche in Italia. Dallo studio delle codificazioni ottocentesche deriva il suo interesse verso una concezione rinnovata della storia del diritto: pur nella tradizionale prevalenza dello studio del diritto comune, della tradizione medievale e dell'umanesimo giuridico, egli ritiene che debba anche aprirsi alle consolidazioni settecentesche, al costituzionalismo e alle codificazioni contemporanee, alla storia del diritto pi\u00f9 recente. In quest'ambito si colloca nel 1974 il saggio \"Considerazioni su storiografia e diritto\" (in \"Studi storici\", XV, 1974, n. 1) messa a punto critica sul metodo dell'insegnamento e sui risultati della ricerca nel campo della storiografia giuridica in Italia.\nDal 1985 \u00e8 eletto rettore dell'Universit\u00e0 di Siena, carica che mantiene sino al 1994, operando per modernizzare l'ateneo ed inserirlo in un'importante rete di collegamenti internazionali. Dal 1989 al 1994 \u00e8 anche il segretario generale della Conferenza permanente dei rettori italiani. L'esperienza di rettore e quella di segretario generale gli consentono di esercitare un'influenza sugli indirizzi riformatori di quegli anni, contribuendo all'elaborazione della svolta dell'autonomia universitaria e alla messa in cantiere delle successive riforme tese ad adeguare il quadro italiano a quello della comunit\u00e0 europea. Nel corso di quegli stessi anni \u00e8 membro del Consiglio nazionale della scienza e della tecnologia (CNST), presidente del Consiglio dei rettori nel Consorzio per le universit\u00e0 a distanza (CUD), presidente del Consorzio per la cooperazione allo sviluppo e la formazione nei Paesi in via di sviluppo (CONICS), presidente del Consorzio Siena-Ricerche.\nCarriera politica.\nGli inizii.\nParallelamente agli anni di studi in poi, inizia la sua esperienza politica. Iscritto alla Federazione Giovanile Comunista Italiana sarda, ne diventer\u00e0 segretario provinciale di Sassari e regionale. Nel 1952 diventa membro della direzione nazionale, Viene eletto consigliere comunale di Sennori (un piccolo centro della provincia di Sassari) dal 1956 al 1960, e sindaco dello stesso comune dal 1960 al 1964. Consigliere provinciale nelle liste del Partito Comunista Italiano dal 1956, \u00e8 deputato del PCI per la Sardegna nella quarta legislatura 1963-1968, membro della Commissione Affari costituzionali della Camera, impegnato in modo particolare sui temi della riforma della scuola e dell'universit\u00e0.\nLa fine di questa prima fase di impegno nelle istituzioni coincide con il rientro a pieno titolo nell'universit\u00e0. Data in questo periodo l'incontro con Domenico Maffei, alla cui scuola affiner\u00e0 le doti storiografiche e filologiche. Maffei \u00e8 stato infatti determinante nella formazione di Luigi Berlinguer studioso, grazie alla sua enorme competenza professionale e alla costante opera di cura e di insegnamento del giovane storico del diritto. Nel 1968 consegue la libera docenza in storia del diritto italiano e in quell'anno accademico \u00e8 professore incaricato di esegesi delle fonti del diritto italiano nell'Universit\u00e0 di Sassari. Nel 1969-70 si trasferisce presso l'Universit\u00e0 di Siena. Ma, dopo un anno da professore incaricato, vinto il concorso a cattedra, \u00e8 subito chiamato (1970) al suo antico ateneo sassarese.\nA Sassari, dove ricopre temporaneamente anche gli incarichi di esegesi delle fonti del diritto italiano e di storia delle istituzioni politiche, viene eletto preside della facolt\u00e0 di giurisprudenza (1972) e contribuisce in modo incisivo alla costruzione del nuovo corso di studi in scienze politiche, nato come corso di laurea della facolt\u00e0 giuridica. Nel 1973 viene chiamato a Siena (facolt\u00e0 di giurisprudenza, cattedra di esegesi delle fonti del diritto italiano, poi dal 1988 di storia del diritto italiano), dove i suoi interessi si concentreranno ulteriormente verso la storia del diritto moderno, segnatamente quello commerciale, penale e delle codificazioni. A Siena compie un'altra importante esperienza amministrativa come membro della Deputazione amministratrice del Monte dei Paschi (1970-75).\nDal 1971 al 1984, assunta la direzione della rivista \u201cDemocrazia e diritto\u201d imprime al periodico una vivace apertura verso i temi della riforma delle istituzioni e dell'amministrazione, chiamando a collaborarvi soprattutto la nuova generazione dei giuristi progressisti italiani. Anche in virt\u00f9 di questo impegno, dal 1982 al 1985 \u00e8 incaricato di dirigere la commissione per la riforma della pubblica amministrazione istituita dalla direzione del PCI. Dal 1975 \u00e8 eletto nelle liste comuniste consigliere regionale della Toscana, carica che mantiene sino al 1982. Nel frattempo ha diretto (1972-77) il gruppo di ricerca CNR sulla storia dei partiti popolari in Sardegna, nel cui ambito saranno pubblicati alcuni innovativi studi sulla storia politica dell'isola in et\u00e0 contemporanea.\nNell'ambito dell'ateneo senese fonda il Dipartimento di studi politici e di storia politico-giuridica, divenendone il direttore nel triennio 1984-87. Dal 1982 \u00e8 a Siena membro della Commissione di ateneo. Membro della commissione tecnico-scientifica del Dipartimento della funzione pubblica per la riorganizzazione della Scuola superiore della pubblica amministrazione (1988), \u00e8 nominato in questo periodo membro del Consiglio superiore della pubblica amministrazione. Negli anni ottanta si colloca anche il suo impegno nell'ambito della ricerca CNR sulla \u201cLeopoldina\u201d (\u201cCriminalit\u00e0 e giustizia criminale nelle riforme del \u2018700 europeo\u201d), ambiziosa iniziativa capace di raccogliere studiosi italiani e stranieri e culminata in una sequenza di prestigiosi volumi che, nell'insieme, danno un quadro esaustivo sul diritto e sulla giustizia criminale del Settecento europeo.\n\u00c8 inoltre dal 1986 membro della Commissione ministeriale per lo sviluppo dell'universit\u00e0. Prosegue frattanto la sua attivit\u00e0 scientifica, sempre pi\u00f9 attratta dai nuovi temi della riforma istituzionale e costituzionale. Gli scritti degli anni settanta e ottanta del XX secolo vertono sul Parlamento, sullo Stato delle autonomie (Regioni a statuto ordinario, enti locali), sul ruolo dei partiti nella democrazia di massa, sulle riforme istituzionali, sul garantismo e i diritti dei cittadini, infine sull'autonomia degli ordinamenti universitari e sulle riforme organizzative degli atenei. In particolare, nel 1991 pubblica negli \"Scritti in onore di Domenico Maffei\" un saggio sull'autonomia universitaria tra la Legge Casati e la riforma Gentile. Nel 1998 cura, con Antonello Mattone, nella \"Storia d'Italia. Le regioni dall'Unit\u00e0 ad oggi\", il volume dedicato alla Sardegna.\nNel governo Ciampi.\nNel 1993, lasciando il rettorato di Siena, accetta la designazione a Ministro dell'Universit\u00e0 e della ricerca scientifica offertagli dal Presidente del Consiglio dei ministri Carlo Azeglio Ciampi. Ma si dimette immediatamente dall'incarico, insieme al collega Visco, per sopravvenute difficolt\u00e0 politiche. Nel 1994 si candida alla Camera come capolista progressista nella circoscrizione della Toscana. Eletto, torna a far parte della Ia Commissione Affari costituzionali e assume la guida del gruppo dei deputati \u201cprogressisti-federativo\u201d. Ricandidatosi nel 1996, viene eletto nel collegio di Firenze 1.\nNel 2000-2001 \u00e8 presidente della XIV commissione permanente della Camera \u201cPolitiche dell'Unione europea\u201d. Poi, nel 2001, \u00e8 eletto al Senato della Repubblica nel Collegio di Pisa, chiamato a far parte della VII Commissione permanente Istruzione pubblica e ricerca e della Giunta per gli affari delle comunit\u00e0 europee. Dal 1996 al 1998 assume nel primo governo Prodi la guida del Ministero della pubblica istruzione e, \"ad interim\", di quello dell'Universit\u00e0 e della ricerca scientifica e tecnologica, per proseguire nei successivi governi sino al 2000 come ministro della Pubblica istruzione.\nNel corso della sua attivit\u00e0 di governo tender\u00e0 a introdurre nel campo dell'istruzione e della ricerca innovazioni profonde, tutte all'insegna dell'adeguamento alle esigenze nuove di una societ\u00e0 in rapida trasformazione, sempre pi\u00f9 integrata nella cornice europea e mondiale e segnata dall'economia della conoscenza. Rifletter\u00e0 su questa fase nel volume \"La nuova scuola\" (Laterza, 2001). \u00c8 sua la formulazione del nuovo esame di maturit\u00e0, in vigore dal 1999.\nNel Consiglio superiore della magistratura.\nNel 2002, mentre \u00e8 ancora nel pieno della attivit\u00e0 parlamentare al Senato, viene eletto dal Parlamento come membro laico del Consiglio superiore della magistratura per il quadriennio 2002-2006 con 615 voti in quota DS.\nNel nuovo incarico mette a frutto sia le sue profonde conoscenze giuridiche sia la sua vasta esperienza delle istituzioni, nonch\u00e9 la spiccata sensibilit\u00e0 per i temi dell'Europa unita. In questa prospettiva, in particolare, favorisce la nascita della Rete europea dei Consigli di giustizia (ENCJ), che raggruppa le rappresentanze degli organi di autogoverno della magistratura negli Stati membri dell'Unione europea. Dal 2004 al 2007 \u00e8 il primo presidente della Rete. Attualmente \u00e8, presso il Ministero della pubblica istruzione, presidente dei comitati di nuova istituzione per la diffusione della musica e della cultura scientifica e tecnologica nelle scuole superiori. Dal 2007 \u00e8 Presidente della Commissione di Garanzia del Partito Democratico.\nElezioni europee 2009.\nNell'aprile del 2009, all'et\u00e0 di 77 anni, accetta la candidatura al Parlamento europeo per il PD come capolista per la circoscrizione Nord Est. Nel 2010 ha firmato il manifesto del Gruppo Spinelli per un'Europa federale.\nNel 2019 il Trinity College di Londra, una delle pi\u00f9 prestigiose organizzazioni internazionali nel campo della diffusione e della certificazione della lingua inglese e della musica a scuola, li ha assegnato il premio per il Progetto Lingue 2000 la cui finalit\u00e0 principale \u00e8 quella di fornire agli studenti la possibilit\u00e0 di conseguire una certificazione delle competenze linguistiche secondo quanto definito dagli standard stabiliti dal Consiglio d\u2019Europa. Da ora pertanto \u00e8 Honorary Fellow del Trinity College London.\nOnorificenze.\nLa rilevante attivit\u00e0 accademica gli ha valso l'attribuzione di vari riconoscimenti, tra i quali la Laurea honoris causa Legum Doctoris nell'Universit\u00e0 di Toronto; la Laurea honoris causa nell'Universidad Nacional de La Plata; la Laurea honoris causa dell'Universit\u00e9 Ren\u00e9 Descartes di Parigi (Paris V); la Laurea honoris causa nell'Universidad de Buenos Aires; la Laurea honoris causa in scienza della formazione nell'Universit\u00e0 di Roma III.\nArchivio.\nL'archivio di Luigi Berlinguer, \u00e8 costituito da due fondi distinti. Un primo fondo con documentazione che va dal 1952 al 2002, donato dallo stesso Berlinguer, \u00e8 conservato presso l'Archivio Storico Movimento Operaio Democratico Senese (ASMOS). Un secondo fondo, che comprende la documentazione negli anni sessanta-novanta, \u00e8 conservato presso la Biblioteca del Circolo giuridico della Facolt\u00e0 di giurisprudenza dell'Universit\u00e0 degli studi di Siena; anche questo fondo fu donato dallo stesso Berlinguer unitamente a un fondo librario di 1274 volumi e ad alcune annate di periodici."}
{"id": "215923", "revid": "76963", "url": "https://it.wikipedia.org/wiki?curid=215923", "title": "Giambattista Spampinato", "text": "Biograf\u00eca.\nGiambattista Spampinato Ha iniziato l'attivit\u00e0 artistica come attore e regista e dal 1966 ha scritto parecchie opere - complessivamente 42 - pi\u00f9 volte rappresentate nei teatri siciliani ed alcune delle quali premiate nelle maggiori rassegne letterarie a livello regionale e nazionale. Tra queste:\nCollegamenti esterni.\nSito ufficiale http://www.giambattistaspampinato.it"}
{"id": "215926", "revid": "775372", "url": "https://it.wikipedia.org/wiki?curid=215926", "title": "Guido Bodrato", "text": "Biografia.\nLaureato in giurisprudenza, \u00e8 stato ricercatore universitario e ha poi lavorato in un istituto di ricerca economica. Esponente della Democrazia Cristiana e iscritto al Movimento Federalista Europeo, \u00e8 stato eletto deputato al Parlamento italiano (1968-1994) ed europeo (1999-2004), dopo essere stato a lungo consigliere comunale a Torino. Dopo aver sperimentato le primarie, \u00e8 stato capolista della DC alle amministrative torinesi del 1985, favorendo il rovesciamento della precedente maggioranza di sinistra. \u00c8 stato, insieme a Donat Cattin, il \"leader\" della corrente democristiana \"Forze Nuove\" e poi stretto collaboratore di Benigno Zaccagnini e fondatore (insieme a Martinazzoli, Galloni, Granelli, Elia e altri) dell\"'Area Zac\".\nHa ricoperto l'incarico di Ministro della pubblica istruzione dal 1980 al 1982 (nei governi Forlani I e Spadolini I e II); dal 1982 al 1983 \u00e8 stato Ministro del bilancio e della programmazione economica nel V governo Fanfani. Dopo l'esperienza di vicesegretario unico della Democrazia Cristiana (dapprima con la segreteria De Mita e poi con quella Forlani, ai tempi della quale ha contrastato in particolare la legge Mamm\u00ec sul sistema radiotelevisivo), \u00e8 rientrato al governo (Andreotti VII, dal 1991 al 1992) come Ministro dell'industria e commercio. Commissario della DC a Milano all'epoca della bufera di Tangentopoli, ha sostenuto il rinnovamento voluto dalla segreteria Martinazzoli e ha appoggiato il passaggio al Partito Popolare Italiano.\nDall'ottobre 1995 al 1999 \u00e8 stato direttore politico del quotidiano \"Il Popolo\". Nel 1999 \u00e8 stato capolista dei Popolari alle elezioni europee nella circoscrizione nord-ovest ed \u00e8 stato eletto europarlamentare con oltre 40.000 preferenze. Al Parlamento europeo \u00e8 stato il capodelegazione dei Democratico Cristiani Italiani nel Partito Popolare Europeo e tra i fondatori, insieme al francese Fran\u00e7ois Bayrou, del \"Gruppo Schuman\". Con i popolari francesi, catalani e belgi, ha deciso nel 2004 l'uscita dei democristiani dal PPE, ritenendo impossibile il connubio con i conservatori."}
{"id": "215928", "revid": "11266", "url": "https://it.wikipedia.org/wiki?curid=215928", "title": "Luigi Gui", "text": "Esponente della Democrazia Cristiana, fu membro dell'Assemblea Costituente e poi deputato, senatore e ministro. \u00c8 considerato uno dei padri della Repubblica.\nBiografia.\nVincitore di una borsa di studio nel collegio Augustinianum, si laure\u00f2 in Filosofia nel 1937 presso l'Universit\u00e0 Cattolica del Sacro Cuore di Milano. Fece parte della Federazione Universitaria Cattolica Italiana (FUCI). Subito prima della guerra insegn\u00f2 per qualche tempo storia e filosofia presso il Liceo scientifico Paleocapa di Rovigo.\nNella seconda guerra mondiale fa parte del contingente di alpini inviati sul fronte russo, nel Battaglione alpini Val Cismon rientrato in Italia, l'8 settembre si trova a Gorizia, guida il suo battaglione fino a Feltre dove d\u00e0 il rompete le righe.\nSi reca quindi sul monte Grappa, ospite del suo attendente, e inizia clandestinamente a prendere parte alle attivit\u00e0 della resistenza, . Dopo il bombardamento della casa paterna, ritorna a Padova e ripara con i genitori a Brusadure di Bovolenta ospiti del parroco Bruno Cremonese, anche lui impegnato nella resistenza.\nPartecipa a Padova in modo attivo assieme a Stanislao Ceschi e Marcello Olivi, alla preparazione politica. Con l'aiuto di monsignor Giovanni Nervo dell'Istituto Barbarigo, distribuisce un suo scritto: La politica del buon senso. \u00c8 tra le ragazze che operano al Barbarigo per aiutare ex internati, che incontra quella che poi diventer\u00e0 sua moglie, Alessandra Volpi.\nImpegno politico nel dopoguerra.\nEletto deputato all'Assemblea Costituente, \u00e8 stato ministro della pubblica istruzione, ministro della difesa, ministro della sanit\u00e0 e ministro dell'interno.\nCome ministro dell'Istruzione il suo pi\u00f9 importante provvedimento riguard\u00f2 l'attuazione della Costituzione con l'applicazione della norma che prevedeva l'istruzione obbligatoria per 8 anni, fino ai 14 anni d'et\u00e0. Si devono a Luigi Gui in particolare la legge 31 dicembre 1962, n. 1859, che istitu\u00ec la scuola media unica, e la legge 18 marzo 1968, n. 444, che istitu\u00ec la scuola materna statale.\n\u00c8 morto a Padova il 26 aprile 2010.\nQuestioni giudiziarie.\nInsieme con Mariano Rumor e Mario Tanassi fu coinvolto, nella met\u00e0 degli anni settanta, nel famoso scandalo Lockheed, ma dopo il processo venne riconosciuto innocente dalla Corte costituzionale."}
{"id": "215929", "revid": "1444886", "url": "https://it.wikipedia.org/wiki?curid=215929", "title": "Pannello di controllo", "text": "Un pannello di controllo \u00e8 una superficie piana, normalmente verticale, dove sono disposti strumenti di controllo o di monitoraggio che consentono di dirigere e controllare manualmente un'apparecchiatura. Si trova generalmente su dispositivi complessi, come centrali nucleari, impianti chimici, navi o aeroplani.\nInformatica.\nMolte interfacce utente informatiche usano la metafora del \"pannello di controllo\" per permettere all'utente di gestire le impostazioni software e hardware."}
{"id": "215930", "revid": "11266", "url": "https://it.wikipedia.org/wiki?curid=215930", "title": "Francesco D'Onofrio", "text": "Biografia.\nLaureato in Giurisprudenza a Napoli nel 1962, .\nProfessore ordinario di Istituzioni di Diritto Pubblico presso la facolt\u00e0 di Scienze Politiche dell'Universit\u00e0 degli studi di Roma \"La Sapienza\", avvocato, inizia la sua carriera politica da \"esterno\" - eletto in uno apposito e autonomo Congresso nel 1982 - nelle file della Democrazia Cristiana.\nViene eletto per la prima volta al Senato nella IX legislatura (1983). Nel 1987, 1992 e 1994, D'Onofrio viene invece eletto alla Camera dei deputati.\nEntra a far parte del settimo Governo Andreotti in qualit\u00e0 di sottosegretario di Stato alla Presidenza del Consiglio dei ministri. Nel 1991 viene conferita a D'Onofrio la delega alle riforme istituzionali e agli affari regionali.\nIn seguito allo scioglimento della DC, D'Onofrio fonda, con Pier Ferdinando Casini e Clemente Mastella, il Centro Cristiano Democratico, che aderisce allo schieramento di centro-destra guidato da Silvio Berlusconi. In occasione delle elezioni politiche del 1994, D'Onofrio \u00e8 rieletto alla Camera nelle liste di Forza Italia e, dopo la vittoria elettorale del Polo delle Libert\u00e0 e del Buon Governo, diviene Ministro della pubblica istruzione nel governo Berlusconi I.\nNel 1996 D'Onofrio viene eletto al Senato ed \u00e8 nominato capogruppo del CCD a Palazzo Madama.\nFra il 2001 e il 2006 ricopre l'incarico di capo dei senatori del Biancofiore, gruppo parlamentare che vede uniti il CCD di Casini ed il CDU di Buttiglione e che, anche per sua iniziativa, dar\u00e0 vita nel 2002 ad un soggetto politico comune, insieme a Democrazia Europea, l'Unione dei Democratici Cristiani e Democratici di Centro (UDC).\nNel 2006 viene rieletto senatore in Veneto ed \u00e8 capogruppo dell'UDC.\nNel 2008 chiede di non far parte dei candidati UDC alla Camera dei deputati.\nFino alle elezioni del 2008, D'Onofrio ha fatto parte di molteplici Commissioni parlamentari, permanenti e speciali; \u00e8 stato segretario della Commissione parlamentare per le riforme costituzionali, componente della Commissione d'inchiesta sul fenomeno della mafia, della Giunta delle elezioni e delle immunit\u00e0 parlamentari e della Commissione Giustizia.\n\u00c8 stato uno dei quattro esponenti della Casa delle Libert\u00e0 (i \"saggi della CdL\"), con Pastore, Calderoli e Nania, che nell'estate del 2003 hanno definito la riforma costituzionale approvata dal centrodestra, ma non confermata dal referendum costituzionale del 2006.\nDal 2008 \u00e8 direttore scientifico della Fondazione Liberal, scrive sul quotidiano Liberal (quotidiano) ed \u00e8 componente della Costituente di Centro promossa dall'UDC.\nNel 2008 \u00e8 stato eletto Garante degli studenti della Facolt\u00e0 di Scienze politiche dell'Universit\u00e0 di Roma La Sapienza.\nEmerito di diritto pubblico della Universit\u00e0 di Roma \"La Sapienza\", nel 2013 \u00e8 stato componente della \"Commissione dei Saggi\" nominata dal presidente del Consiglio, Enrico Letta. Attualmente \u00e8 editorialista per il quotidiano online formiche.net."}
{"id": "215932", "revid": "125959094", "url": "https://it.wikipedia.org/wiki?curid=215932", "title": "Civil law", "text": "Il civil law (in Italia detto anche diritto continentale o diritto romano-germanico) \u00e8 un modello di ordinamento giuridico derivante dal diritto romano, oggi dominante a livello mondiale. Spesso \u00e8 contrapposto ai modelli cosiddetti di common law dei paesi anglofoni. I sistemi di \"civil law\" si sono sviluppati dapprima nell'Europa continentale e poi, in moltissimi stati del pianeta, all'interno della cornice dottrinaria del diritto romano-giustinianeo.\nStoricamente, \u00e8 l'insieme dei concetti e dei sistemi derivati in ultima analisi dal Codice di Giustiniano, ma fortemente influenzati dalle consuetudini del diritto napoleonico, germanico, canonico, feudale e locale, nonch\u00e9 da correnti dottrinarie quali il giusnaturalismo, la codificazione e il positivismo giuridico. Concettualmente, procede per astrazioni, formula principi generali e distingue le norme sostanziali da quelle procedurali. Esso considera il diritto giurisprudenziale secondario e subordinato al diritto legislativo. La caratteristica fondamentale di tali sistemi \u00e8 che essi usano codici con testi brevi che tendono a evitare scenari fattuali specifici.\nStoria.\nTrae la sua principale ispirazione dal diritto romano classico (ca. 1\u2013250 d.C.), e in particolare dal diritto giustinianeo (VI secolo d.C.), con ulteriori espansioni e sviluppi nel tardo Medioevo sotto l'influenza del diritto canonico. Le dottrine del Codice giustinianeo fornivano un sofisticato modello per contratti, regole di procedura, diritto di famiglia, testamenti e un forte sistema costituzionale monarchico. Il diritto romano fu ricevuto in maniera diversa nei diversi paesi. In alcuni entr\u00f2 in vigore su vasta scala mediante atti legislativi, ossia divenne diritto positivo, mentre in altri si diffuse nella societ\u00e0 ad opera di esperti e studiosi di diritto sempre pi\u00f9 influenti.\nIl diritto romano continu\u00f2 senza interruzione nell'Impero bizantino fino alla sua definitiva caduta nel XV secolo. Tuttavia, poich\u00e9 esso fu soggetto a molteplici incursioni e occupazioni da parte delle potenze europee occidentali nel periodo tardo medievale, le sue leggi divennero ampiamente conosciute e disponibili anche in Occidente. Esso fu ricevuto inizialmente nel Sacro Romano Impero, in parte perch\u00e9 fu considerato diritto imperiale, e si diffuse in Europa principalmente perch\u00e9 i suoi studenti erano i soli avvocati formati. Esso divenne la base del diritto di Scozia, bench\u00e9 in parte in competizione con il diritto normanno ricevuto di tipo feudale. In Inghilterra, il diritto romano fu insegnato accademicamente a Oxford e Cambridge, ma diede origine solo al diritto successorio e matrimoniale (per quanto entrambi furono ereditati dal diritto canonico), e al diritto marittimo (adattato dalla \"lex mercatoria\" attraverso il commercio con Bordeaux).\nConseguentemente, nessuna delle due correnti romanistiche dominava completamente in Europa. Il diritto romano era una fonte secondaria che si applicava soltanto quando si trovava che le consuetudini e le leggi erano carenti su un certo tema. Tuttavia, dopo un certo tempo, anche il diritto locale cominci\u00f2 a essere interpretato e valutato sulla base del diritto romano (essendo esso una sorta di comune tradizione giuridica europea), con ci\u00f2 influenzando a sua volta la principale fonte del diritto. Alla fine, le opere dei glossatori e dei commentatori civilistici condussero allo sviluppo di un corpo comune del diritto e della scrittura sul diritto, di un linguaggio giuridico comune e di un metodo comune di insegnamento e di studio, tutti denominati \"ius commune\" o diritto comune in Europa, il che consolid\u00f2 il diritto canonico e il diritto romano e, in qualche misura, il diritto feudale.\nUn esempio eminente di codice di \"civil law\" fu il Codice napoleonico del 1804 che prende il nome dall'imperatore francese Napoleone. Il Codice comprende tre sezioni: diritto delle persone, diritto di propriet\u00e0 e diritto commerciale. Piuttosto che un compendio di leggi scritte o una rassegna di giurisprudenza, il Codice enuncia principi generali come norme giuridiche.\nCaratteristiche.\nTratti principali.\nLa loro caratteristica precipua \u00e8 che i loro principi fondanti sono codificati in un sistema di riferimento che funge da fonte primaria della legge. Tale impostazione si contrappone a quella dei sistemi di \"common law\", la cui cornice dottrinaria si basa sul diritto giurisprudenziale che d\u00e0 forza vincolante a provvedimenti giurisdizionali (generalmente sentenze) pronunciate in passato da un giudice nel corso di un processo, su fattispecie identiche o analoghe a quella in esame, in base al principio che sia iniquo trattare fatti simili in modo diverso in occasioni diverse (dottrina del precedente giudiziario o \"stare decisis\").\nSono basati su un ruolo importante della dottrina giuridica e dell'operato dei giuristi e su un sistema di codici (aggregato omogeneo di leggi e norme), i quali adottano categorie giuridiche simili a quelle del diritto romano la cui fonte di legittimazione si consustanzia essenzialmente nella legislazione codificata.\nLo scopo della codificazione \u00e8 di fornire a tutti i cittadini le consuetudini e la raccolta scritta delle leggi che si applicano loro e che i giudici devono seguire. \u00c8 il sistema giuridico pi\u00f9 diffuso al mondo, in vigore in varie forme in circa 150 paesi, e attinge fortemente al diritto romano, presumibilmente il pi\u00f9 intricato ordinamento giuridico conosciuto risalente a prima dell'era moderna.\nDove esistono i codici, la fonte primaria della legge \u00e8 il codice civile, che \u00e8 una raccolta sistematica di articoli interrelati, disposti per materia in un qualche ordine predefinito, e che spiega i principi della legge, i diritti e i loro modi di acquisizione, e come funzionano i meccanismi giuridici fondamentali. I codici giuridici sono semplicemente leggi promulgate da un potere legislativo, anche se in generale hanno ampiezza molto maggiore di altre leggi. Gli altri principali ordinamenti giuridici nel mondo includono il \"common law\", la \"halakh\u00e0\", il diritto canonico e la sharia.\nIn dottrina si usa contrapporre correntemente il \"civil law\" ai sistemi anglosassoni detti di \"common law\", ed \u00e8 detto perci\u00f2 anche \"diritto continentale\", sebbene vi siano alcune aree di mutua influenza sia sotto il profilo normativo che giurisprudenziale. A volte si parla anche di \"diritto neoromano\", \"diritto romano-germanico\" o, pi\u00f9 in generale, di \"famiglia dei sistemi romanisti\". L'espressione \"civil law\" \u00e8 la traduzione in lingua inglese del latino \"ius civile\", ossia \"diritto civile\" o \"diritto dei cittadini\", che era il termine tardo imperiale usato dagli antichi Romani per indicare il loro sistema giuridico, in contrapposizione alle leggi che governavano i popoli conquistati (\"ius gentium\" o \"diritto delle genti\"); di qui il titolo del Codice giustinianeo, \"Corpus iuris civilis\". I praticanti del \"civil law\", tuttavia, si riferiscono tradizionalmente al loro sistema in senso ampio come \"ius commune\", letteralmente \u2018diritto comune\u2019, che significa i principi generali del diritto contrapposti alle leggi peculiari di singoli settori.\nIl potere giudiziario.\nPer quanto riguarda il potere giudiziario, in questi sistemi il giudice deve attenersi, per quanto possibile, alla lettera della legge ed allo spirito del legislatore, sovrano in quanto direttamente eletto dal popolo. Diversamente dai sistemi di \"common law\", infatti, le giurisdizioni di \"civil law\" trattano la giurisprudenza senza che alla stessa sia riconosciuto alcun valore vincolante di precedente. I tribunali generalmente decidono le cause usando le disposizioni codicistiche caso per caso, senza riferimento ad altre decisioni giudiziali (anche di livello superiore). Nella pratica concreta, tuttavia, anche nella giurisprudenza del \"civil law\" assumono sempre maggior peso i precedenti di altre pronunce giurisdizionali, come si vede generalmente nelle corti superiori di molte nazioni.\nLa codificazione.\nUn'importante caratteristica comune del \"civil law\", a parte le sue origini nel diritto romano, \u00e8 la sua completa codificazione del diritto romano ricevuto, ossia la sua inclusione nei codici civili. La prima codificazione conosciuta \u00e8 il Codice di Hammurabi, scritto nell'antica Babilonia durante il XVIII secolo a.C. Tuttavia, questo, e molti dei codici che seguirono, erano principalmente liste degli illeciti civili e penali e delle loro punizioni. La codificazione tipica dei moderni sistemi civilistici non apparve prima del Codice giustinianeo.\nCodici germanici apparvero lungo il VI e VII secolo per delineare chiaramente il diritto in vigore per le classi germaniche privilegiate rispetto ai loro sudditi romani e regolamentare quelle leggi secondo il diritto popolare. In base al diritto feudale, furono compilate numerose raccolte di usi e consuetudini, prima sotto l'impero normanno (\"Tr\u00e8s ancien coutumier\", 1200\u20131245), poi altrove, per registrare le consuetudini e le decisioni dei tribunali feudali \u2013 e in seguito regionali \u2013 e i principi giuridici che ne costituivano il fondamento. Le raccolte di usi erano commissionate dai signori che presiedevano come giudici laici i tribunali feudali per informarsi del procedimento in tribunale. L'uso delle raccolte di citt\u00e0 influenti divenne presto comune in grandi aree. In accordo con questo, certi monarchi consolidarono i loro regni tentando di compilare raccolte che servissero come legge ufficiale (\"legge della terra\") per i loro reami, come quando Carlo VII di Francia commission\u00f2 nel 1454 una raccolta di usi ufficiale della legge della Corona. Due esempi eminenti includono il \"Coutume de Paris\" (scritto nel 1510; rivisto nel 1580), che serv\u00ec da base per il Codice napoleonico, e lo \"Specchio Sassone\" (ca. 1220) delle diocesi di Magdeburgo e Halberstadt, che fu utilizzato nella Germania settentrionale, in Polonia e nei Paesi Bassi.\nIl concetto di codificazione fu ulteriormente sviluppato durante il XVII e il XVIII secolo, come espressione sia del giusnaturalismo sia delle idee dell'illuminismo. L'ideale politico di quell'era era espresso dai concetti di democrazia, di protezione della propriet\u00e0 e del principio di legalit\u00e0. Quell'ideale richiedeva la garanzia della certezza del diritto, attraverso la registrazione della legge e la sua uniformit\u00e0. Cos\u00ec, la summenzionata mescolanza di diritto romano e di diritto consuetudinario e locale cess\u00f2 di esistere, e si apr\u00ec la strada per la codificazione del diritto, che poteva contribuire agli scopi del suddetto ideale politico.\nUn'altra ragione che contribu\u00ec alla codificazione fu che la nozione di stato-nazione richiedeva la registrazione della legge che sarebbe stata applicabile. quello stato.\nCertamente, vi fu anche una reazione alla codificazione del diritto. I proponenti della codificazione ritenevano che avrebbe contribuito alla certezza, unit\u00e0 e registrazione sistematica della legge; mentre i suoi oppositori asserivano che la codificazione avrebbe prodotto come risultato l'ossificazione della legge.\nAlla fine, malgrado qualsiasi resistenza, la codificazione del diritto privato europeo progred\u00ec. Le codificazioni furono completate dalla Danimarca (1687), dalla Svezia (1734), dalla Prussia (1794), dalla Francia (Codice napoleonico, 1804) e dall'Austria (Codice civile, 1811). I codici francesi furono importati nelle aree conquistate dall'imperatore Napoleone e in seguito adottati con modificazioni in Polonia (Ducato di Varsavia/Regno del Congresso; \"Kodeks cywilny\", 1806/1825), Louisiana (1807), Cantone di Vaud (Svizzera; 1819), Paesi Bassi (\"Burgerlijk Wetboek\", 1838), Italia e Romania (1865), Portogallo (1867) e Spagna (1888). La Germania (\"B\u00fcrgerliches Gesetzbuch\", 1900) e la Svizzera (Codice civile, 1912) adottarono le proprie codificazioni. Queste codificazioni furono a loro volta importate nelle colonie una volta o l'altra dalla maggior parte di questi paesi. La versione svizzera fu adottata in Brasile (1916) e Turchia (1926).\nNegli Stati Uniti, gli stati federali cominciarono la codificazione con il \"Codice Field\" di New York (1850), seguito dai Codici della California (1872), dai \"Revised Statutes\" federali (1874) e dall'attuale \"United States Code\" (1926).\nPoich\u00e9 la Germania era una potenza in ascesa alla fine del XIX secolo e il suo sistema giuridico era ben organizzato, quando molte nazioni asiatiche si stavano sviluppando, il Codice civile tedesco divenne la base per i sistemi giuridici del Giappone e della Corea del Sud. In Cina il Codice civile tedesco fu introdotto negli ultimi anni della dinastia Qing e form\u00f2 la base del diritto della Repubblica di Cina, che rimane in vigore a Taiwan.\nAlcuni autori ritengono che il \"civil law\" sia servito da fondamento per il diritto socialista usato nei paesi comunisti, che in questa visione sarebbe fondamentalmente il \"civil law\" con l'aggiunta di idee marxiste-leniniste. Anche se questo fosse vero, il \"civil law\" era generalmente il sistema giuridico in atto prima dell'ascesa del diritto socialista, e alcuni paesi dell'Europa orientale sono tornati al \"civil law\" pre-socialista in seguito alla caduta del socialismo, mentre altri hanno continuato a usare i loro sistemi giuridici socialisti.\nParecchi meccanismi del civil-law sembrano presi in prestito dalla sharia e dal \"fiqh\" islamici medievali. Ad esempio, l\"hawala\" islamico (\"hundi\") \u00e8 alla base dell\u2019avallo del diritto italiano e dell\"aval\" del diritto francese e spagnolo.\nIl ruolo della giurisprudenza.\nIn effetti, nel corso dell'evoluzione del sistema, ha preso sempre maggiore autorevolezza la giurisprudenza, in particolare quella delle corti supreme: le decisioni di tali corti, pur tuttavia non avendo \"forza di legge\" (salvo nei casi specifici di rinvio dalle corti di impugnazione ai giudici dei gradi precedenti, i quali sono vincolati a rispettare il parere emesso dalla corte superiore) sono comunque utilizzate dai giudici di merito per formare le proprie sentenze in quanto le sentenze delle corti supreme fanno spesso riferimento a norme di ordine superiore quali, ad esempio, la Costituzione o trattati internazionali come quelli relativi ai diritti dell'uomo o ancora, ad esempio, le norme sovranazionali europee.\nEsistono ovviamente differenze tra i vari paesi: mentre la tipica decisione delle corti supreme di lingua francese \u00e8 breve, concisa e priva di spiegazione o giustificazione, nell'Europa germanica, le corti supreme possono e tendono a scrivere pareri pi\u00f9 complessi e articolati sostenuti da argomentazioni giuridiche. Una serie di provvedimenti giurisdizionali simili, anche se non \u00e8 di per s\u00e9 un precedente, costituisce giurisprudenza costante o consolidata. Sebbene le giurisdizioni di \"civil law\" facciano scarso affidamento sulle decisioni dei tribunali, esse tendono a produrre un numero soverchiante di motivazioni. Tuttavia, questa situazione tende a essere incontrollata, in quanto non vi \u00e8 alcuna prescrizione di legge che imponga di raccogliere o pubblicare tutte le sentenze in un massimario, tranne per i consigli di Stato e le corti costituzionali. Tutte le pubblicazioni di massime sono di solito non ufficiali o commerciali, ad eccezione delle corti superiori. Ad esempio, in Italia presso la Corte suprema di cassazione (come pure presso il Consiglio di Stato e la Corte dei conti) esiste un apposito ufficio, l'Ufficio del Massimario, che ha appunto il compito di \"massimare\" le sentenze pronunciate dalla Corte (ossia di trasporrle in massime). Il Massimario che raccoglie le massime contribuisce poi alla consolidazione della giurisprudenza della Corte e al pi\u00f9 efficace esercizio della sua funzione nomofilattica.\nSul piano pi\u00f9 pratico, comunque, salvo modifiche palesi nel comune sentire (il \"consenso\" popolare verso certe posizioni sociali o legali, si veda il lungo evolversi del comune sentire sul divorzio o sull'aborto) o nelle leggi emesse si ritiene che le corti \"inferiori\" per quanto comunque sottoposte solo alla legge debbano pur tuttavia continuare a conformarsi al parere gi\u00e0 espresso da corti superiori - finch\u00e9, appunto, non cambiano le posizioni di base sociali o legali.\nDifferenze rispetto agli altri maggiori sistemi giuridici.\nLa tabella sottostante contiene le diversit\u00e0 (e in alcuni casi le similarit\u00e0) essenziali fra i quattro maggiori sistemi giuridici.\nCome gi\u00e0 detto, il \"civil law\" \u00e8 contrapposto in primo luogo al \"common law\", che \u00e8 il sistema giuridico sviluppatosi inizialmente in Inghilterra, e in seguito tra i popoli di lingua inglese del mondo. Malgrado le loro differenze, i due sistemi sono alquanto simili da un punto di vista storico. Entrambi si evolsero in modo quasi simile, bench\u00e9 con ritmi diversi. Il diritto romano sottostante al \"civil law\" si svilupp\u00f2 principalmente dal diritto consuetudinario che poi fu perfezionato con la giurisprudenza e la legislazione. Il diritto canonico perfezion\u00f2 ulteriormente la procedura dei tribunali. Similmente, il diritto inglese si svilupp\u00f2 dal diritto consuetudinario normanno e anglosassone, ulteriormente perfezionato dalla giurisprudenza e dalla legislazione. Le differenze naturalmente sono che (1) il diritto romano aveva cristallizzato molti dei suoi principi e meccanismi nella forma del Codice giustinianeo, che attingeva dalla giurisprudenza, dai commenti degli studiosi e dalle leggi senatoriali; e (2) la giurisprudenza del \"civil law\" ha un'autori\u00e0 persuasiva, non vincolante come nel caso del \"common law\".\nLa codificazione, tuttavia, non \u00e8 affatto una caratteristica definitoria di un sistema di \"civil law\". Per esempio, le leggi scritte che governano i sistemi di \"civil law\" della Svezia e degli altri paesi nordici o paesi romano-olandesi non sono raggruppate in codici pi\u00f9 grandi, ampi come quelli che si trovano in Francia e Germania.\nSottogruppi.\nIl termine \"civil law\" viene dalla dottrina giuridica inglese e si usa nei paesi di lingua inglese per riunire insieme tutti i sistemi giuridici della tradizione dello \"ius commune\". Tuttavia, i comparativisti giuridici e gli economisti che promuovono la teoria delle origini giuridiche preferiscono suddividere le giurisdizioni di \"civil law\" in quattro gruppi distinti:\nTuttavia, alcuni di questi sistemi giuridici si dicono spesso e pi\u00f9 correttamente di natura ibrida:\nIl Codice civile italiano del 1942 sostitu\u00ec quello originale del 1865, introducendo elementi germanistici anche a causa delle alleanze geopolitiche del tempo. Questo approccio \u00e8 stato imitato da altri paesi compreso il Portogallo (1966), i Paesi Bassi (1992), il Brasile (2002) e l'Argentina (2014). La maggior parte di essi hanno innovazioni introdotte dalla legislazione italiana, compresa l'unificazione del codice civile e commerciale.\nIl Codice civile svizzero \u00e8 considerato influenzato principalmente dal Codice civile tedesco e in parte dal Codice civile francese. Il codice civile della Repubblica di Turchia \u00e8 una versione leggermente modificata del codice svizzero, adottato nel 1926 durante la presidenza di Mustafa Kemal Atat\u00fcrk come parte delle progressive riforme e della secolarizzazione.\nAlcuni sistemi di \"civil law\" non si adattano precisamente a questa tipologia, tuttavia. Il diritto polacco si svilupp\u00f2 come una mescolanza del \"civil law\" francese e tedesco nel XIX secolo. Dopo la riunificazione della Polonia nel 1918, cinque sistemi giuridici (Codice napoleonico francese del Ducato di Varsavia, BGB tedesco della Polonia occidentale, ABGB austriaco della Polonia meridionale, diritto russo della Polonia orientale e diritto ungherese di Spisz e Orawa) furono fusi in uno solo. Similmente, il diritto olandese, sebbene originariamente codificato sotto la tradizione napoleonica, \u00e8 stato profondamente alterato sotto l'influenza della tradizione nativa olandese del diritto romano-olandese (ancora in vigore nelle sue ex colonie). La tradizione di \"civil law\" della Scozia prese fortemente in prestito dal diritto romano-olandese. Il diritto svizzero \u00e8 categorizzato come germanistico, ma \u00e8 stato fortemente influenzato dalla tradizione napoleonica, con aggiunti anche alcuni elementi indigeni.\nIl diritto privato della Louisiana \u00e8 in primo luogo un sistema napoleonico. La Louisiana \u00e8 l'unico stato degli Stati Uniti d'America basato parzialmente sul codice francese e sul diritto spagnolo e in definitiva sul diritto romano, in contrapposizione al \"common law\" inglese. In Louisiana, il diritto privato fu codificato nel \"Codice civile della Louisiana\". L'attuale diritto della Louisiana, soprattutto nei suoi sviluppi pi\u00f9 recenti, si \u00e8 avvicinato considerevolmente al diritto americano, specialmente nel suo diritto pubblico, nel sistema giudiziario e nell'adozione dello \"Uniform Commercial Code\" (in sostanza, il commerciale in vigore negli Stati Uniti, eccetto l'Articolo 2) e in certi dispositivi giuridici del \"common law\" americano. Parimenti, il diritto del Qu\u00e9bec, il cui diritto privato \u00e8 similmente di origine civilistica francese, si \u00e8 sviluppato lungo le stesse linee, esendosi adattato nello stesso modo della Louisiana al diritto pubblico e al sistema giudiziario del \"common law\" canadese. Per contrasto, il diritto privato del Quebec ha innovato principalmente da fonti civilistiche. In misura minore, altri stati precedentemente parte dell'Impero spagnolo come il Texas e la California, hanno conservato anche aspetti del \"civil law\" spagnolo nel loro sistema giuridico, per esempio nella comunione dei beni. Il sistema giuridico di Portorico mostra le stesse tendenze che ha mostrato quello della Louisiana: l'applicazione di un codice civile le cui interpretazioni dipendono da entrambi i sistemi di \"civil\" e di \"common law\". Poich\u00e9 il Codice civile di Portorico \u00e8 basato sul Codice civile spagnolo del 1889, la giurisprudenza disponibile ha teso ad affidarsi sulle innovazioni del \"common law\" a causa dell'et\u00e0 del codice e, in molti casi, della sua natura obsoleta.\nParecchi paesi islamici hanno sistemi di \"civil law\" che contengono elementi della sharia. Ad esempio, il Codice civile egiziano del 1810, che si svilupp\u00f2 all'inizio del XIX secolo \u2014 che rimane in vigore in Egitto ed \u00e8 la base per il \"civil law\" in molti paesi del mondo arabo dove questo \u00e8 usato \u2014 \u00e8 basato sul Codice napoleonico, ma il suo autore primario Abd El-Razzak El-Sanhuri tent\u00f2 di integrare principi e caratteristiche della legge islamica per riguardo alle circostanze uniche della societ\u00e0 egiziana.\nNel mondo.\nI paesi che seguono il \"civil law\" possono essere divisi in:\nI sistemi scandinavi hanno carattere ibrido in quanto il loro diritto fondamentale \u00e8 un misto di \"civil law\" e di diritto consuetudinario scandinavo e sono stati parzialmente codificati. Parimenti, gli ordinamenti giuridici delle Isole del Canale (Jersey, Guernsey, Alderney, Sark) sono ibridi che mescolano diritto consuetudinario normanno e diritto civile francese."}
{"id": "215937", "revid": "118749591", "url": "https://it.wikipedia.org/wiki?curid=215937", "title": "Rinvenimento", "text": "Il rinvenimento \u00e8 un trattamento termico di un metallo eseguito al fine di ridurre gli effetti negativi della tempra sul materiale, nel caso questo presenti eccessiva durezza e quindi fragilit\u00e0.Dunque dopo una tempra segue un rinvenimento: questo duplice processo prende il nome di bonifica.\nNel rinvenimento si riscalda a temperatura T &lt; Ac1 sufficiente a ripristinare la diffusivit\u00e0 di un elemento presente in minore quantit\u00e0 nel metallo, in modo che tale elemento possa separarsi dalla matrice in forma finemente dispersa.\nUn'applicazione tipica \u00e8 la trasformazione della martensite e dell'eventuale austenite residua per riscaldamento di un acciaio. Gli stadi di questo processo, per un acciaio al solo carbonio, sono elencati di seguito.\nPer un acciaio legato si pu\u00f2 avere un \"quinto stadio\": per temperature di rinvenimento oltre i 500\u00a0\u00b0C e tenori elevati di elementi si ha la precipitazione di carburi dei soli elementi metallici M (ad esempio MC o M2C), con conseguente nuovo aumento della durezza.\nEsistono casi particolari in cui il rinvenimento pu\u00f2 portare a fragilit\u00e0:\nIl fenomeno della fragilit\u00e0 al rinvenimento si ha quando nel passaggio lento nel campo di temperatura critico (circa tra i 300 e 500\u00a0\u00b0C) durante il rinvenimento avviene che per alcuni acciai diminuisce molto la resilienza, l'acciaio risulta ancora pi\u00f9 fragile della martensite. Sono soggetti a questo fenomeno gli acciai a grana grossa (rispetto a quelli a grana fine) e gli acciai al cromo, cromo-nichel, manganese, cromo-manganese. Per eliminare il fenomeno della fragilit\u00e0 al rinvenimento ci sono tre possibilit\u00e0:\n1- Raffreddamento veloce dell'acciaio in modo che la caduta ai bordi dei cristalli non avvenga;\n2- Rinvenimento eseguito a temperature inferiori all'intervallo critico (questo per\u00f2 non permette di ottenere la struttura sorbite, cio\u00e8 quella tipica degli acciai da costruzione);\n3- Aggiunta di elementi di alligazione (Molibdeno, Tungsteno) nell'acciaio in grado di eliminare questo fenomeno.\nRinvenimento multiplo.\nIl trattamento di rinvenimento deve sempre essere eseguito immediatamente dopo la tempra o addirittura prima che il pezzo si raffreddi sotto gli 80\u00a0\u00b0C, cos\u00ec da evitare (o ridurre di molto) la formazione delle cricche.\nLo svantaggio di questa procedura \u00e8 che si rischia di stabilizzare una certa quantit\u00e0 di austenite non ancora trasformata in martensite. Se per\u00f2 il rinvenimento \u00e8 portato ad alta temperatura, per esempio fino a 500\u00a0\u00b0C negli acciai rapidi, non si trasforma pi\u00f9 l'austenite in bainite, tuttavia la si impoverisce di carbonio, ne si innalza Ms e Mf e se ne favorisce infine la trasformazione in martensite.\nRisulta quindi necessario un successivo rinvenimento, che tenacizza l'ultima martensite formatasi. Su acciai rapidi e alto legati si pu\u00f2 arrivare fino a quattro rinvenimenti successivi."}
{"id": "215939", "revid": "1645873", "url": "https://it.wikipedia.org/wiki?curid=215939", "title": "Kingston", "text": "Kingston \u00e8 la capitale, principale citt\u00e0 e porto marittimo della Giamaica, ai piedi delle Blue Mountains, sulla costa sudorientale dell'isola. Al censimento del 2004 contava 660.000 abitanti, cresciuti a 937.700 secondo le stime del 2011. Nella citt\u00e0, come nel resto del Paese, la lingua pi\u00f9 parlata \u00e8 l'inglese.\nGeografia fisica e clima.\nLa capitale \u00e8 divisa in varie aree, numerate una ad una. Un esempio pu\u00f2 essere Kingston 12, nominata in alcune canzoni reggae. Kingston ha un clima tropicale. L'oceano contribuisce a rendere l'aria pi\u00f9 mite e permette di suddividere principalmente due periodi meteorologici: la stagione calda va da maggio a novembre e quella pi\u00f9 fresca da dicembre ad aprile. Durante il periodo secco dell'anno, non vi sono molte precipitazioni anche se talvolta non mancano temporali estivi. Kingston \u00e8 strettamente connessa al clima delle vicine \"Blue Mountains\". In questo secolo, le temperature pi\u00f9 calde sopportate si attestano intorno ai 38.8\u00a0\u00b0C (102\u00a0\u00b0F) e quelle pi\u00f9 basse intorno ai 13.4\u00a0\u00b0C (56\u00a0\u00b0F). Tra il 1895 e il 1990, le precipitazioni cadute hanno fatto registrare una media di 813 mm, con una piovosit\u00e0 massima nel mese di ottobre (177 mm) e la minima a marzo (18 mm). Nebbia, grandine, temporali equatoriali e tornado sono estremamente rari.\nStoria.\nKingston \u00e8 stata fondata nel 1692 dai superstiti al terremoto che, in quell'anno, distrusse Port Royal. Prima del terremoto, l'area di Kingston era dedicata soprattutto all'agricoltura. Dopo il terremoto, infatti, i profughi si insediarono vicino al mare (dove, a causa delle zanzare, morirono circa 2000 persone). La citt\u00e0 riprese a crescere in seguito all'ennesima distruzione di Port Royal, nel 1703.\nNel 1716 Kingston era diventata la citt\u00e0 pi\u00f9 grande e popolosa della Giamaica.\nLa prima scuola gratuita fu costruita nel 1729, e nello stesso anno si costru\u00ec il primo teatro su Harbour Street, poi spostato nel 1774 a North Parade. Entrambi sono ancora attivi.\nNel 1780 la popolazione tocc\u00f2 gli 11.000 abitanti.\nGravemente danneggiata dal terremoto del 1907, Kingston divenne la capitale della Giamaica indipendente nel 1962.\nSociet\u00e0.\nKingston detiene il triste primato di citt\u00e0 con pi\u00f9 omicidi pro-capite (stesso andamento della Giamaica, che ha tra i pi\u00f9 alti tassi di criminalit\u00e0).\nEvoluzione demografica.\nLa maggior parte della popolazione \u00e8 di origine africana, ma non mancano altri gruppi etnici come europei e asiatici.\nIstruzione.\nDa segnalare l'\"Istituto universitario d'arte, scienza e tecnologia\" risale al 1958, mentre l'\"Universit\u00e0 delle Indie Occidentali\", nel sobborgo di Mona, \u00e8 del 1948.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Norman Manley.\nEconomia.\nPopolare meta turistica, Kingston \u00e8 il maggiore centro commerciale, industriale e culturale del paese. Il grande porto caraibico, protetto a sud da lunghe distese di sabbia dette \"Palisadoes\", ospita imbarcazioni da diporto e cargo che trasportano zucchero, caff\u00e8, rum e banane.\nLe industrie cittadine forniscono prodotti tessili e petroliferi. Attivi anche il settore del legno e del tabacco.\nAmministrazione.\nGemellaggi.\nKingston \u00e8 gemellata con:"}
{"id": "215940", "revid": "767487", "url": "https://it.wikipedia.org/wiki?curid=215940", "title": "Asia (gruppo musicale)", "text": "Gli Asia sono una rock band britannica fondata nel 1981. Secondo una formula comune sulla scena progressive dalla met\u00e0 degli anni settanta in poi, gli Asia nacquero come supergruppo, ovvero come progetto comune di musicisti gi\u00e0 celebri per aver suonato in grandi complessi rock; in questo caso Yes (Steve Howe, Geoff Downes), UK (John Wetton) ed Emerson, Lake &amp; Palmer (Carl Palmer).\nNumerose copertine degli album degli Asia sino al 2001 e dopo la reunion della formazione originale sono opera di Roger Dean, celebre illustratore della maggior parte dei lavori degli Yes.\nStoria.\nPeriodo classico (1981-1986).\nGli Asia nacquero in seguito allo scioglimento di due delle principali band del rock progressivo anni '70, gli Yes e gli Emerson, Lake &amp; Palmer, sotto l'egida dell'etichetta discografica Geffen. Dopo lo scioglimento dei King Crimson nel 1974 si era iniziato a parlare della possibile nascita di un supergruppo che comprendesse il bassista John Wetton; un tentativo in questo senso fu il progetto British Bulldog (poi risoltosi in nulla) che avrebbe dovuto coinvolgere Wetton, Bill Bruford (ex-Yes ed ex-King Crimson) e Rick Wakeman (Yes). Nel 1978, Bruford e Wetton formarono la band UK che, dopo l'abbandono di Bruford, svilupp\u00f2 un suono meno progressive e pi\u00f9 \"mainstream\", precursore di quello degli Asia. Nel 1980 si sciolsero anche gli UK. Per qualche tempo si parl\u00f2 di un nuovo supergruppo con Wetton, Wakeman, Carl Palmer (ex Emerson, Lake &amp; Palmer) e il chitarrista Trevor Rabin (allora poco noto, ma destinato a diventare celebre nella seconda incarnazione degli Yes); l'abbandono di Wakeman per\u00f2 fece svanire anche questa prospettiva. Dopo lo scioglimento degli Yes nel 1981, Wetton inizi\u00f2 a lavorare con Steve Howe (chitarrista storico del complesso).\nAd Howe e Wetton si unirono nei mesi successivi prima Geoff Downes (ex-Buggles ed ex-Yes) e Carl Palmer. Inizialmente si consider\u00f2 di accogliere anche Rabin, che per\u00f2 alla fine rifiut\u00f2 per unirsi a Chris Squire nel gruppo inizialmente chiamato \"Cinema\", e che in seguito avrebbe registrato col nome Yes. Wetton, Howe, Downes e Palmer decisero infine di rimanere un quartetto e scelsero il nome \"Asia\".\nL'album di debutto omonimo ebbe un considerevole successo commerciale, raggiungendo la posizione numero 1 nelle classifiche statunitensi e mantenendola per ben nove settimane consecutive. I singoli \"Only Time Will Tell\" e soprattutto \"Heat of the Moment\" vendettero benissimo, e furono spesso utilizzati negli eventi sportivi americani, e mandati in onda frequentemente su MTV. Anche il tour fu evidentemente un successo.\nNon altrettanto buona fu l'accoglienza da parte della critica e da parte dei fan di lunga data di Yes e King Crimson: la musica degli Asia, che univa melodie sostanzialmente pop ad arrangiamenti in chiave rock fortemente centrati sulle tastiere, risult\u00f2 pi\u00f9 vicina ai gusti dei fan di gruppi come Journey, Boston ed Electric Light Orchestra; anche la rivista \"Rolling Stone\" non fu molto favorevole al lavoro degli Asia, pur ammettendo il notevole livello tecnico dei musicisti.\nIl secondo album, \"Alpha,\" e i suoi singoli non replicarono il successo dell'album di debutto, ma il disco raggiunse comunque il sesto posto nelle classifiche statunitensi. \"Don't Cry\", il singolo principale, entr\u00f2 nella top ten, mentre l'altro singolo \"The Smile Has Left Your Eyes\" non si piazz\u00f2 nelle classifiche. \"Rolling Stone\" boll\u00f2 anche \"Alpha\" come album troppo \"commerciale\"; osservarono che Howe e Palmer erano ridotti al ruolo di \"session man\".\nPoco tempo dopo, Wetton e Howe iniziarono ad avere divergenze circa la direzione da dare alla musica della band tanto da portare Wetton ad abbandonare il gruppo, sostituito da Greg Lake (altro ex Emerson, Lake &amp; Palmer nonch\u00e9 ancor prima con gli stessi King Crimson) per il tour del Giappone \"Asia in Asia\". Lo stile e la voce di Lake per\u00f2 non furono ritenuti ideali per la band, e Wetton venne richiamato, cosicch\u00e9 fu Steve Howe a lasciare (avrebbe avuto un breve successo di l\u00ec a poco nei GTR, un altro supergruppo fondato da Howe insieme a Steve Hackett dei Genesis, e prodotto da Geoff Downes).\nIl terzo album \"Astra\", con Mandy Meyer (ex-Krokus) alla chitarra, fu un fallimento commerciale, al punto che la Geffen decise di cancellare il tour. Il singolo \"Go\" tuttavia ebbe un discreto successo. Questa formazione degli Asia comunque si sciolse nel 1986. l'anno successivo Wetton pubblic\u00f2 un album solista, \"Wetton-Manzanera\", basato su materiale degli Asia. Gli Asia contribuirono anche alla colonna sonora del film \"Over the Top\" di Sylvester Stallone (anche se in realt\u00e0 si trattava di un brano scritto e registrato dal solo John Wetton).\nTentativi di rinascita (1987-1991).\nWetton e Downes tentano di riavviare il gruppo nel 1987 con il chitarrista Scott Gorham (precedentemente nei Thin Lizzy) e il batterista Michael Sturgis (ex-A-ha), ma si sciolgono quando non riescono ad ottenere un nuovo contratto discografico.\nWetton, insieme a Palmer, tenta nuovamente di riunire il gruppo nell'estate del 1989, riuscendo a realizzare un tour in tutta Europa. Downes (che stava lavorando ad un progetto con Greg Lake) non era disponibile, quindi venne sostituito da John Young; a completare la formazione furono il chitarrista Alan Darby (poco dopo sostituito dal tedesco Holger Larisch) e le coriste Zoe Nicholas e Susie Webb. A conclusione del tour, Downes rientra nella formazione e il trio e nel 1990 pubblica \"Then and Now\", una raccolta con quattro inediti registrati con la collaborazione di vari chitarristi. I singoli estratti, in particolare \"Days Like These\" (brano per\u00f2 non originale, essendo a firma Steve Jones), ebbero un certo successo e furono discretamente promossi da MTV. In supporto al disco, la band si esibisce in Unione Sovietica e in Sudamerica; Il ruolo di chitarrista per questo tour fu affidato a Pat Thrall. La setlist comprendeva molti pezzi classici degli Asia e persino brani dei King Crimson e degli UK. Da questo tour viene realizzato un album dal vivo, \"Live in Moscow\".\nL'era Downes-Payne (1991-2005).\nNel 1991 Wetton abbandona nuovamente il gruppo, per concentrarsi sulla propria produzione solista. Al suo posto, Downes ingaggia John Payne nel doppio ruolo di bassista e cantante. L'album del ritorno, \"Aqua\", viene pubblicato l'anno successivo; alle registrazioni partecipano anche Howe e Palmer. Il singolo ambientalista \"Who Will Stop the Rain\", scritto da Downes, fu mandato in onda abbastanza frequentemente alla radio. Il tour (con la presenza ampiamente pubblicizzata di Howe, che per\u00f2 entrava in scena solo a met\u00e0 spettacolo, in quanto si rifiutava di suonare i brani tratti da \"Astra\" e \"Then and Now\") ebbe un discreto successo commerciale e fece sopravvivere la band.\nGli album successivi, \"Aria\" (1994) e \"Arena\" (1996), furono giudicati dalla critica \"ben prodotti ma non notevoli\". Su \"Arena\" suonarono tre diversi chitarristi, tra cui Ian Crichton (Saga) e Al Pitrelli (ex-Danger Danger, in seguito chitarra solista dei Megadeth). Alla fine del decennio, Downes e Payne pubblicarono i due album \"Archiva I\" e \"Archiva II\", una raccolta di registrazioni inedite tratte da materiale di archivio del periodo di Payne.\nNel 1999 si parl\u00f2 di un tour con la formazione originale degli Asia (escluso Howe, che era tornato negli Yes e non era interessato), ma il progetto fall\u00ec per la rinuncia di John Wetton e Carl Parlmer, che avevano fondato un altro gruppo denominato Qango.\nNel frattempo Downes e Payne realizzarono un album strumentale, \"Rare\", come colonna sonora per un documentario e per un videogioco (quest'ultimo mai pubblicato); Downes, che era l'unico titolare del marchio \"Asia\", decise di pubblicarlo col nome del gruppo.\nL'album del 2001 \"Aura\" fu caratterizzato da un ritorno verso le atmosfere \"progressive\" dell'album di debutto. Nel tour, il gruppo fu costretto a esibirsi in strutture piuttosto modeste. In uno spettacolo a Detroit, nell'ottobre del 2004, Payne e Downes confessarono giocosamente che \"Aura\" era un insuccesso e che a questo punto gli Asia si sarebbero dati all'hip hop e al rhythm and blues.\nNel 2004 il gruppo pubblica \"Silent Nation\" (titolo che si riferisce all'incidente di Howard Stern contro la FCC), con qualche contributo da Billy Sherwood degli Yes. L'album acquist\u00f2 un'imprevista visibilit\u00e0 su Internet, e grazie a questo nuovo canale vendette addirittura meglio di \"Aqua\". La formazione del gruppo in \"Silent Nation\" comprendeva Downes, Payne, il batterista Chris Slade e il chitarrista Guthrie Govan. Nel tour, per\u00f2, si esibirono solo Downes e Payne, \"unplugged\", in piccoli club e teatri. In agosto, Slade lasci\u00f2 il gruppo e fu rimpiazzato da Jay Schellen.\nRitorno alle origini (2006-2013).\nNel 2005, Wetton e Downes registrano un album, \"Icon\". Il ritorno alla collaborazione tra Wetton e Downes porta quest'ultimo a sciogliere il sodalizio con Payne e gli altri. In occasione del 25\u00ba anniversario degli Asia, Palmer e Howe accettano di riformare la band originale con Wetton e Downes per un lungo tour nel 2006 negli Stati Uniti. Il grande successo del tour convince il gruppo a ripetere anche in Inghilterra. Nel frattempo, Wetton e Downes continuano la propria produzione come duo, pubblicando \"\".\nNel frattempo, in seguito alla ricostituzione degli Asia nella formazione originale, Payne, Govan e Schellen continuano ad esibirsi col nome GPS. Un accordo extragiudiziale successivamente concede amichevolmente a Payne la liberatoria ad utilizzare il nome \"Asia\" e di eseguire i brani anche del periodo precedente alla sua militanza nel gruppo (pre-1991); dal 2007 quindi Payne si esibisce con un gruppo chiamato Asia featuring John Payne.\nNel 2007 gli Asia lanciano un tour mondiale (Giappone, Sudamerica, Stati Uniti ed Europa); il tour (interrotto in agosto a causa di problemi di salute di Wetton e ripreso nel 2008) porta alla pubblicazione di un album dal vivo, \"\". La rinnovata collaborazione fra i membri storici degli Asia conduce anche alla registrazione di nuovi brani in studio, e nell'aprile del 2008 gli Asia pubblicano l'album \"Phoenix\", il primo ad includere tutti e quattro i membri originali in 25 anni. L'album segna anche il ritorno alle sonorit\u00e0 del periodo di \"Asia\" e \"Alpha\", ottenendo un buon successo di pubblico (ha raggiunto il n\u00ba73 nelle classifiche di vendita Billboard) e di critica. Nel 2010 esce il secondo album dopo la riunione, \"Omega\". \u00c8 notevole il passo avanti in termini qualitativi: \"Omega\" \u00e8 pi\u00f9 compatto e maturo rispetto a \"Phoenix\" e riflette influssi nuovi nel sound della band, in certi momenti si riconoscono addirittura accenti beatlesiani (\"I Don't Want to Lose You Now\"). L'album ottiene ancora ottime recensioni e vendite e viene promosso da un tour mondiale (Europa, Giappone, USA) che tocca anche l'Italia (Roma, AUDITORIUM, 24 aprile 2010).\nNel maggio 2010 un brano tratto da \"Phoenix\" (\"Extraordinary Life\") viene utilizzato nel promo della fortunatissima serie \"America's Got Talent\", rilanciando l'appeal commerciale della band presso il grande pubblico. Gi\u00e0 qualche anno prima la hit \"Heat of the Moment\" era stata rilanciata in quanto presente nella colonna sonora del film campione d'incassi \"40 anni vergine\".\nNel 2012, in occasione del trentennale della band, esce l'album \"XXX\".\nIl secondo addio di Howe, \"Gravitas\" e la morte di Wetton (2013-2017).\nNell'estate del 2013 Howe lascia nuovamente il gruppo, questa volta senza alterchi n\u00e9 strascichi, ma in modo consensuale. In sua sostituzione viene scelto il giovane chitarrista Sam Coulson e viene registrato il nuovo album, \"Gravitas\", che esce a marzo 2014.\nDopo \"Gravitas\" e il tour successivo, a Wetton viene diagnosticato un tumore al colon; mentre si sottopone a chemioterapia, il gruppo rimane inattivo per quasi tre anni. Il 5 dicembre 2016 il gruppo annuncia un tour di 12 date negli Stati Uniti come spalla per i Journey, a partire dal 15 marzo 2017 allo Yakima Valley Sundome a Yakima, Washington. Quattro giorni dopo, il gruppo annuncia l'album live \"\", ritraente un'esibizione del gruppo insieme all'orchestra filarmonica di Plovdiv; l'album viene infine pubblicato nel 2017.\nL'11 gennaio 2017 Wetton dichiara la sua impossibilit\u00e0 di esibirsi nelle 12 date annunciate per il tour dei Journey a causa di un altro round di chemioterapia, e che sarebbe stato sostituito da Billy Sherwood (Yes), produttore del suo album solista \"Raised in Captivity\" La band vorrebbe cancellare il tour, ma motivi contrattuali con il manager dei Journey che rifiuta tale possibilit\u00e0 costringendoli ad assumere Sherwood come rimpazzo dell'ultimo momento.. Wetton muore il 31 marzo, a 67 anni. Il 17 giugno il gruppo si esibisce in un evento organizzato in sua memoria, dal titolo \"An Extraordinary Life\".\nCambio di formazione, tour con gli Yes e possibile nuovo album (2018-).\nDopo la morte di Wetton, Downes ha dichiarato che insieme a Palmer sta lavorando ad un nuovo album degli Asia, che spera di completare e pubblicare come testamento finale a Wetton. Non \u00e8 chiaro se Wetton avesse registrato parti o se l'album fosse stato solo nel processo di songwriting.\nIl 2 aprile 2019 la band annuncia che si unir\u00e0 a Yes, John Lodge e Carl Palmer's ELP Legacy al \"Royal Affair Tour\", un tour congiunto nordamericano di 26 date nell'estate 2019. Steve Howe si esibir\u00e0 con la band per una parte del set. La band inoltre annuncia che il chitarrista Sam Coulson aveva lasciato amichevolmente il gruppo l'anno precedente, per concentrarsi su progetti da solista, e che sarebbe stato sostituito da Ron \"Bumblefoot\" Thal (ex-Guns N' Roses), e che questi avrebbe assunto anche il ruolo di voce solista, con Sherwood ancora al basso. Coulson ha confermato la sua separazione dal gruppo su Twitter lo stesso giorno."}
{"id": "215946", "revid": "1005847", "url": "https://it.wikipedia.org/wiki?curid=215946", "title": "Comuni della Finlandia", "text": "I comuni della Finlandia (al singolare \"kunta\" in finlandese, \"kommun\" in svedese) costituiscono la suddivisione amministrativa del governo locale. Generalmente sono piccoli centri abitati, rappresentati da un consiglio eletto democraticamente tramite elezioni. Il compito dei comuni \u00e8 di fornire servizi agli abitanti e sostenere il loro benessere.\nI comuni funzionano sotto il controllo dello Stato, al quale rispondono tramite l'amministrazione provinciale. In Finlandia \u00e8 presente solo un'unica forma ufficiale di comune, e tutte le citt\u00e0 sono anche comuni. Lo Stato pu\u00f2 erogare finanziamenti (\"toimeentulotuki\") ai comuni che si trovino in condizioni di particolare necessit\u00e0.\nL'amministrazione comunale venne fondata in Finlandia da un \"Benevolo decreto di Sua Maest\u00e0 lo Zar alla Finlandia\" (\"Suomeen Keisarillisen Majesteetin Armollinen Asetus\") del 6 aprile 1865 riguardante l'amministrazione locale della nazione. La divisione in comuni \u00e8 attualmente basata sulle citt\u00e0 e i distretti definiti alla met\u00e0 dell'Ottocento, i quali sono una derivazione delle antiche parrocchie. L'autonomia comunale venne assegnata a tutte le citt\u00e0 nel 1873.\nOrgani istituzionali.\nConsiglio comunale.\nIl grado decisionale pi\u00f9 alto nell'ambito comunale \u00e8 detenuto dal consiglio comunale (\"kunnanvaltuusto\"), il quale viene eletto tramite suffragio popolare ogni quattro anni. Tra le sue mansioni vi sono le decisioni sul programma comunale, che \u00e8 di durata quinquennale. Tale programma include i piani di sviluppo amministrativo, economico, dell'uso del territorio e di altri beni, e viene revisionata in tempi prefissati. Per quanto riguarda l'uso dei terreni comunali, il consiglio decide sulla loro pianificazione.\nTra i compiti organizzativi del consiglio comunale vi sono il rilascio di ordinanze (\"johtos\u00e4\u00e4nt\u00f6\") e regolamenti (\"ohjes\u00e4\u00e4nt\u00f6\"), cos\u00ec come la definizione dei compiti e del funzionamento dell'amministrazione stessa. I regolamenti richiedono sempre la ratifica da parte dell'autorit\u00e0 statale competente, le ordinanze no.\nIl consiglio comunale \u00e8 responsabile delle attivit\u00e0 comune. Esso vigila sulla legalit\u00e0 e adeguatezza dell'attivit\u00e0 degli organi comunali. Il consiglio inoltre si occupa dell'organizzazione dell'amministrazione, detiene il potere economico, dichiara le proprie intenzioni e sceglie i membri degli organi comunali.\nAnche l'impiego dell'autorit\u00e0 economica a livello comunale \u00e8 compito del consiglio. Esso approva annualmente il bilancio preventivo (se richiesto anche un bilancio supplementare). L'autorit\u00e0 economica consiste nel prendere decisioni sulle sovvenzioni comunali, sulle fideiussioni, sulla costituzione di finanziamenti e sui pagamenti comunali.\nNelle citt\u00e0, in accordo con la legge sull'amministrazione locale, viene usato il nome di consiglio cittadino (\"kaupunginvaltuusto\") al posto di consiglio comunale. Nella regione sperimentale del Kainuu vi \u00e8 come obbiettivo quello di trasferire il potere dei consigli comunali di otto comuni del Kainuu al consiglio regionale, in modo da potenziare la produzione dei servizi. Qualora la regione non riuscisse nel suo compito, \u00e8 stato pianificato di tentare l'accorpamento dei comuni, per cui da otto si passerebbe a quattro.\nIl consiglio comunale \u00e8 formato sulla base dei diversi gruppi politici. La dimensione del consiglio dipende dalla popolazione del comune, nelle seguenti proporzioni:\nPossono essere eletti rappresentanti del consiglio tutti i cittadini residenti nel comune che hanno diritto di voto, con le seguenti eccezioni:\nNella regione sperimentale del Kainuu parte del potere del consiglio comunale \u00e8 trasferito al consiglio regionale, eletto anch'essa tramite elezioni.\nGiunta comunale.\nInsieme al consiglio, la giunta comunale (\"kunnanhallistus\") \u00e8 il pi\u00f9 importante organo amministrativo del comune. La giunta comunale si occupa dell'amministrazione e dell'esecuzione delle decisioni del consiglio.\nSotto il controllo della giunta agiscono il sindaco e possibili vice sindaci. Il loro compito \u00e8 di dirigere l'amministrazione comunale.\nCompito della giunta \u00e8 quello di vigilare sugli interessi comunali e sottoscrivere, ad esempio, contratti e atti giuridici in nome del comune. Il consiglio comunale pu\u00f2 prendere decisioni solo su proposta della giunta.\nIn funzione dell'ordinanza, la giunta comunale pu\u00f2 essere suddivisa in sezioni che si occupano della preparazione degli atti e di altri compiti. La giunta pu\u00f2 anche creare commissioni provvisorie o permanenti per determinati lavori.\nComitati comunali.\nPer gli affari della giunta comunale esistono comitati comunali e comitati esecutivi. I comitati municipali sono divisi in ufficiali e facoltativi. Quelli ufficiali sono i comitati per la salute, per il benessere sociale, per la scuola e per il patrocinio legale. I facoltativi sono ad esempio per la cultura, per lo sport e per il turismo.\nLista.\nIl numero dei comuni \u00e8 stato in continuo calo a partire dall'inizio degli anni 2000. Nel 2002 in Finlandia erano presenti 448 comuni, scesi a 311 nel 2018, di cui 107 classificati come citt\u00e0. Sedici comuni appartengono alla provincia autonoma delle isole \u00c5land, dove anche piccole isole o gruppi di isole con un piccolo numero di abitanti possono costituire un comune.\nLa diminuzione costante del numero di comuni \u00e8 stato oggetto di discussione politica, in particolare per le difficolt\u00e0 incontrate da parte delle amministrazioni locali nella gestione dei servizi stabiliti per legge. In Finlandia oggigiorno ci sono molti pi\u00f9 comuni che in qualsiasi altra nazione nordica, ed essi hanno responsabilit\u00e0 per molti incarichi. La diminuzione del numero di comuni basata in particolare sull'unificazione di gruppi di essi \u00e8 vista come un modo per rafforzarne l'amministrazione. Nel 2009 in Finlandia esistevano inoltre 72 distretti amministrativi formati dall'unione di gruppi di comuni.\n\"Dati riferiti al 2012.\""}
{"id": "215947", "revid": "18323", "url": "https://it.wikipedia.org/wiki?curid=215947", "title": "Universit\u00e0 degli Studi di Firenze", "text": "L'Universit\u00e0 degli Studi di Firenze \u00e8 una universit\u00e0 statale italiana sita nell'omonima citt\u00e0 e fondata nel 1321 come \"Studium Generale.\"\nStoria.\nIl 25 maggio dell'anno 825 l'imperatore Lotario I promulga il capitolare di Corteolona che costitu\u00ec le scuole imperiali, oltre a Pavia capitale del Regno d'Italia, anche Firenze ebbe la scuola di diritto, di retorica e arti liberali, ereditando la tradizione della scuola di diritto, fondata dall'imperatore romano Teodosio I; dalla sede di Firenze dipendevano gli studenti dell'allora Tuscia carolingia.\nL'universit\u00e0 di Firenze trae origine dallo \"Studium Generale\" istituito grazie a una delibera della Repubblica Fiorentina nel 1321. Ai suoi albori, presso lo \"studium\" s'insegnarono discipline quali giurisprudenza civile e canonica, letteratura e medicina; tuttavia nel 1324, dopo soli tre anni, fu costretto a cessare le attivit\u00e0. Gli insegnamenti ripresero nel 1349, grazie all'intercessione di papa Clemente VI, il quale concesse allo \"studium\" la possibilit\u00e0 di conferire diplomi regolari (\"privilegia maxima\"), oltre a stabilirvi la prima facolt\u00e0 di teologia d'Italia.\nNel 1364, durante il regno dell'imperatore Carlo IV, l'ateneo fiorentino divenne universit\u00e0 imperiale, la quale tuttavia, and\u00f2 incontro negli anni successivi ad un'ulteriore interruzione delle attivit\u00e0 didattiche. Nel 1387 furono promulgati dei nuovi statuti: fu istituita la prima cattedra di greco d'Europa e fu promosso lo sviluppo della medicina grazie ad una direttiva comunale che prevedeva la concessione di due cadaveri per gli studi anatomici.\nNel 1473, lo \"studium\" fu trasferito a Pisa, ad opera di Lorenzo il Magnifico, ed accorpato all'Universit\u00e0 di Pisa, la quale divenne centro culturale di riferimento del Granducato di Toscana per volont\u00e0 della stessa famiglia de' Medici. A Firenze sopravvisse unicamente il collegio teologico con gli insegnamenti umanistici.\nCarlo VIII ricondusse temporaneamente lo \"studium\" a Firenze tra il 1497 e il 1515, salvo poi esser trasferito nuovamente a Pisa con il ritorno dei Medici. I continui cambi di sede, non influirono ciononostante con le attivit\u00e0 di studio e ricerca fiorentine, difatti durante il dominio di Cosimo I de' Medici crebbe il numero delle cattedre e furono incentivati l'insegnamento e l'esercizio della medicina; in aggiunta, la ricerca scientifica e letteraria venivano portate avanti dalle accademie della Crusca e del Cimento. La diffusione della cultura attraverso tali \"canali paralleli\" rimase pressoch\u00e9 immutata a Firenze sino all'Unit\u00e0 d'Italia, allorquando nel 1859, il granduca Leopoldo II fu esiliato e gli insegnamenti furono unificati confluendo nell'Istituto di studi superiori pratici e di perfezionamento. L'anno seguente fu riconosciuto dallo stato italiano unitario il carattere universitario dell'istituto, bench\u00e9 soltanto nel 1924 un decreto ne sanc\u00ec il riconoscimento ufficialmente quale universit\u00e0.\nDescrizione.\nSigillo e logo.\nDalla progettazione del 1932 il logo dell'universit\u00e0 contiene l'effige di re Salomone, il sapiente sovrano d'Israele nelle fonti bibliche. Dal 2012 il Salomone \u00e8 stato riadattato a mezzo busto, evidenziandone gli elementi di autorit\u00e0 e sapienza. Il logo di ateneo \u00e8 costruito da Salomone, tra identit\u00e0 e continuit\u00e0, e \"lettering\" su tre righe.\nStruttura.\nL'universit\u00e0 \u00e8 organizzata nei seguenti dipartimenti:\nE vi si trovano le seguenti scuole:\nRicerca.\nIl Centro di risonanze magnetiche (CERM) \u00e8 una struttura di ricerca dell'ateneo fondata da Ivano Bertini e specializzata nell'applicazione degli studi tramite NMR sulle biomolecole.\nSistema bibliotecario.\nIl sistema bibliotecario di ateneo \u00e8 un'unit\u00e0 organizzativa costituita dall'insieme delle strutture bibliotecarie e di documentazione dell'universit\u00e0 e delle risorse destinate al loro funzionamento, volte all'erogazione di servizi di integrazione e di supporto per la didattica e la ricerca. Il sistema si articola in cinque biblioteche di area oltre ad un punto di servizio multidisciplinare presso il polo universitario di Prato:\n\u00c8 parte integrante del sistema bibliotecario d\u2019Ateneo anche il Centro di documentazione sulle alluvioni di Firenze (CEDAF), nato in continuit\u00e0 con il Progetto Firenze 2016, promosso dall\u2019Universit\u00e0 degli Studi di Firenze in vista del cinquantenario dell\u2019alluvione del novembre 1966. Il CEDAF ha sede presso la Biblioteca Umanistica in piazza Brunelleschi 4 a Firenze ed \u00e8 dedicato alla ricerca, al recupero e all\u2019elaborazione dell\u2019informazione bibliografica e documentale relativa all\u2019Alluvione di Firenze del 1966 e alle tematiche connesse.\nStoria.\nIl nucleo scientifico pi\u00f9 importante \u00e8 costituito dalle raccolte del Reale Museo di fisica e storia naturale, fondato da Pietro Leopoldo di Lorena nel 1775, esso conteneva una ricca raccolta di macchine e di strumenti tecnico-scientifici, tra cui le macchine di Galileo \u2013 in seguito affidate al Museo Galileo \u2013 vi si trovava altres\u00ec annesso un osservatorio astronomico (La Specola), nome poi tramandato al Museo zoologico.\nNel 1859 nacque l'Istituto di studi superiori, pratici e di perfezionamento di Firenze, composto da quattro sezioni originarie, in seguito ridottesi a tre, con lo spostamento della sezione di studi legali a Pisa: scienze naturali, medicina e chirurgia, filosofia e filologia. Lo sviluppo dell'istituto condusse alla riassegnazione di varie collezioni di strumenti, apparati e testi; i libri furono destinati alle biblioteche che venivano creandosi in seno alle rispettive facolt\u00e0 e discipline, mentre gli oggetti e gli strumenti furono affidati alla cura conservativa dei musei universitari.\nNel 1924, la conversione dell'istituto di studi superiori in universit\u00e0 fece incrementare le facolt\u00e0 dell'ente acuendo la frammentazione delle biblioteche e delle collezioni in esse custodite. Nel 1995 il sistema bibliotecario fu implementato per gestire in modo centralizzato e omogeneo le biblioteche in precedenza autonome, unitamente alla ricostituzione delle quattro grandi partizioni dell'Istituto di studi superiori, cui si aggiunse l'area disciplinare tecnologica.\nMusei.\nIl sistema museale dell'ateneo fiorentino \u00e8 composto da:\nFirenze University Press.\nFirenze University Press \u00e8 la casa editrice dell'Universit\u00e0 degli Studi di Firenze. Nasce nel 2000 in seguito ad un progetto sperimentale promosso dal sistema bibliotecario di Ateneo. Supporta l'Universit\u00e0 di Firenze nella diffusione dei risultati della propria ricerca.\nAltre attivit\u00e0.\nCompagnia teatrale.\nFondata nel 2006, la compagnia teatrale universitaria \"Binario di Scambio\" \u00e8 una specifica attivit\u00e0 formativa e scientifica di carattere sperimentale degli studenti dei corsi di laurea in progettazione e gestione di eventi e imprese dell'arte e dello spettacolo e in scienze dello spettacolo, che si svolgono presso la sede di Prato. Laboratorio creativo permanente, aperto a tutti gli iscritti dell'Ateneo fiorentino.\nCoro.\nIl coro universitario di Firenze \u00e8 un coro misto composto da un organico di circa quaranta elementi con repertorio prevalentemente a cappella, tratto dalla tradizione colta europea. Nato nel 1996, si \u00e8 costituito come associazione nel 2000. Dal 2005 al 2015 Valentina Peleggi \u00e8 stata il Direttore Musicale e Artistico, sotto la cui guida nel dicembre del 2011 il Coro Universitario di Firenze ha ricevuto il riconoscimento di coro di interesse nazionale dal Ministero per i beni e le attivit\u00e0 culturali.\nOrchestra.\nL'orchestra dell'universit\u00e0 di Firenze sorse nel 1996 e per quattro edizioni, dal 2012 al 2015, si esib\u00ec prendendo parte al \"Tempio delle Muse\", ossia una rassegna di concerti svoltisi nelle varie sezioni del Museo di storia naturale dell'ateneo."}
{"id": "215961", "revid": "767487", "url": "https://it.wikipedia.org/wiki?curid=215961", "title": "Maicol", "text": "Maicol \u00e8 un film italiano del regista Mario Brenta del 1988. Ha vinto il Premio Georges Sadoul come miglior film straniero e il premio \"Film et Jeunesse\" al festival di Cannes.\nIl film \u00e8 stato anche presentato in concorso al festival del cinema di Berlino.\nTrama.\nMilano. Anita, operaia milanese, \u00e8 la madre single di Maicol, 5 anni. \u00c8 un bambino chiuso, estraniato, che sembra uscire dal suo mondo solo di fronte al film \"Dune\". Anita stessa tratta il figlio con freddezza, anteponendogli il rapporto con il fidanzato Giulio, che sembra sempre sul punto di lasciarla.\nNon trovando nessuno a cui lasciarlo, una sera Anita porta il figlio ad uno dei suoi appuntamenti. Ad una fermata della metropolitana vede Giulio in compagnia di un'altra donna, e scende di corsa dal vagone. Le porte si chiudono e Maicol resta dentro.\nInizia un viaggio notturno, in cui il piccolo incontrer\u00e0 diverse persone che si offrono di aiutarlo, ma invano. La corsa finisce al capolinea, dove Maicol viene preso in consegna dalla polizia che si occupa di riconsegnarlo alla madre, la quale - nel frattempo - non si era preoccupata pi\u00f9 di tanto, impegnata com'era a cercare il fidanzato."}
{"id": "215970", "revid": "599013", "url": "https://it.wikipedia.org/wiki?curid=215970", "title": "Perdita di carico", "text": "La perdita di carico tra due punti di un circuito idraulico \u00e8 la differenza di carico idraulico tra i due punti presi in considerazione.\nStoria.\nFin dalle epoche antiche, gli impianti idraulici sono stati costruiti tenendo conto delle pendenze necessarie a vincere le perdite di carico.\nI primi studi scientifici sulla perdita di carico nelle condotte si devono far risalire a Daniel Bernoulli. Gli studi ebbero grande sviluppo con la rivoluzione industriale, anche in funzione delle reti di canali costruite in quel periodo.\nConclusioni.\nPer un fluido incomprimibile in moto permanente (stazionario) si pu\u00f2 scrivere l'equazione di Bernoulli valida in quelle regioni del campo fluido dove le forze di frizione dovute agli effetti viscosi siano trascurabili rispetto agli effetti dovuti alla pressione (p), alla gravit\u00e0 (termine potenziale) e all'inerzia (termine cinetico). Per quanto piccola possa essere la viscosit\u00e0 del fluido, l'approssimazione fatta utilizzando l'equazione considerata \u00e8 accettabile solamente entro certe regioni del fluido (dette inviscide) in cui le forze viscose nette siano trascurabilmente piccole in confronto alle altre forze agenti sulle particelle fluide. L'equazione di Bernoulli si scrive:\ndove con \"cost(s)\" si \u00e8 voluta indicare la costanza del trinomio di Bernoulli lungo una determinata linea di corrente \"s\", essendo:\nSi definisce quindi carico idraulico la costante di Bernoulli:\ncon le dimensioni di una pressione (misurato nel SI in pascal), e la quota idraulica la grandezza proporzionale con le dimensioni di una lunghezza:\ndove \u03b3 \u00e8 il peso specifico del materiale (peso di un metro cubo di materiale). Nel caso reale l'equazione di Bernoulli viene meno per effetto della dissipazione nel moto (approssimabile al primo ordine con la legge di Newton): il carico cala lungo la portata del fluido.\nLa differenza di carico idraulico fra due punti del condotto:\nse \u00e8 negativa seguendo la portata viene chiamata perdita di carico; se positiva (come ad esempio in una macchina operatrice, ma non solo) si chiama, invece, prevalenza o forza idromotrice.\nLa prevalenza potenziale (geodetica se la macchina lavora a pelo libero) considera invece soltanto la componente potenziale del carico.\nAdimensionalizzazione.\nIn idraulica (non solo se il fluido \u00e8 acqua) e a meno di grosse variazioni di quota (il caso di una condotta forzata) la maggiore componente del carico \u00e8 quella cinetica, mentre nella gasdinamica la maggiore componente \u00e8 quella manometrica. Quindi le perdite di carico si possono supporre proporzionali alle perdite cinetiche, come stabilisce l'equazione di Darcy-Weisbach:\ndove \"f\" \u00e8 definito numero di Darcy, dipendente dalle caratteristiche locali del fluido come il numero di Reynolds, e in aggiunta a quanto sopra detto, \"L\" \u00e8 la lunghezza del condotto, D il suo diametro equivalente. Talvolta, al posto del numero di Darcy, si esprime la relazione in funzione del numero di Fanning, che risulta un quarto di f.\nIn molti casi pu\u00f2 essere vantaggioso applicare la legge di Darcy nella forma:\nFattore globale.\nNel caso di variazioni brusche nel condotto si modifica l'equazione di Darcy-Weissbach rendendo impliciti i parametri spaziali in un coefficiente di attrito globale:\nper cui si esprime:\nse poi si tratta di componenti ad alta dissipazione, si pu\u00f2 trascurare la velocit\u00e0 quadratica finale del fluido rispetto a quella iniziale, considerando solo quella iniziale\nIl fattore \"k\" \u00e8 stato sperimentalmente definito, e risulta ad esempio:\nQuindi, se avessimo in sequenza: curva/valvola di ritegno/curva/ingresso serbatoio, avremmo"}
{"id": "215973", "revid": "33689", "url": "https://it.wikipedia.org/wiki?curid=215973", "title": "NetHack", "text": "NetHack \u00e8 un videogioco open source simile a \"Rogue\", pubblicato nel 1987 per MS-DOS e successivamente adattato a molte altre piattaforme. \u00c8 un'evoluzione di un gioco precedente detto \"Hack\", a sua volta evolutosi da \"Rogue\". Il nome \"Nethack\" deriva dal fatto che il suo sviluppo era originariamente (e continua ad essere) coordinato attraverso Internet anche se non \u00e8 un gioco multiplayer. Nella versione di base tutti i messaggi sono in inglese.\n\"NetHack\" \u00e8 uno dei giochi pi\u00f9 vecchi ancora in sviluppo, a cui nuove caratteristiche e aggiustamenti vengono regolarmente aggiunte da un gruppo informale di programmatori volontari, comunemente detto \"DevTeam\". \"Nethack\" \u00e8 giunto almeno alla versione 3.6.6, uscita l'8 marzo 2020.\nTrama.\nIl giocatore assume la parte di un eroe che esplora grotte e stanze sotterranee, alla ricerca dell'Amuleto di Yendor.\nDopo aver costruito il personaggio, viene introdotta la missione:\nPer vincere il gioco il giocatore deve ascendere e diventare semidio o semidea. Questo si raggiunge offrendo l'Amuleto di Yendor alla propria divinit\u00e0, dopo aver superato alcuni tra i livelli pi\u00f9 difficili del gioco.\nModalit\u00e0 di gioco.\nLa missione si estende per pi\u00f9 di 50 livelli, la cui struttura e composizione viene in larga parte creata in maniera differente dal programma ogni volta che lo si gioca. Ogni livello contiene mostri, oggetti e molto altro.\nTradizionalmente la mappa e le animazioni del gioco vengono rappresentate tramite una grafica testuale (simile alla ASCII art), ma sono disponibili anche interfacce utente pi\u00f9 propriamente \"grafiche\", che mostrano la schermata di gioco in una mappa bidimensionale. Esistono anche interfacce grafiche pi\u00f9 elaborate come quella isometrica di \"Falcon's Eye\" o \"Vulture's Eye\", basate sulla libreria grafica SDL, oppure quella tridimensionale di noeGNUd, basata su OpenGL.\nPrima di cominciare il gioco, vieni invitato a scegliere se selezionare alcune caratteristiche del personaggio oppure generare un personaggio casuale. Sono disponibili dei ruoli tradizionali per il personaggio, come il cavaliere o il mago, oppure altri inusuali, come la valchiria, l'uomo delle caverne, l'archeologo, il turista. Il ruolo e l'allineamento del personaggio determinano quale sar\u00e0 la sua divinit\u00e0 protettrice; mantenendo il dio soddisfatto \u00e8 possibile ottenere aiuto e doni.\nIl personaggio inizialmente \u00e8 accompagnato da un animale domestico, di solito un gattino o un cagnolino, anche se i cavalieri cominciano con un pony. Puoi dare un nome all'animale, e si possono addomesticare anche altri animali durante il cammino - gli animali domestici si possono addomesticare offrendo loro del cibo, mentre altri \"mostri\" possono essere addomesticati con la magia. Questi animali possono essere molto utili, non solo per l'assistenza nel combattimento ma anche per rilevare oggetti maledetti e per rubare dai negozi.\nLa variet\u00e0 di oggetti unici, situazioni, mostri e personaggi offrono opportunit\u00e0 per interagire con il mondo del gioco. Alcune delle interazioni (o anche bug) possibili sono rare e occasionalmente divertenti. Ad esempio:\nQuesta viene chiamata una \"YAAD\" o \"YASD\", che significa \"Yet Another Annoying Death\" o \"Yet Another Stupid Death\", \"Ancora un'altra morte stupida/fastidiosa\".\nIl messaggio \"Do you want your possessions identified?\", abbreviato con \"DYWYPI\", viene presentato al termine di ogni gioco, permettendo di conoscere caratteristiche non ancora scoperte degli oggetti che si possedevano.\nAnche se \"NetHack\" \u00e8 molto difficile i giocatori veterani possono provare le \"condotte\", ovvero restrizioni volontarie riguardo certi comportamenti nel gioco. Tra le condotte volontarie ci sono il non esprimere desideri, il mantenere una dieta vegetariana o vegana, il rimanere atei, o il mantenere una condotta pacifista (non uccidendo direttamente alcuna creatura).\nInterfaccia.\nSegue un esempio di una sessione di gioco con una interfaccia testuale e monocromatica, con caratteri ASCII estesi.\nLegenda dell'immagine:\nSotto la mappa c'\u00e8 una linea sullo stato. Dapprima ci sono il nome e lo stato professionale del protagonista che sono basati sull'esperienza accumulata durante il gioco. \"St\" sta per \"strength\" (forza), \"Dx\" per \"dexterity\" (destrezza), \"Co\" per \"constitution\" (costituzione), \"In\" per \"intelligence\" (intelligenza), \"Wi\" per \"wisdom\" (saggezza), \"Ch\" per \"charisma\" (carisma sociale) mentre \"Chaotic\" (caotico) \u00e8 il suo allineamento. La linea seguente mostra il livello in cui si trova (il numero del livello aumenta con la profondit\u00e0), il denaro, gli \"hit point\" (punti ferita del protagonista), il potere magico, la \"armor class\" (classe dell'armatura), l'esperienza e il tempo trascorso (numero di turni). Quando \u00e8 necessario vengono mostrati ulteriori indicatori sullo stato di salute del protagonista, per indicare ad esempio se ha fame o se \u00e8 sotto l'effetto di una droga.\nCi sono interfacce che sostituiscono le rappresentazioni in modalit\u00e0 di testo con immagini chiamate \"tile\". Ad esempio, invece del simbolo \"?\", viene mostrata l'immagine di una pergamena. Nel gioco esiste un comando (di solito accessibile con il tasto \"/\") che permette di chiedere maggiori informazioni su un elemento della mappa."}
{"id": "215975", "revid": "640277", "url": "https://it.wikipedia.org/wiki?curid=215975", "title": "Riyadh", "text": ""}
{"id": "215977", "revid": "1442080", "url": "https://it.wikipedia.org/wiki?curid=215977", "title": "Unione Sindacale Italiana", "text": "LUnione Sindacale Italiana \u00e8 stata un sindacato italiano di ispirazione sindacalista rivoluzionaria e anarco-sindacalista. Fondata nel 1912 da Ines Oddone, venne soppressa dal regime fascista nel 1925.\nStoria.\nOrigini.\nL'origine dell'Unione Sindacale Italiana risale al 3 novembre 1907, data in cui si riun\u00ec a Parma un convegno delle organizzazioni sindacali ostili all'indirizzo riformista della neocostituita Confederazione Generale del Lavoro. Il convegno deliber\u00f2 la costituzione di un \"Comitato Nazionale della Resistenza\" di impronta sindacalista rivoluzionaria. Tra i principali promotori Alceste de Ambris leader della camera del lavoro di Parma che, nel 1907 aveva organizzato -e portato a termine con successo visto l'accoglimento delle richieste- in un breve lasso di tempo 34 scioperi di varie categorie.&lt;br&gt;\nL'Unione Sindacale Italiana celebr\u00f2 formalmente il proprio congresso costitutivo a Modena dal 23 al 25 novembre 1912, raccogliendo inizialmente circa centomila iscritti. Si svilupp\u00f2 ed aument\u00f2 il proprio peso politico diffondendosi specialmente a Milano, dove riusc\u00ec a mantenersi sempre protagonista grazie all'attivismo ed all'organizzazione di Filippo Corridoni.\nLa scissione dell'USI dalla CGL venne inizialmente osteggiata da Benito Mussolini, che tuttavia si decise ad appoggiarla dalla primavera del 1913, tanto che Corridoni pot\u00e9 affermare in un comizio: \"nella lotta non siamo pi\u00f9 soli: anche Mussolini \u00e8 con noi\". L'\"Avanti!\" infatti, diretto da Mussolini stesso, sostenne lo sciopero dei metalmeccanici del 19 maggio 1913 organizzato dall'USI, contro le direttive espresse da partito socialista e CGdL.\nDe Ambris ne fu eletto al vertice nel congresso del 1913.\nAll'USI aderirono principalmente camere del lavoro situate nel triangolo industriale del Nord (Torino-Milano-Liguria), in Emilia, in Toscana e nelle Puglie. Organizz\u00f2 soprattutto metalmeccanici, muratori, minatori (con Attilio Sassi), contadini e giornalieri. Durante i suoi primi anni di vita l'organizzazione fu impegnata in una serie di lotte tendenti a migliorare le condizioni di vita e di lavoro dei proletari. Nel 1913 riusc\u00ec a fare concorrenza al sindacato socialista riformista scavalcandolo per numero di affiliati in certi settori come la metallurgia. A dicembre del 1913 a Milano ebbe luogo il secondo congresso dell\u2019USI, alla presenza di 191 delegati \nSecondo alcune interpretazioni sarebbe stato il successo del sindacalismo rivoluzionario dell'USI, che anche Mussolini spinse in senso mazziniano ed interventista e che maturer\u00e0 nel primo dopoguerra, a contribuire all'abbandono del partito socialista da parte del futuro Duce stesso che, gi\u00e0 nel corso della Settimana rossa, present\u00f2 alcune moderate prese di distanza..\nL'interventismo, la scissione e il biennio rosso.\nAlla vigilia del primo conflitto mondiale anche il sindacato fu attraversato dal ciclone dell'interventismo. \nNell'estate del 1914 avvenne una spaccatura all'interno dell'USI quando Alceste de Ambris (che pure aveva in precedenza bollato la guerra di Libia come \"brigantaggio coloniale\".)si espresse a favore di un intervento in guerra a fianco della Francia. La tesi interventista incass\u00f2 il sostegno anche della forte sezione milanese capitanata da Filippo Corridoni e si sald\u00f2 con l'interventismo futurista, che nel frattempo era gi\u00e0 passato all'azione di piazza con Marinetti e Boccioni.\nTutta la componente interventista, Alceste de Ambris, il fratello Amilcare, Corridoni, Michele Bianchi, Tullio Masotti, Edmondo Rossoni dopo il consiglio generale dell'USI del settembre 1914 venne per\u00f2 espulsa dall'USI, diretta da allora dall'anarchico Armando Borghi, che rest\u00f2 su posizioni neutraliste ed internazionaliste.&lt;br&gt;\nDe Ambris si spost\u00f2 su un piano pi\u00f9 politico che sindacale, improntato su una visione federalistico-repubblicana che vedr\u00e0 la sua espressione a Fiume nell'ispirazione della Carta del Carnaro. Ci\u00f2 dette luogo anche ai presupposti della scelta politica definitiva di De Ambris stesso che non aderir\u00e0 mai al fascismo e resister\u00e0 ad ogni tentativo del fascismo stesso, poi al potere, di riacquistarlo; \nCorridoni e De Ambris nell'ottobre 1914 fondarono i Fasci d'azione internazionalista, e con Rossoni, Ciardi e Pasella l'Unione Italiana del Lavoro, primo fulcro del sindacalismo nazionale, poi formalmente costituitasi nel 1918. Giuseppe Di Vittorio, dopo un'iniziale adesione all'interventismo torn\u00f2 ben presto nell'USI.\nLa componente che rimase nel'USI prosegu\u00ec allora, sotto l'impulso di militanti anarchici quali Armando Borghi e Alberto Meschi, a propagandare coerentemente l'antimilitarismo. A guerra conclusa, nel corso delle lotte che portarono il paese molto vicino alla rivoluzione sociale e che videro l'USI in prima fila nell'organizzazione dell'occupazione delle fabbriche (in special modo in Liguria), l'organizzazione avrebbe raggiunto, secondo alcune fonti, la sua massima consistenza numerica (circa mezzo milione di iscritti contro i due milioni della CGdL).\nLo scioglimento, la clandestinit\u00e0 e l'esilio.\nDopo aver avuto rapporti con l'Internazionale sindacale rossa di Mosca, l'USI nel 1922 partecip\u00f2 al Congresso di Berlino insieme ad altre organizzazioni anarcosindacaliste (come la tedesca FAUD e l'argentina FORA), dove venne fondata l'AIT (Associazione Internazionale dei Lavoratori).\nSin dai primi anni '20 si scontr\u00f2 con le camicie nere ed il nascente fascismo che, una volta al potere, la indebol\u00ec e la paralizz\u00f2 riducendola a compiti di solidariet\u00e0 con i compagni perseguitati. Il regime fascista la sciolse il 7 gennaio 1925, con un decreto del Prefetto di Milano in quanto \"organizzazione politica sovvertitrice e antinazionale\". Tutte le altre organizzazioni sindacali non fasciste furono sciolte o costrette a sciogliersi successivamente, con la legge n. 563 del 3 aprile 1926. L'USI riusc\u00ec ancora a celebrare alcuni convegni nazionali clandestini nel corso del 1925 ma in seguito, a causa della repressione, pot\u00e9 proseguire l'attivit\u00e0 solo nell'esilio.\nIl secondo dopoguerra.\nAl termine della seconda guerra mondiale, con l'avvento della repubblica, coloro che avevano militato nell'USI, rinunciarono a ricostituirla, per collaborare invece alla costruzione del nuovo sindacato unitario CGIL. Nel corso degli anni settanta si \u00e8 costituito un nuovo sindacato che riprende il nome e il programma dell'USI storica.\nPeriodici dell'USI.\nIl primo organo dell'USI fu \"L'Internazionale\", settimanale della camera del lavoro di Parma. Dopo la fuoriuscita degli interventisti (a cui rimase la storica testata) il sindacato fu costretto a dotarsi di un nuovo organo intitolato \"Guerra di Classe\".&lt;br&gt;\nNel 1923 \"Guerra di Classe\" fu costretta a chiudere i battenti per i continui sequestri. Tra il 1924 e il 1925 vennero pubblicati sei numeri di \"Rassegna sindacale\" anche questi quasi sempre sequestrati dalle autorit\u00e0 fasciste. Il Prefetto di Milano a questo proposito scrisse che: \nNell'esilio l'USI pubblic\u00f2 alcuni periodici e numeri unici. \"Guerra di Classe\" usc\u00ec nuovamente a cura del \"Comitato d'Emigrazione\" dal 1927 al 1929 e dal 1930 al 1933. Una serie del periodico venne pubblicato a Barcellona da Camillo Berneri. Ne uscirono 30 numeri tra l'ottobre 1936 e il maggio 1937, fino all'assassinio di Berneri."}
{"id": "215980", "revid": "1767801", "url": "https://it.wikipedia.org/wiki?curid=215980", "title": "Petrignano", "text": "Petrignano \u00e8 una frazione del comune di Assisi (PG).\nSi trova sulla destra del fiume Chiascio, a 212 e a 8\u00a0km a nord ovest di Assisi. Secondo i dati Istat del 2001 ha 2.536 abitanti (\"petrignanesi\").\nStoria.\nLe pi\u00f9 antiche notizie che si abbiano della localit\u00e0 di Petrignano risalgono all'incirca all'anno Mille. Il nome attuale del paese deriva da \"Petronianum\" (e cio\u00e8 \"possedimento di San Pietro\"), il quale, sul modello dei toponimi latini di origine prediale, sta ad indicare l'insieme dei beni assegnati al monastero benedettino di San Pietro di Perugia. Il pi\u00f9 antico documento che accenni a Petrignano \u00e8 un atto del 1027, col quale Corrado II il Salico, per intercessione del Papa Giovanni XIX, prendeva sotto la propria protezione il monastero perugino e ne confermava i beni, tra cui veniva indicata anche la chiesa di San Pietro con le sue pertinenze. Nel 1232 era abitato da circa 200 persone. Nel XIII secolo vennero costruiti un ponte sul Chiascio e il castello, entrambi oggetto di aspre contese tra Perugia ed Assisi. Nel XVI secolo, dopo una delle tante distruzioni del ponte esisteva solo una barca per traghettare gli abitanti da una riva all'altra del fiume.\nQui nacque il generale Luigi Masi, eroe risorgimentale, protagonista dell'assalto alla rocca di Narni nel 1860.\nIl ponte, ricostruito stabilmente nel 1875, fu distrutto dai tedeschi in ritirata il 17 giugno 1944 e poi ricostruito nella sua forma attuale nel 1945.\nA partire dal 1957, con la \"Legge Speciale per Assisi\" (che assicurava sgravi speciali alle imprese che si fossero trasferite in questa zona), qui si insediarono industrie di importanza nazionale come la Colussi e la \"Mignini\", grazie alle quali Petrignano conobbe un forte sviluppo industriale e demografico.\nEconomia.\nProlifico centro industriale, nel suo territorio sorgono molte imprese, tra le quali si ricordano la Colussi, la Mignini Mangimi e la Binova. L'area circostante il paese viene utilizzata per il prelievo di acqua potabile tramite pozzi artesiani, per servire gli usi civili del comprensorio perugino."}
{"id": "215982", "revid": "729019", "url": "https://it.wikipedia.org/wiki?curid=215982", "title": "Panzer II", "text": "Il Panzer II, abbreviazione del nome completo Panzerkampfwagen II, il cui numero di identificazione dell'esercito era Sd.Kfz. 121, \u00e8 stato un carro armato leggero tedesco progettato nei primi anni trenta come rimpiazzo del blindato leggero Panzer I.\nNonostante il progetto dovesse solo fungere da anticamera per i pi\u00f9 avanzati Panzer III e Panzer IV, il Panzer II costitu\u00ec il nerbo delle divisioni corazzate tedesche durante le campagne di Polonia e di Francia, venendo utilizzato anche durante l'invasione dell'URSS nel 1941, dimostrando per\u00f2 parametri superati: ritirato quasi completamente dalla prima linea tra il 1942 e il 1943, fu relegato a compiti di addestramento, mantenimento dell'ordine pubblico e lotta antipartigiana; il versatile scafo fu invece riutilizzato per diversi progetti di semoventi e cacciacarri.\nStoria.\nSviluppo.\nIn attesa dell'arrivo dei Panzer III e Panzer IV, ancora allo stadio di progettazione, il Waffenamt (Ufficio Armamenti) ordin\u00f2 nel luglio del 1934 un carro armato leggero migliore del Panzer I: le specifiche includevano un peso massimo di 10 tonnellate e un cannone da 20\u00a0mm automatico come armamento principale. All'inizio del 1935 la Daimler-Benz AG, la Krupp AG, la Henschel &amp; Sohn e la MAN AG presentarono i rispettivi prototipi, che ebbero la denominazione ufficiale di \"Landwirtschraftlicher Schlepper 100\" (trattore agricolo 100, abbreviato in LaS 100): infatti la Germania, in ottemperanza al trattato di Versailles, non avrebbe potuto sviluppare determinati mezzi bellici e armamenti, e fu utilizzato l'espediente del trattore per aggirare l'ostacolo. Il nuovo carro armato divenne noto negli ambienti militari come \"2\u00a0cm MG Panzerwagen\", ed ebbe la supplementare designazione di \"Versuchtkraftfahrzeug 622\" (VK 622).\nDopo aver rifiutato il modello della Krupp, nell'ottobre del 1935 l'esercito tedesco decise di utilizzare il telaio della MAN accoppiato alla superstruttura progettata dalla Daimler, ma alla produzione avrebbero ben presto collaborato anche la FAMO, la MIAG e la Waggonfabrik Wegmann.\nProduzione.\nIn totale furono fabbricati 1.906 esemplari del Panzer II di tutte le versioni, comprese quelle sperimentali; una fonte afferma invece che il totale assomma a 2.040 mentre un'altra parla di 1.931 esemplari completati numero che si avvicina alle 1.924 unit\u00e0 indicate da una quarta fonte. Le ditte preposte alla fabbricazione del Panzer II compresero la FAMO, la MIAG, la Wegmann, la Henschel &amp; Sohn, la Alkett (azienda collaterale della Rheinmetall), la Daimler-Benz e la MAN, che produssero il carro in contemporanea o in differenti periodi.\nImpiego operativo.\n1936-1938.\nIl Panzer II entr\u00f2 in servizio nella primavera del 1936, in quanto Hitler aveva ordinato di procedere alla rapida espansione delle forze corazzate tedesche che, essendo ancora embrionali, ricevettero carri armati sia di preserie, sia di versioni completate; in particolare, i Panzer II furono assegnati a livello di compagnia e plotone, ma ben presto si diffusero ai \"Panzer-Battalionen\" a causa dell'iniziale scarsit\u00e0 di mezzi pesanti. Utilizzati come carri da battaglia in Polonia e Francia, furono assegnati a compiti di ricognizione a seguito della riorganizzazione delle Panzer-Divisionen avvenuta tra il 1940 e il 1941, ma continuarono ad apparire sporadicamente in combattimenti contro altri corazzati in Unione Sovietica; durante il 1942 cominciarono a essere ritirati dalla prima linea e ultimi due anni di guerra ne videro ben pochi negli organici dell'esercito.\nNon \u00e8 certo, ma sembra che un piccolo numero di Ausf. b e Ausf. A abbia operato nei ranghi dell'\"88. Panzer-Abteilung\" inviato in Spagna come sostegno agli insorti nazionalisti. I Panzer II composero inoltre la gran parte dei blindati che occuparono incontrastati l'Austria e la Cecoslovacchia.\nIn Polonia e Norvegia.\nAll'inizio della seconda guerra mondiale, l'esercito tedesco poteva schierare 2.690 carri armati, dei quali 1.127 (altre fonti riportano 1.223) erano Panzer II e 973 Panzer I. Una simile disponibilit\u00e0 e il ritardo nello sviluppo e schieramento di mezzi specificamente preposti al contrasto dei blindati nemici costrinse i tedeschi ad adoperare proprio il Panzer II per questo compito. Nonostante la breve durata della campagna di Polonia, 259 mezzi furono messi fuori uso, dei quali 83 totalmente distrutti. L'alto tasso di perdite era dovuto al poco spessore della corazza dei Panzer II, che si rivel\u00f2 inutile contro le armi anticarro (cannoni e fucili) adoperati dai polacchi: ci\u00f2 indusse i progettisti tedeschi a installare piastre supplementari da 20\u00a0mm sullo scafo frontale della maggior parte dei Panzer II.\nIl 9 aprile 1940 la Germania attacc\u00f2 Danimarca e Norvegia: 16 o 18 Panzer II operarono nel paese scandinavo riuniti nel \"Panzer-Abteilung z.b.V 40\" con azioni di supporto alla fanteria.\nBlitzkrieg all'Occidente.\nIl 10 maggio 1940 Hitler scaten\u00f2 la campagna di Francia: l'intera forza corazzata tedesca contava tra i 920 e i 950 Panzer II (tra il 35 e il 40%), schierati per\u00f2 in settori non critici: infatti il \"XIX Panzerkorps\" che sfond\u00f2 il fronte alleato nelle Ardenne ne aveva solo 146. La debole resistenza incontrata permise ai gruppi corazzati di procedere velocemente nelle retrovie francesi, perdendo solo 45 Panzer II, ovvero il 5% del totale, tra il 10 e il 20 maggio. A partire dal giorno successivo i combattimenti lungo la costa della Manica tra Boulogne e Calais, oltre al contrattacco britannico vicino Arras, iniziarono un periodo lungo dieci giorni durante il quale lo Heer perse 485 carri armati, dei quali 150 erano Panzer II, ovvero una percentuale del 16% rispetto alla disponibilit\u00e0 del 21 maggio; un numero quasi uguale di perdite subirono i Panzer III e IV. La successiva vittoria tedesca evidenzi\u00f2 il sempre pi\u00f9 importante ruolo di questi ultimi carri medi nel combattere veicoli similari, ma il Panzer II continu\u00f2 a essere adoperato per lo pi\u00f9 contro la fanteria. Nelle settimane seguenti si cerc\u00f2 di riarmare il Panzer II con il cannone da 37\u00a0mm SA 38 francese, ma il tentativo fu accantonato.\nNordafrica.\nNel febbraio-marzo 1941 la 5\u00aa divisione leggera, futura 21. Panzer-Division, poteva schierare contro le truppe del Commonwealth 165 carri armati, dei quali 45 Panzer II tutti opportunamente dotati di filtri supplementari e sistemi d'aerazione pi\u00f9 potenti per operare nel deserto. Furono di grande utilit\u00e0 durante l'anno ma a partire dal 1942, con l'arrivo di veicoli meglio armati e corazzati (quali l'M4 Sherman) tra le file dell'esercito britannico, il Panzer II cominci\u00f2 a essere rimpiazzato dai Panzer III di pi\u00f9 moderna concezione. Ciononostante, a maggio 1942 ne erano disponibili 50 su un totale di 560, poi calati a solo 14 in data 15 agosto; per la decisiva battaglia a el-Alamein l'Afrikakorps possedeva 31 Panzer II, che sarebbero andati distrutti oppure riportati in seguito in Germania per la riconversione in mezzi pi\u00f9 efficaci.\nI Balcani e la campagna di Russia.\nPer portare aiuto all'alleato italiano, invischiato sul fronte greco-albanese, e invadere la Jugoslavia colpevole di aver abbandonato il Patto Tripartito, Hitler ordin\u00f2 di attaccare i Balcani: per l'operazione l'esercito contava 260 Panzer II.\nAll'inizio dell'Operazione Barbarossa i reparti da ricognizione e i battaglioni corazzati tedeschi riunivano 782 Panzer II che furono intensivamente impiegati; ma fu proprio sul fronte orientale che si palesarono i limiti del mezzo: la corazza troppo sottile ai lati, poca potenza dell'armamento principale, esiguit\u00e0 del numero di membri dell'equipaggio, fattori che lo rendevano assai vulnerabile alle armi anticarro.\nInoltre si rivelarono praticamente impotenti di fronte ai pi\u00f9 recenti carri sovietici, quali il T-34. Quando a met\u00e0 del 1942 i tedeschi ripresero ad avanzare nella Russia meridionale schieravano ancora 381 Panzer II, che calarono rapidamente di numero: l'ultima grande offensiva condotta contro il saliente di Kursk nell'estate del 1943 vide solo 107 veicoli in linea.\n1944-1945.\nQuando gli Alleati sbarcarono in Normandia, i tedeschi contavano tra le forze d'occupazione in Francia alcuni Panzer II, che combatterono nelle successive battaglie. Mentre la guerra che si avviava al termine fu chiaro che il Panzer II era ormai irrimediabilmente surclassato per potenza di fuoco e protezioni: ciononostante al 1\u00ba ottobre 1944 ancora 386 erano in servizio, per lo pi\u00f9 nelle retrovie. Nei successivi rapporti non ne viene pi\u00f9 fatta menzione, escluso un documento del marzo 1945 che indicava 145 carri ancora operativi.\nVersioni.\nPreserie.\nI modelli sperimentali del Panzer II erano tutti armati di un cannone automatico KwK 30 da 20\u00a0mm lungo 55 calibri (L/55), derivato con poche modifiche dal pari calibro 2 cm FlaK contraerei, capace di sparare proiettili esplosivi o perforanti con un rateo di 280 colpi al minuto; la punteria consisteva di un mirino ottico TZF 4, che si sarebbe evoluto con il procedere delle versioni. Il cannone era montato sulla sinistra della torretta, decentrata sullo stesso lato, e lo affiancava a destra una mitragliatrice MG 34 da 7,92\u00a0mm. In totale potevano essere trasportati 180 proietti per il cannone e 1.425 cartucce suddivise in diciassette nastri per la mitragliatrice. Lo scafo dalla parte frontale arrotondata ospitava un equipaggio di tre uomini: il guidatore trovava posto nella parte anteriore, il comandante sedeva nella torretta mentre il cannoniere rimaneva in piedi a fianco.\nLa corazzatura era spessa 13 millimetri su tutti i lati del carro, con superfici poco inclinate; cielo, fondo e parti superiori della torretta e dello scafo presentavano corazze spesse dai 5 ai 12\u00a0mm. La velocit\u00e0 massima era di 40\u00a0km/h con un'autonomia di 200 chilometri e un serbatoio della capacit\u00e0 di 200 litri; le dimensioni erano: lunghezza 4,38-4,76 metri, larghezza 2,14 metri, altezza 1,95-1,98 metri.\nAusf\u00fchrungen a/1, a/2, a/3.\nFurono i primi modelli guida del Panzer II che riprendevano il treno di rotolamento del Panzer I, composto per lato da tre carrelli con due ruote ognuno; erano tutti fissati a un'intelaiatura esterna allo scafo dotata di sospensioni a balestra. Tutti erano equipaggiati con un motore Maybach HL 57 TR a 6 cilindri che sviluppava 130\u00a0hp, con trasmissione anteriore e cambio ZF Aphon SSG-45 a sei marce avanti. Il peso era di 7,6 tonnellate Le tre diverse denominazioni indicavano i cambiamenti via via apportati: l'Ausf. a/1 aveva una ruota di rinvio gommata, poi sostituita da una saldata; l'a/2 ebbe la parete ignifuga del comparto motore modificata, cosicch\u00e9 l'equipaggio potesse raggiungerlo senza uscire dal mezzo; inoltre fu ricavato un portello sul fondo per arrivare alla pompa e filtro dell'olio. L'a/3, infine, montava un radiatore pi\u00f9 grande e sospensioni a molla migliorate.\nLa MAN e la Daimler-Benz si incaricarono della produzione dei tre diversi prototipi: 10 Ausf. a/1 furono costruiti tra il tardo 1935 e il maggio 1936; 15 Ausf. a/2 furono fabbricati tra maggio dello stesso anno e il febbraio 1937; nello stesso periodo furono prodotti 50 Ausf. a/3: un singolo esemplare di Ausf. a costava 52.640 Reichsmark dell'epoca. Tutti e 75 i veicoli servirono per condurre test e provare l'impostazione meccanica: i problemi di tale tipo verificatisi furono la causa del ritiro degli a/1, 2 e 3 nella seconda met\u00e0 del 1941.\nAusf\u00fchrung b.\nProdotta in 25 esemplari in contemporanea all'Ausf. a/3, fu anch'essa una versione di prova. Rispetto agli Ausf. a presentava migliorie al sistema d'aerazione, ai tubi di scappamento e al cambio; il motore fu sostituito da un pi\u00f9 pesante Maybach HL 62 TR sempre a 6 cilindri erogante una maggior potenza pari a 140\u00a0hp: sarebbe stato adoperato su tutte le successive versioni del Panzer II.\nIl peso aument\u00f2 a 7,9 tonnellate e furono dunque aggiunti supporti pi\u00f9 resistenti al motore e alla trasmissione; i cingoli furono allargati e le ruote portanti, i rulli superiori, la ruota di rinvio e quella motrice avevano un diametro maggiore. Sebbene mezzi sperimentali, \u00e8 probabile che siano stati adoperati in combattimento. L'Ausf. b serv\u00ec da base per sviluppare un carro gettaponte leggero, prodotto in una preserie di 3 esemplari durante il 1939 ma rimasto allo stadio di prototipo.\nAusf\u00fchrung c.\nQuesta fu l'ultima versione per test e ricerche sulle migliori caratteristiche da adottare: l'Ausf. c presentava un treno di rotolamento completamente rivisto, composto da 5 ruote di medio diametro indipendenti, ognuna equipaggiata con un braccio oscillante longitudinale vincolato a una mezza balestra inclinata facente perno su un rullo fisso; nella parte superiore si trovavano quattro rulli reggicingolo. La corazza frontale era inoltre pi\u00f9 squadrata, ottenuta con la saldatura, e il peso era salito a 8,9 tonnellate. L'Ausf. c cominci\u00f2 a essere prodotto nel marzo del 1937 usando per i primi 25 esemplari dell'acciaio al molibdeno, ma di preciso non si sa quanti ne siano stati costruiti; fu la base per la produzione in serie delle Ausf. A, B e C, nient'altro che modelli c meglio protetti e con qualche piccola aggiunta.\nModelli prodotti in serie.\nAusf\u00fchrungen A, B, C.\nTra loro quasi identiche, furono le pi\u00f9 diffuse versioni del Panzer II e mantenevano l'impostazione dell'Ausf. c; l'unica differenza rispetto a questa era lo spessore della corazza, portato a 14,5 millimetri su tutti i lati dello scafo, della sovrastruttura e della torretta, mentre il mantello a protezione del cannone raggiungeva i 16 millimetri. Tutte e tre le varianti erano inoltre di maggiori dimensioni rispetto alle precedenti, poich\u00e9 misuravano 4,81 metri in lunghezza, 2,22 metri in larghezza ed erano alte 1,99 metri.\nL'Ausf. A cominci\u00f2 a essere prodotto dal luglio del 1937 introducendo un nuovo tipo di trasmissione e impostando il cannone sul solo fuoco in automatico. A dicembre ebbe inizio la fabbricazione dell'Ausf. B: l'unica differenza tra i due modelli consisteva nell'aggiunta di una bassa cupola con 8 episcopi per migliorare la visibilit\u00e0 del comandante. L'Ausf. C entr\u00f2 in produzione a partire dal giugno 1938 ed esternamente era uguale all'Ausf. B, mentre presentava qualche miglioramento nel disegno della camera di combattimento.\nIl totale di esemplari completati \u00e8 di 1.113 e non \u00e8 sicuro a quanto ammontino le unit\u00e0 di ciascuna versione, ma alcuni calcoli fatti sul totale di Panzer II prodotti ogni anno e i dati certi sulla quantit\u00e0 di veicoli completati hanno dato luogo a stime verosimili: 175 Ausf. A, 330 Ausf. B e 580 Ausf. C. Tali risultati sono stati ottenuti assumendo che la produzione di un modello terminava quando prendeva avvio quella della versione successiva; inoltre non \u00e8 stata considerata l'eventualit\u00e0, molto probabile, che parti meccaniche e componenti siano stati interscambiati tra le unit\u00e0 delle tre versioni. Ogni esemplare di Ausf. B privo di armamento costava 38.000 Reichsmark.\nAusf\u00fchrung D/E.\nNel maggio del 1938, a seguito della richiesta di un carro armato veloce (\"Schnellkampfwagen\") che fungesse da ricognitore per le divisioni leggere, la Daimler-Benz complet\u00f2 il primo Panzer II dotato di sospensioni Tipo Christie/FAMO con 4 grandi ruote portanti: il treno di rotolamento era quasi identico a quello dei mezzi britannici e sovietici. Scafo e superstruttura erano stati riprogettati con corazze frontali spesse 30 millimetri, mentre la torretta rimase quella delle precedenti versioni, come il numero di munizioni trasportabili, l'autonomia e l'armamento. Il nuovo mezzo era equipaggiato con un motore Maybach HL 62 TRM a 6 cilindri da 140\u00a0hp che unitamente alla nuova meccanica lo spingeva a 55\u00a0km/h su strada; il cambio era stato sostituito da un Maybach-Variorex VG 102128 a sette velocit\u00e0. Al modello iniziale furono poi modificate le ruote motrice e di rinvio dando vita all'Ausf. E, ma l'uguaglianza sostanziale tra i due prototipi fece s\u00ec che fossero entrambi identificati come Ausf. D/E.\nIl modello, un poco pi\u00f9 alto, largo e pesante (10 tonnellate) delle versioni antecedenti, fu richiesto in 250 unit\u00e0 ma la decisione presa da Guderian, Capo dell'Ispettorato delle Truppe Mobili, di convertire le divisioni leggere in Panzer-Division pose termine alla produzione nell'agosto del 1939. Questo fattore, unito alle scarse prestazioni del carro su terreni sconnessi come constatato nei combattimenti in Polonia, provoc\u00f2 il ritiro nel marzo del 1940 degli unici 43 esemplari completati, tutti in forza all'8. Panzer-Regiment. Gli scafi avanzati dall'ordine iniziale e rimasti disarmati divennero la base per lo sviluppo di semoventi o veicoli lanciafiamme.\nAusf\u00fchrung F.\nNelle iniziali intenzioni l'Ausf. C doveva essere sostituito sulla linea d'assemblaggio gi\u00e0 nell'estate del 1940, ma la produzione della nuova versione, causa ritardi nello sviluppo, fu posposta al marzo del 1941, quando il Panzer II cominciava a essere sostituito da carri armati pi\u00f9 efficienti. L'Ausf. F presentava una singola piastra frontale spessa 35 millimetri al posto delle lamiere aggiuntive tipiche dei Panzer II meno recenti: era cos\u00ec eliminata la tipica angolatura sul lato destro della sovrastruttura e lo spazio aggiuntivo fu sfruttato per aggiungere una falsa feritoia, allo scopo di confondere i tiratori avversari. Corazzature spesse 15 millimetri proteggevano i lati e il retro dello scafo. Alcuni veicoli furono dotati del cannone KwK 38 da 20\u00a0mm sempre L/55 ma con un rateo di fuoco tra i 420 e i 480 colpi al minuto, portando il peso complessivo a 9,5 tonnellate. La capacit\u00e0 del serbatoio scese a 170 litri.\nLa produzione dur\u00f2 fino al dicembre del 1942, quando fu interrotta dopo la fabbricazione di 524 esemplari: ciascuno di essi costava 49.228 Reichsmark senza la dotazione offensiva e 52.728 Reichsmark quando completamente equipaggiati. Considerato che i carri armati leggeri stavano divenendo rapidamente obsoleti, era stato deciso tra giugno e luglio che tutte le unit\u00e0 richieste sarebbero state equipaggiate con un cannone da 75\u00a0mm in casamatta, trasformandole in Marder II, ma la produzione dell'Ausf. F continu\u00f2 in contemporanea. Il servizio operativo fu relativamente breve: gi\u00e0 durante il 1942 l'Ausf. F era stato ritirato dalle compagnie e nel 1943 fu rimosso anche a livello di reggimento.\nVersioni modificate.\nAufkl\u00e4rungspanzerwagen.\nA partire dal 1938 furono emanate nuove direttive per realizzare un mezzo da ricognizione impiegando lo scafo del Panzer II; a dicembre del 1939 erano pronti alcuni progetti che la MAN svilupp\u00f2 per fabbricare 4 diverse versioni, nessuna delle quali fu per\u00f2 prodotta in massa.\nVK 1602 Leopard.\nA partire dal 1941 furono iniziati degli studi per ricavare dallo scafo dell'Ausf. J, in costruzione, un carro armato che potesse operare delle ricognizioni anche in forte presenza di mezzi avversari (\"Gefechtsaufkl\u00e4rung\") oltre a fungere da quartier generale mobile per i plotoni corazzati: la MIAG progett\u00f2 lo scafo mentre la Daimler si dedic\u00f2 alla torretta; un simulacro (VK 1602) fu completato tra maggio e giugno del 1942 e fu seguito da un prototipo il 1\u00ba settembre. Durante la fabbricazione era stato proposto di realizzarne una versione leggera, da 18 tonnellate, ma la cosa fu rifiutata.\nLa struttura del nuovo carro armato, denominato \"Leopard\", era stata assai influenzata dal Panther, che infatti era allo studio nello stesso periodo: presentava dunque corazze inclinate spesse fino a 80\u00a0mm, un treno di rotolamento composto da cinque paia di ruote sfalsate con barre di torsione e cingoli larghi 350\u00a0mm per facilitare la marcia su terreni sconnessi. La torretta, simile a quella del Panther, era di nuova progettazione (\"Schmallturm\"), e montava un cannone KwK 39/1 da 50\u00a0mm L/60 affiancato da una mitragliatrice da 7,92\u00a0mm MG 34 o MG 42, con una scorta di munizioni di 50 granate e 2.400 cartucce; pare comunque che potesse ospitare anche un'arma da 75\u00a0mm. Il mezzo sarebbe stato spinto a 50\u201360\u00a0km/h da un Maybach HL 157 P da 12 cilindri erogante 550\u00a0hp, coadiuvato da un serbatoio da 560 litri: l'autonomia risultante era di 165 chilometri su strada.\nRiguardo alla produzione i dati sono incerti: alcune fonti riportano che il \"Leopard\" fu ordinato in 339 esemplari da produrre in due lotti distinti, ma che tale richiesta fu cancellata a gennaio del 1943 lasciando il veicolo allo stadio sperimentale: infatti era eccessivamente pesante (26 tonnellate) e dotato di un armamento inadeguato; inoltre era pi\u00f9 economico ricavare un mezzo da ricognizione dal Panther, di poco differente. Altre fonti affermano che i militari ordinarono ben 700 \"Leopard\" dei quali 31 furono fabbricati prima della chiusura della linea di montaggio; avrebbero dovuto sostituire gli Ausf. L.\nSchwimmpanzer II.\nDurante la pianificazione dell'Operazione Leone Marino i comandi tedeschi si resero conto che era necessario garantire alle truppe appena sbarcate l'appoggio dei mezzi corazzati: visto che non esistevano particolari imbarcazioni che portassero i carri sulle spiagge, fu deciso di equipaggiarli perch\u00e9 potessero raggiungerle autonomamente: furono scelti 52 tra Ausf. A e C del \"Panzer-Batallion A\" del 2\u00ba reggimento corazzato, la cui conversione fu demandata alla Alkett, Bachmann e Sachsenberg. I blindati ebbero la parte anteriore e i fianchi dotati di mezzi di fortuna che li facevano galleggiare al livello delle coperture dei cingoli; mediante un tubo isolante con giunto universale il motore azionava un'elica che garantiva una velocit\u00e0 di 10\u00a0km/h in acqua anche con vento di 3-4 nodi. Internamente erano stati divisi in 3 comparti utilizzando sacchetti di celluloide gonfiati, mentre lo spazio tra scafo e torretta fu colmato con della gomma. Rimandata \"sine die\" l'operazione, gli Schwimmpanzer furono adoperati come normali carri armati durante l'attacco all'URSS nei ranghi del 18. Panzer-Regiment.\nVarianti.\nFlammpanzer II Ausf. A und Ausf. B (Sd.Kfz. 122).\nIl 21 febbraio del 1939 l'OKH richiese un mezzo blindato dotato di lanciafiamme da utilizzare contro fortificazioni fisse. La MAN e Daimler-Benz, contattate dai militari, decisero di impiegare lo scafo dell'Ausf. D/E, che avrebbe prestato solo un breve servizio nelle nuove Panzer-Divisionen: a luglio era pronto un prototipo (Ausf. A) in acciaio dolce che presentava una corazzatura di 30\u00a0mm anteriori e 20\u00a0mm laterali e posteriori della torretta; essa era di minori dimensioni rispetto a quella tradizionale e montava una sola mitragliatrice MG 34 con 1.800 proiettili. Secondo una curiosa impostazione, due lanciafiamme erano stati alloggiati negli angoli frontali del veicolo subito sopra le coperture dei cingoli: ognuno aveva una propria piccola incamiciatura (\"Spitzkopf\") e un settore di tiro di 180\u00b0, come anche taniche distinte da 160 litri; un singolo lanciafiamme poteva gettare un miscuglio di benzina e gasolio grazie a dell'azoto pressurizzato, contenuto in 4 o 6 appositi serbatoi sistemati ai lati della superstruttura; la miscela, accesa dall'acetilene, era sufficiente per lanciare 80 fiammate a 25 metri. Il nuovo carro pesava 12 tonnellate, con una lunghezza di 4,90 metri, larghezza di 2,40 metri, una contenuta altezza di 1,85 metri e un'autonomia salita a 250 chilometri.\nLa produzione inizi\u00f2 tra aprile e settembre 1939 quando la MAN complet\u00f2 46 scafi poi convertiti dalla Wegmann tra gennaio e febbraio del 1940. A marzo 10 Ausf. D/E furono prelevati dalla 7. Panzer e 20 dall'8. per essere riequipaggiati con i lanciafiamme: a dicembre erano pronti 87 Panzer II (F) e altri 3 furono completati durante febbraio 1941. Nel frattempo era stato fatto un consistente ordine di 150 esemplari lievemente modificati (Ausf. B), poi cancellato quando 65 erano gi\u00e0 stati forniti fino ad agosto 1941 (altre fonti riportano fino al marzo del 1942): in totale furono fabbricati 155 mezzi d'entrambe le versioni, che formarono il \"100.\" e \"101. Panzer-Abteilungen\", compresi rispettivamente nella 18. e 7. Panzer-Divisionen durante l'Operazione Barbarossa. La modesta corazzatura assieme all'alta infiammabilit\u00e0 del miscuglio provocarono per\u00f2 molte perdite e tra il 1941 e il 1942 le due unit\u00e0 furono ritirate e sciolte: gli scafi superstiti funsero da base per semoventi Marder II, mentre i lanciafiamme e le torrette furono smontate e impiegate nelle fortificazioni, ad esempio in Normandia.\nAusf\u00fchrung L \"Panzersp\u00e4hwagen\" (Sd.Kfz. 123).\nI ripetuti tentativi fatti per la creazione di un veicolo da ricognizione blindato conobbero una svolta quando furono completati due progetti rivali: la \u0160koda produsse nel 1942 un prototipo denominato T-15, contrapposto al tedesco VK 1303 con scafo realizzato dalla MAN e superstruttura ideata dalla Daimler-Benz. Alla fine fu accettato quest'ultimo e fu fatto un primo ordine di 100 esemplari della nuova versione L o \"Luchs\" (lince), con denominazione d'inventario Sd.Kfz. 123.\nPesante 13 tonnellate (11,8 secondo altre fonti), l'Ausf. L riprendeva il treno di rotolamento dell'Ausf. G portando l'altezza a 2,21 metri. Il motore era un Maybach HL 66 P da 6 cilindri che erogava 180\u00a0hp e garantiva una velocit\u00e0 massima di 60\u00a0km/h, coadiuvata da un'eccellente autonomia di 290 chilometri e un serbatoio da 235 litri; la trasmissione era affidata a un cambio ZF Aphon SSG 48.\nL'armamento rimase invariato con 320 proietti a disposizione, mentre il congegno di mira pass\u00f2 a un migliore mirino ottico TZF 6); l'equipaggio fu portato a 4 membri grazie alla maggior larghezza della torretta, con una corazzatura anteriore da 30\u00a0mm e laterale da 20\u00a0mm; lo schema protettivo era replicato per lo scafo e la sovrastruttura. Per comunicare con i mezzi amici era disponibile di un ricevitore FuG 12 MW con trasmettitore da 80 watt, mentre all'interno del carro ogni comunicazione avveniva mediante interfono.\nLa produzione dur\u00f2 dal settembre 1943 al gennaio del 1944 e totalizz\u00f2 104 - 133 unit\u00e0, delle quali quattro ottenute modificando l'Ausf. H. I \"Luchs\" prestarono servizio sia sul fronte occidentale che su quello orientale, dove furono dotati di protezioni aggiuntive e strumentazioni radio supplementari. Le formazioni che ricevettero i nuovi mezzi, subito integrati nei \"Panzer-Aufkl\u00e4rungs-Abteilungen\", furono la 3., 4., 6. e 116. Panzer-Divisionen; anche le divisioni SS Totenkopf e Wiking ne furono equipaggiate.\n15\u00a0cm sIG 33 auf Panzer II.\nL'idea di motorizzare l'obice sIG 33 si era concretizzata nello Sturmpanzer I, la cui sagoma era per\u00f2 troppo accentuata: per ovviare a tale difetto fu preso in esame lo scafo del Panzer II, che fu modificato per sistemare l'obice in una casamatta aperta sul cielo e posteriormente con un'altezza di 1,90 metri: la progettazione fu lenta e solo a fine del 1941 era pronto il primo esemplare. Insieme ad altri undici ricevette la denominazione ufficiale di \"15 cm sIG 33 auf Fahrgestell Panzerkampfwagen II (Sf)\" e inviato in Nordafrica, dove tutti i mezzi furono distrutti.\nMarder II.\nA partire dal 1942 i Panzer II furono ritirati in gran numero dalla prima linea, ma ne furono riutilizzati gli scafi come base semovente per cannoni anticarro: a partire dal giugno del 1942 gli Ausf. F furono privati della torretta e dotati di una casamatta aperta superiormente e nella parte posteriore: essa conteneva un PaK 40 anticarro da 75\u00a0mm con due serventi. La produzione dur\u00f2 fino a giugno del 1943 con il completamento di 576 unit\u00e0 costruite \"ex novo\", poi fu interrotta in favore del Wespe; riprese per\u00f2 a luglio e fino al marzo del 1944 altri settantacinque Marder II furono fabbricati convertendo vecchi Panzer II.\nWespe.\nL'utilit\u00e0 di un'artiglieria mobile che potesse sempre appoggiare le truppe divenne evidente durante l'avanzata in Russia: all'inizio del 1942 la Alkett fu incaricata di studiare la possibilit\u00e0 di montare sullo scafo del Panzer II l'obice da 105\u00a0mm leFH 18/2. Rimossa la torretta e copertone l'accesso, sulla parte posteriore del mezzo fu saldata una casamatta aperta sopra e dietro, dalle superfici inclinate e spesse 10\u00a0mm; da una feritoia verticale si protendeva l'arma, operata da tre o quattro serventi, mentre il guidatore manteneva la sua posizione nello scafo frontale. L'altezza risultante dalle modifiche arriv\u00f2 a 2,30 metri e la nuova configurazione non garantiva sufficiente protezione agli addetti al pezzo, tuttavia la portata dell'obice superiore ai 10.000 metri, permetteva di combattere in condizioni di relativa sicurezza. Il Wespe ebbe la denominazione d'inventario Sd.Kfz. 124 ma divenne noto anche come \"Ger\u00e4t 803\" (apparecchio 803); la sigla ufficiale era \"Leichte Feldhaubitze 18/2 auf Fahrgestell Panzerkampfwagen II (Sf)\", ovvero \"obice leggero 18/2 su scafo Panzer II\". Prodotto dal febbraio del 1943 al luglio del 1944 in 835 esemplari, dei quali 159 disarmati e preposti al trasporto delle munizioni, fece in tempo a partecipare alla battaglia di Kursk e poi prest\u00f2 servizio su tutti i fronti."}
{"id": "215983", "revid": "547992", "url": "https://it.wikipedia.org/wiki?curid=215983", "title": "Si vis pacem, para bellum", "text": "Si vis pacem, para bellum (in latino: \u00abse vuoi la pace, prepara la guerra\u00bb) \u00e8 una locuzione latina dello scrittore romano Vegezio.\nUsata soprattutto per affermare che uno dei mezzi pi\u00f9 efficaci per assicurare la pace \u00e8 quello di essere armati e in grado di difendersi, possiede anche un significato pi\u00f9 profondo che \u00e8 quello che vede proprio coloro che imparano a combattere come coloro che possono comprendere meglio e apprezzare maggiormente la pace.\nPu\u00f2 anche significare, in maniera pi\u00f9 sottile, che un espediente per tenere unito e concorde un popolo, e quindi poterlo governare meglio, \u00e8 di avere (o addirittura di creare) un nemico all'esterno, o al suo stesso interno (vedi anche \"divide et impera\"), facendo leva su quello che lo storico Sallustio definiva \"metus hostilis\", ossia \u00abpaura del nemico\u00bb.\nStoria e significato.\nL'uso pi\u00f9 antico \u00e8 contenuto probabilmente in un passo delle \"Leggi\" di Platone. La formulazione in uso ancora oggi \u00e8 invece ricavata dalla frase: \"Igitur qui desiderat pacem, praeparet bellum\", letteralmente \"Dunque, chi aspira alla pace, prepari la guerra\". \u00c8 una delle frasi memorabili contenute nel prologo del libro III dell'\"Epitoma rei militaris\" di Vegezio, opera composta alla fine del IV secolo.\nIl concetto \u00e8 stato espresso anche da Cornelio Nepote (\"Epaminonda\", 5, 4) con la locuzione \"Paritur pax bello\", vale a dire \"la pace si ottiene con la guerra\", e soprattutto da Cicerone con la celebre frase \"Si pace frui volumus, bellum gerendum est\" (\"Philippicae\", VII, 6,19) tratta dalla \"Settima filippica\", che letteralmente significa \"Se vogliamo godere della pace, bisogna fare la guerra\", che fu una delle frasi che costarono la vita al grande Arpinate nel conflitto con Marco Antonio.\nUtilizzo.\nAlleanza tra Francia e Russia 1892.\n\"Si vis pacem para bellum\" \u00e8 il celeberrimo motto latino a corredo della stampa che celebra l'incontro avvenuto a San Pietroburgo nel 1898 tra lo zar Nicola II e il presidente francese Faure. L'alleanza tra le due potenze, cercata dai russi per attirare capitali da Parigi e dai francesi in funzione antitedesca, non evit\u00f2 - ammesso che questo fosse lo scopo - il conflitto mondiale, ma contribu\u00ec a ritardarlo di 16 anni. Per alcuni storici, invece proprio questo fu un fattore determinante allo scoppio della prima guerra mondiale.\nVariante \"Si vis bellum para pacem\".\nL'inversione dei termini della locuzione \u00e8 dovuta al segretario particolare di Napoleone Bonaparte, suo ex compagno di Accademia militare, Bourrienne che nelle sue \"Memorie\" scrisse:\n Napoleone voleva dire che chi intende pianificare una guerra far\u00e0 bene a far abbassare la guardia alle altre nazioni, promuovendo la pace. Un'altra interpretazione \u00e8 quella per cui i preparativi di pace di una nazione possono indurre un'altra a dichiararle guerra."}
{"id": "215988", "revid": "768068", "url": "https://it.wikipedia.org/wiki?curid=215988", "title": "Lustro", "text": "Un lustro \u00e8 un periodo di tempo equivalente a cinque anni. In un lustro pertanto possono esserci tra 1825 e 1827 giorni, a seconda del numero di anni bisestili presenti nel quinquennio considerato.\nL'etimologia del termine viene dal sostantivo latino \"lustrum\" (a sua volta legato al verbo \"luere\", aspergere), altra denominazione del rito di purificazione della \"lustratio\". Tale rito era officiato in particolare ogni cinque anni dai censori quinquennali, al termine del censimento di cui erano incaricati. Il termine pass\u00f2 quindi ad indicare l'intervallo di tempo tra un \"lustrum\" e l'altro e quindi ogni intervallo di cinque anni.\n\u00c8 stato da prestissimo in voga nella letteratura, prima latina, e poi italiana di indicare la propria et\u00e0 in lustri. Si veda ad esempio Leopardi (\"Appressamento della morte\", I, vv. 115-117) \"Non ti dolga di tua poca dimora /in questa piaggia trista, e non ti caglia / ch'ancor del quarto lustro non se' fora\" (ovvero che ancora non aveva venti anni). Quindi quando si legge, ad esempio in Landino (\"Xandra\", I, 2, v.17) \"Ternis \"addideram\" lustris vix quatuor annos\" andr\u00e0 inteso come: tre lustri + gli anni esplicati (5x3 15anni +4 = 19)."}
{"id": "215989", "revid": "154639", "url": "https://it.wikipedia.org/wiki?curid=215989", "title": "Dicearco", "text": "Biografia.\nFiglio di un certo Fidia, viaggi\u00f2 in Grecia per parecchio tempo. Ad Atene fu discepolo e pupillo di Aristotele nella scuola peripatetica, dedicandosi a studi rigorosamente scientifici ed entrando in amicizia con Teofrasto, che gli dedic\u00f2 alcune opere.\nPensiero e opere.\nL'atteggiamento contemplativo verso la natura viene superato e sostituito da Dicearco con un modello di vita attiva e responsabile: nel pensiero del filosofo messinese, l'uomo \u00e8 responsabile del proprio destino e la decadenza \u00e8 dovuta al cattivo uso della ragione. Dicearco esalta, la superiorit\u00e0 della vita attiva su quella contemplativa, rinnega il fato e mette nelle mani dell'uomo la responsabilit\u00e0 nella costruzione del proprio destino.\nCome Teofrasto, fu, esponente del vegetarianismo peripatetico; in proposito sostenne che, essendo moralmente sbagliato fare del male ad altri esseri che possono provare dolore, gli uomini devono rispettare, oltre ai propri simili, anche gli animali.\nImportante \u00e8 il contributo di Dicearco alla geografia. Viene considerato il fondatore della cartografia scientifica per l'adozione delle coordinate geografiche longitudine e latitudine, che in breve divenne il sistema di coordinate terrestri dei geografi alessandrini. Delle sue opere, rimangono pochi frammenti e testimonianze. Le pi\u00f9 significative furono:"}
{"id": "215990", "revid": "1413967", "url": "https://it.wikipedia.org/wiki?curid=215990", "title": "Zhao Ziyang", "text": "Fu Primo ministro dal 1980 al 1987 e segretario generale dal 1987 al 1989.\nFu un riformista che contribu\u00ec a riforme che introdussero l'economia di mercato in Cina, nonch\u00e9 oppositore di burocrazia e corruzione, diffuse nell'apparato statale del paese all'epoca. Nel 1986, era anche responsabile delle riforme politiche della Cina sotto Deng Xiaoping. Zhao \u00e8 tuttavia ben pi\u00f9 conosciuto a livello internazionale per essere stato l'unico oppositore tra le alte sfere politiche cinesi alla strage di piazza Tienanmen del 1989. Ci\u00f2 gli cost\u00f2 la purga da parte del regime cinese, che lo confin\u00f2 agli arresti domiciliari fino alla sua morte, avvenuta all'et\u00e0 di 85 anni nel 2005.\nCarriera politica.\nZhao, figlio di un ricco latifondista, ader\u00ec alla Lega della Giovent\u00f9 Comunista cinese nel 1932 e partecip\u00f2 alla resistenza clandestina contro l'occupazione giapponese della Cina, che dur\u00f2 dal 1937 sino alla fine della seconda guerra mondiale. Il padre venne ucciso intorno alla fine degli anni quaranta, durante le violenze generate dalla riforma agraria dell'epoca. Negli anni cinquanta, come membro prominente del partito nella provincia del Guangdong, introdusse con successo varie riforme agricole, e divenne nel 1965 segretario generale del partito nella provincia.\nIn quanto sostenitore delle riforme di Liu Shaoqi, con l'avviarsi della Rivoluzione culturale, nel gennaio 1967 Zhao perse il posto di capo provinciale del partito e venne confinato nella Mongolia Interna. Nel 1971 fu richiamato dal confino da Zhou Enlai, Primo ministro cinese esponente dell'ala moderata Partito. Zhao divenne quindi capo del Partito Comunista Cinese nella provincia di Sichuan, in cui, nel 1977, lancia la riforma rurale.\nIn seguito all'arrivo al potere dei moderati di Deng Xiaoping nel 1978, Zhao entr\u00f2 nell'Ufficio politico e in seguito nel suo Comitato permanente. Nell'aprile 1980 fu nominato Primo ministro al posto di Hua Guofeng; quindi, nel contesto di riforma della Cina, Zhao svolse un ruolo di primo piano. \u00c8 importante sottolineare come il suo potere derivasse unicamente da Deng Xiaoping, che lo aveva incluso nel gruppo dirigente con Hu Yaobang in quanto riformista.\nSegretario generale del PCC.\nNel gennaio 1987, con l'allontanamento di Hu Yaobang, venne nominato Segretario generale del Partito Comunista Cinese \"ad interim\". Nonostante si trovasse a cumulare le due cariche principali del Partito e dello Stato, il suo potere fu fortemente condizionato dall'ala conservatrice del PCC. Egli era il naturale continuatore della riforma economica, e proprio per difendere questa dagli attacchi dei conservatori e per darne una copertura ideologica, durante il XIII Congresso del PCC (tenutosi nell'ottobre 1987) introdusse il concetto di \"stadio iniziale del socialismo\": la Cina, avendo compiuto la rivoluzione comunista prima di aver portato a termine l'industrializzazione, si trovava ancora nello stadio iniziale del socialismo, in cui doveva favorire lo sviluppo economico tramite la coesistenza di diverse forme di propriet\u00e0 (anche quella privata).\nSul piano della riforma politica, Zhao ribad\u00ec il ruolo dirigente del PCC e respinse il pluripartitismo, ma esort\u00f2 ad una ripartizione pi\u00f9 netta dei ruoli del Partito rispetto a quelli del Governo: il primo doveva limitarsi a fissare la linea politica generale; solo al secondo spettava la sua implementazione. In pratica mirava a limitare il ruolo spesso eccessivo del Partito nelle istituzioni statali ed economiche. In quello stesso Congresso, per la prima volta nella storia della Repubblica popolare, concesse una relativa libert\u00e0 di voto ai delegati per l'elezione del Comitato centrale.\nZhao venne quindi riconfermato nella carica di Segretario generale, ma lasci\u00f2 il Governo (Li Peng, esponente dell'ala conservatrice, divent\u00f2 Primo ministro). La continuazione della riforma economica nel 1988 provoc\u00f2 forti squilibri e malcontento soprattutto tra i cittadini e gli operai, compromettendo la sua immagine. Ma tutto cambi\u00f2 con l'inizio della Protesta di piazza Tienanmen del 1989, una delle crisi pi\u00f9 gravi del regime. In questo contesto, si sottoline\u00f2 il riformismo di Zhao, che era favorevole al dialogo e ad una soluzione pacifica. Per sua sfortuna l'ala conservatrice del partito questa volta era ispirata dallo stesso Deng Xiaoping, massima autorit\u00e0 di fatto, che accusava i manifestanti di essere dei \"controrivoluzionari al soldo delle potenze estere\".\nLa notte del 19 maggio, per porre fine alla protesta, fu approvata la legge marziale: Zhao fu l'unico dirigente a votare contro. Poche ore dopo, sfid\u00f2 apertamente il Partito quando si present\u00f2 tra gli studenti di piazza Tienanmen, cercando di convincerli a terminare l'occupazione della piazza al pi\u00f9 presto possibile. Tale atto fu il motivo finale che port\u00f2 Zhao ad essere rimosso da qualsiasi carica politica.\nIn seguito fu condannato agli arresti domiciliari a vita. Zhao \u00e8 morto il 17 gennaio 2005, all'et\u00e0 di 85 anni. Il regime gli ha concesso i funerali nel \"cimitero degli eroi\" della rivoluzione, ma continua ad ignorarne il nome nelle celebrazioni pubbliche."}
{"id": "215991", "revid": "767487", "url": "https://it.wikipedia.org/wiki?curid=215991", "title": "Barnabo delle montagne (film)", "text": "Barnabo delle montagne \u00e8 un film del 1994 diretto da Mario Brenta, tratto dall'omonimo romanzo di Dino Buzzati.\nGirato in alta quota nelle dolomiti del Cadore e in prossimit\u00e0 delle foci del Po, \u00e8 stato presentato in concorso al 47\u00ba Festival di Cannes."}
{"id": "215994", "revid": "2212704", "url": "https://it.wikipedia.org/wiki?curid=215994", "title": "Apodiformes", "text": "Gli Apodiformi (Apodiformes ) sono un ordine della classe degli uccelli.\nIl nome deriva dal greco \u1f05\u03c0\u03bf\u03c5\u03c2, \"\u00e1pous\", cio\u00e8 privo di piedi, a sottolineare la presenza, nelle specie di quest'ordine, di zampe molto corte e inadatte alla locomozione.\nIn Italia sono presenti il rondone comune (\"Apus apus\"), il rondone pallido (\"Apus pallidus\") e il rondone maggiore (\"Tachymarptis melba\"). Tutte e tre le specie sono nidificanti e svernano in Africa.\nDescrizione.\nSono uccelli di piccola o piccolissima mole, con omero molto breve, 10 remiganti primarie, remiganti secondarie molto brevi, 10 timoniere. Uova bianche, pulcini ciechi e inetti.\nBiologia.\nHanno un volo agile e veloce grazie ad ali robuste a forma di falce. Si nutrono di insetti che catturano al volo.\nTassonomia.\nL'ordine Apodiformes comprende le seguenti famiglie:\nSono ascritte all'ordine anche le seguenti famiglie note allo stato fossile:"}
{"id": "216002", "revid": "1573940", "url": "https://it.wikipedia.org/wiki?curid=216002", "title": "Bucerotiformes", "text": "I Bucerotiformi (Bucerotiformes ) sono un ordine della classe degli Uccelli che comprende 4 famiglie:"}
{"id": "216027", "revid": "4106", "url": "https://it.wikipedia.org/wiki?curid=216027", "title": "Lavoro all'uncinetto", "text": ""}
{"id": "216028", "revid": "339392", "url": "https://it.wikipedia.org/wiki?curid=216028", "title": "Mohamed El Baradei", "text": ""}
{"id": "216030", "revid": "322321", "url": "https://it.wikipedia.org/wiki?curid=216030", "title": "Fellegara", "text": "Fellegara (\"Felgh\u00eara\" in dialetto reggiano) \u00e8 una frazione di Scandiano, in provincia di Reggio Emilia.\nGeografia.\nFellegara \u00e8 situata sulla sponda sinistra del torrente Tresinaro, a 1,5 km a nord dal centro di Scandiano.\nStoria.\nSi parla di Fellegara Vecchia nel 1185, quando fu aperto dal comune di Reggio Emilia un canale per portare l'acqua del Secchia in citt\u00e0. Negli stessi anni fu costruita la fortezza di difesa che diverr\u00e0 poi castello di Fellegara e sar\u00e0 usato come avamposto della Rocca di Scandiano dei Boiardo e successivamente come residenza estiva dai Conti Rangoni e poi per il matrimonio della Contessa Bianca con Vittorino Palazzi Trivelli, fondatore e primo presidente del RACI (Real Automobil Ckub d\u2019Italia e della Reggiana Calcio) divenne dei Conti Palazzi Trivelli che sono ancora gli attuali proprietari, nello stesso periodo fu probabilmente costruito anche il mulino di Fellegara Vecchia.\nCirca nel 1315, il torrente Tresinaro (che attraversava Fellegara e si andava ad impaludare a Sabbione, Roncadella, Masone) fu deviato, per mandarlo a sfociare nel Secchia. \nIntorno alla seconda met\u00e0 del XV secolo, il duca Borso d'Este, onde evitare le continue rotture del canale sospeso che permetteva il passaggio delle acque del Secchia sopra a quelle del Tresinaro, fece costruire una sorta di botte coperta, la cosiddetta \"botte del canale di Secchia\". Tale botte \u00e8 un manufatto di pietra cotta in forma di semicerchio schiacciato, con raggio di due metri e lunghezza di 250 metri, giace sotto il letto del torrente a poca distanza dal paese. Giovanni Andrea Banzoli la definisce \"Botte maravigliosa\".\nLa notte del 3 gennaio 1945 i fascisti della Brigata Nera di Reggio Emilia fucilarono sul ponte di Fellegara quattro partigiani."}
{"id": "216031", "revid": "95168", "url": "https://it.wikipedia.org/wiki?curid=216031", "title": "Lavori a maglia", "text": ""}
{"id": "216034", "revid": "729019", "url": "https://it.wikipedia.org/wiki?curid=216034", "title": "Via Flavia", "text": "La Via Flavia, antica strada romana della provincia \"Venetia et Histria\", fu costruita dall'imperatore Vespasiano nel 78-79.\nLa strada partiva dall'antica citt\u00e0 di Tergeste (Trieste) e, costeggiando il litorale istriano, passava per Pola e Fiume; giungeva infine in Dalmazia, ma si \u00e8 supposto che dovesse originariamente prolungarsi sino alla Grecia.\nEra una delle vie pi\u00f9 importanti fra quelle che non partivano direttamente da Roma."}
{"id": "216041", "revid": "132266", "url": "https://it.wikipedia.org/wiki?curid=216041", "title": "Gro\u00dfadmiral", "text": ""}
{"id": "216047", "revid": "2033069", "url": "https://it.wikipedia.org/wiki?curid=216047", "title": "Joey (serie televisiva)", "text": "Joey \u00e8 una serie televisiva statunitense prodotta dal 2004 al 2006, nata come spin-off di \"Friends\" e incentrata sul personaggio di Joey Tribbiani, interpretato in entrambe le produzioni da Matt Le Blanc.\nLo show, come per la serie madre, \u00e8 stato prodotto dalla Warner Bros. e trasmesso negli Stati Uniti da NBC. La prima stagione, composta da 24 episodi, \u00e8 andata in onda in patria subito dopo la fine di \"Friends\" (il primo episodio \u00e8 stato trasmesso il 9 settembre 2004), garantendo una certa continuity nelle vicende. In Italia \u00e8 andata in onda su Rai 2.\nTrama.\nDopo i matrimoni di tutti i suoi storici amici, lo scapolo Joey lascia New York e si trasferisce a Los Angeles per continuare la sua carriera di attore. Qui ritrova la sorella Gina, donna ormai adulta che tuttavia si comporta ancora come un'esuberante ragazzina, e il nipote Michael, dal carattere timido e riservato e, a differenza dello zio, pi\u00f9 portato allo studio che non al divertimento. Alex \u00e8 la nuova vicina di casa di Joey, che subito desta l'interesse del ragazzo, mentre Bobbie \u00e8 l'agente cui Joey si affida per provare a sfondare a Hollywood.\nEpisodi.\nIn Italia la prima stagione \u00e8 andata in onda, in anteprima esclusiva, su Rai 2 dal 5 giugno 2006. La seconda stagione \u00e8 andata invece in onda, sempre sulla stessa emittente, dal 19 luglio al 7 settembre 2008. \u00c8 stato saltato l'episodio \"Joey and the Beard\" perch\u00e9 non ritenuto consono per la trasmissione (un'attrice lesbica usa Joey come compagno per spacciarsi come eterosessuale ed aumentare cos\u00ec la sua popolarit\u00e0): tale episodio \u00e8 stato poi comunque mandato in onda il 12 novembre 2008 sempre su Rai 2.\nTutti i titoli originali degli episodi di \"Joey\" iniziano per \"Joey and the...\", similmente a come succedeva per \"Friends\", in cui ciascun titolo iniziava con \"The One with...\" o \"The One where...\"\nIl 15 dicembre 2005 \u00e8 andata in onda su NBC un doppio episodio della serie (\"Joey and the Tijuana Trip\" e \"Joey and the Christmas Party\") seguita da una media di 8 milioni di persone e uno share del 9% (considerati medi per le aspettative statunitensi). Quindi la serie \u00e8 stata sospesa per le festivit\u00e0 natalizie e successivamente per lasciar spazio ai XX Giochi olimpici invernali di Torino (in onda sempre sulla NBC). La serie \u00e8 ripresa, come da programma, il 7 marzo 2006 con l'episodio \"Joey and the Snowball Fight\", che ha per\u00f2 fatto registrare lo share pi\u00f9 basso di tutta la serie (4%) con un totale di 4,1 milioni di spettatori, decisamente sotto le aspettative. A questo punto NBC ha deciso di sospendere la serie. I restanti episodi della seconda stagione, gi\u00e0 registrati, sono andati in onda in prima visione al di fuori degli Stati Uniti, in Norvegia (ep. 15-18) e in Nuova Zelanda (ep. 19-22).\nProduzione.\nLa serie \u00e8 stata registrata nello stesso studio a Burbank dov'era stato registrato \"Friends\" (nonostante quest'ultimo fosse ambientato a New York), conservando una buona parte del cast tecnico e direttivo del suo predecessore.\nLa produzione e la successiva messa in onda di una parte della seconda stagione \u00e8 stata terminata nonostante la prima stagione avesse avuto un indice d'ascolto inferiore a quanto sperato. Il 7 marzo 2006, per gli ascolti sempre pi\u00f9 bassi la NBC ha deciso di sospenderla definitivamente."}
{"id": "216048", "revid": "62748", "url": "https://it.wikipedia.org/wiki?curid=216048", "title": "Alessandro Tiarini", "text": "Biografia.\nL'inventario \"post mortem\" dei suoi beni registra la sua morte a 94 anni. Il suo anno di nascita sarebbe dunque il 1574, mentre la data del 1577 farebbe riferimento al battesimo.\nLa sua formazione si svolse presso Prospero Fontana, influenzato successivamente dall'opera di Bartolomeo Cesi, nel 1599 fu a Firenze, dove realizz\u00f2 gli affreschi con \"Storie di san Marco\", per l'omonimo convento, con colori freddi e chiari.\nTornato a Bologna si avvicin\u00f2 alla scuola dei Carracci, accogliendone le nuove istanze naturalistiche, avvicinandosi specialmente all'opera di Ludovico Carracci.\nSu sollecitazione di Ludovico Carracci per la Basilica di San Petronio esegu\u00ec il \"Martirio di santa Barbara\".\nNel 1611 realizz\u00f2 l\"'Assunta\" per Budrio.\nTra il 1613 e il 1614 dipinse per la chiesa di San Giovanni Battista a Crevalcore \"Cristo pone sul capo di Santa Caterina da Siena la corona di Spine\" (olio su tela, cm 245 x 149).\nDel 1614 sono gli affreschi nella chiesa di San Michele in Bosco.\nTra il 1614 e il 1618 realizz\u00f2 per la chiesa di San Domenico il quadro con \"San Domenico che risuscita un bambino\", con numerose figure di enormi dimensioni, di impostazione e illuminazione drammatica.\nDurante gli anni seguenti intensific\u00f2 questa tendenza inserendo le sue figure in composizioni scure e di impressionante gravit\u00e0, come nella \"Deposizione di Cristo nel sepolcro\", opera realizzata per la chiesa di Sant'Antonio del Collegio Montalto e ora alla Pinacoteca Nazionale di Bologna e nel \"San Martino che fa risuscitare il figlio della vedova\" nella chiesa di Santo Stefano.\nA contatto con gli ambienti pittorici di Parma, Venezia e Ferrara e soprattutto con la rilettura dell'opera del Correggio, schiarisce la tavolozza mentre le figure acquistano monumentalit\u00e0 e maggiore naturalezza; ne sono esempi le \"Nozze mistiche di santa Caterina\" della Galleria Estense di Modena, gli affreschi in Palazzo del Giardino e in Sant'Alessandro a Parma e \"Rinaldo e Armida\" del Mus\u00e9e des beaux-arts di Lilla.\nSuccessivamente fu attivo a Reggio Emilia, eseguendo affreschi nella Basilica della Ghiara dei Servi di Maria, oltre a quadri per diverse chiese. \u00c8 degna di nota la pala con \"La Santissima Trinit\u00e0 supplicata dalla Vergine\", inizialmente posta nell'oratorio della Trinit\u00e0, poi, in seguito alla distruzione dell'Oratorio, collocata nella chiesa di San Pietro. La pala \u00e8 caratterizzata da un'originale idea compositiva: accanto al Padre (riccamente vestito) in colloquio col Figlio (seminudo, coi segni della Passione), sui quali aleggia la colomba dello Spirito, vi \u00e8 la figura della Vergine Maria, lievemente sfiorata dalla mano del Figlio, a significare forse il riconoscimento della maternit\u00e0. L'opera \u00e8 del 1633. Tiarini in questo periodo lavor\u00f2 anche per chiese di Modena e di Pavia (e in particolare per la chiesa di santa Maria di Canepanova)\nSecondo Carlo Cesare Malvasia, si ritir\u00f2 cedendo i propri pennelli ad Andrea Sirani, non riuscendo a tenere il passo di Guido Reni, allora tornato a Bologna da Roma.\nEbbe come allievo Luca Barbieri."}
{"id": "216050", "revid": "1543377", "url": "https://it.wikipedia.org/wiki?curid=216050", "title": "Terremoto del Kashmir del 2005", "text": "Il terremoto del Kashmir del 2005 ha avuto luogo alle ore 03:50:38 UTC dell'8 ottobre e si \u00e8 originato alle coordinate , in una regione del Pakistan del territorio del Kashmir, causando circa 82\u00a0000 morti.\nIl Servizio geologico degli Stati Uniti, lo United States Geological Survey, ha registrato una magnitudo del grado Richter 7.6, con ipocentro presso Muzaffarabad, a circa 100\u00a0km a nord-nordest di Islamabad ad una profondit\u00e0 di circa 10\u00a0km. L'agenzia meteorologica giapponese ha invece riportato una magnitudo di gradi 7,8.\nPrime notizie.\nNelle prime ore le fonti giornalistiche, informando sull'avvenuto terremoto, non riescono a percepire la gravit\u00e0 dello stesso e forniscono informazioni che non danno la dimensione della tragedia.\nNelle primissime ore la BBC afferma che secondo fonti del governo del Pakistan i morti potrebbero superare le 1.000 unit\u00e0.\nTra di esse:\nPaesi coinvolti.\nAfghanistan.\nLa scossa ha diffuso il panico nella capitale Kabul e in altre citt\u00e0 dell'est e del nord-est. Il ministero dell'Interno a met\u00e0 giornata stimava tuttavia che i danni non si sarebbero estesi all'insieme del paese.\nIndia.\nMigliaia d'abitanti spaventati sono fuggiti dalle loro dimore. Parecchi abitanti di Nuova Delhi sono stati presi dal panico durante la scossa e sono usciti in strada.\nPakistan.\nLe linee telefoniche sono tagliate o sovraccariche, isolando certe regioni. Le notizie pi\u00f9 gravi pervengono dalle zone montuose del nord del paese, di difficile accesso: villaggi distrutti, case rase al suolo e decine di vittime sono riportate dai rari ufficiali di polizia locale che hanno potuto essere contattati.\nNumero definitivo delle vittime.\nIl numero finale, che consta di circa 80.000 morti, \u00e8 stato cos\u00ec suddiviso per le nazioni colpite:"}
{"id": "216051", "revid": "33689", "url": "https://it.wikipedia.org/wiki?curid=216051", "title": "Patchwork", "text": "Il patchwork (tradotto indica \"lavoro con le toppe\") \u00e8 un manufatto che consiste nell'unione, tramite cucitura, di diverse parti di tessuto, generalmente ma non esclusivamente di cotone, al fine di ottenere un oggetto per la persona o la casa, con motivi geometrici o meno.\n\u00c8 una tecnica molto usata per realizzare dei \"quilt\", che sono trapunte il cui \"top\" (parte superiore) \u00e8 composto dal manufatto patchwork, un \"mollettone\" (imbottitura in cotone o sintetico) e da un telo inferiore (\"backing\") di solito in mussola e una chiusura fatta con lo sbieco (\"binding\"), che serve per chiudere e decorare i bordi del \"quilt\". Il \"quilt\" viene infine decorato con delle \"impunture\" chiamato \"quilting\", che poi d\u00e0 il nome al manufatto finale.\nTipi di patchwork.\nLe tradizionali tipologie di patchwork che riguardano questi tipi di manufatti sono:\nNel tempo la tecnica del patchwork come tecnica di costruzione di un top, si \u00e8 evoluta sia per diffusione nei vari paesi del mondo (grande successo ha avuto anche in Giappone che ha sviluppato una nuova tecnica di confezione di oggetti e quilt che si chiama \"folded patchwork\") e ha ampliato la gamma di prodotti che vengono confezionati e quindi si producono borse, camicie, oggetti per la casa (americanine, portapane, tende) e anche capi d'abbigliamento.\nStoria.\nLa tecnica si \u00e8 sviluppata nei secoli scorsi presso i pionieri americani che riciclavano le parti in condizioni migliori dei capi ormai consunti per la riparazione di altri capi o per la realizzazione di nuovi, in particolare coperte imbottite con foglie di tabacco, cotone, ecc\nIl patchwork si \u00e8 diffuso in Italia a partire dalla met\u00e0 degli anni novanta con l'importazione dei tessuti specifici e della relativa attrezzatura e la diffusione dei primi corsi relativi.\nCon il termine \"patchwork\" oggi, impropriamente, si indicano una serie di tecniche che nulla hanno a che vedere con questo tipo di manufatto come ad esempio il \"patchwork senz'ago\" che indica lavori in cui la stoffa viene fermata in fenditure fatte per permettere la copertura dell'oggetto in polistirolo.\nMateriali.\nI \"tessuti americani\" hanno la prerogativa, pur essendo in cotone, di non ritirarsi soprattutto di avere colori che non stingono.\nL'attrezzatura principale consiste di:\nA questa attrezzatura di base si aggiunge di norma la macchina per cucire in grado di fare una semplice cucitura diritta, aghi e fili.\nTecnica.\nLa lavorazione si compone di diverse fasi.\nAll'inizio si prepara il disegno dell'oggetto che si intende realizzare in scala. Nel complesso il top sar\u00e0 diviso in blocchi che a loro volta saranno ulteriormente divisi in pezzi (patch= pezza work=lavoro). Ogni pezzo deve essere dimensionato e va fatto un elenco di quanti e quali pezzi serve tagliare; cos\u00ec sar\u00e0 anche pi\u00f9 facile avere un'idea di quanta e quale stoffa servir\u00e0 alla realizzazione del top.\nTerminato il disegno si procede con il taglio del tessuto, stirato accuratamente in precedenza, tenendo su ogni lato un margine di cucitura di 0,6\u00a0cm. Ad esempio se il pezzo che ci serve \u00e8 di 4 x 4\u00a0cm il taglio dovr\u00e0 essere effettuato di 5,2\u00a0cm.\nTerminato questo passaggio si procede con la cucitura tenendo, ovviamente, un margine di 6\u00a0mm. Dopo la cucitura si procede ad una nuova stiratura per appiattire i margini per le cuciture successive.\nAl termine dell'assemblaggio, a seconda dell'oggetto che si intende realizzare potrebbe essere necessaria una trapuntatura manuale pi\u00f9 tradizionale o a macchina."}
{"id": "216052", "revid": "287204", "url": "https://it.wikipedia.org/wiki?curid=216052", "title": "Confraternita di Maria Santissima del Monte Carmelo e della Misericordia Orazione e Morte", "text": "La Confraternita di Maria Santissima del Monte Carmelo e della Misericordia -Orazione e Morte- \u00e8 una storica confraternita di Gallipoli, la cui sede si trova presso la Chiesa del Carmine situata nel centro storico della citt\u00e0.\nConfraternita della Madonna della Misericordia.\nL'antica Confraternita di \u201cSanta Maria della Misericordia\u201d operava nella Cappella dedicata alla \u201cAddolorata e Misericordia\u201d; vestiva il sacco, la mozzetta ed il cappuccio di colore nero ed era di antichissima istituzione. Questa Cappella era situata al piano terreno ove ora sorge l'attuale Chiesa del Carmine sulla Via De Pace nel centro storico. La Confraternita che vi operava annoverava tra i suoi iscritti tutto il patriziato gallipolino e aveva tra i suoi compiti principali quello di celebrare con ogni magnificenza la \u201cFesta dell'Addolorata\u201d nel venerd\u00ec della settimana di passione e quello di assumere a proprio carico le esequie dei cittadini poveri.\nA partire dal 1480, in seguito all'assedio e all'occupazione della citt\u00e0 da parte dei Veneziani e delle successive dominazioni, l'antico oratorio rimase abbandonato. Nel 1530 alcuni nobili gallipolitani, tra i quali Filippo D'Ospina, Francesco Mangalabeto e Giovanni Armellino Spiri, lo restaurarono e vi ristabilirono la confraternita. Il pi\u00f9 antico documento in cui \u00e8 attestata l'esistenza della chiesa \u00e8 la visita pastorale del vescovo di Gallipoli, monsignor Pelegro Cybo.\nIl verbale alla data del 4 settembre 1567 riporta la visita del vescovo alla cappella di Santa Maria della Misericordia, sita all'interno della citt\u00e0, presso la piazza civica. Nella chiesa si trovavano tre altari, l'altar maggiore in fondo, con dipinto della Santissima Piet\u00e0, l'altare sul lato nord dedicato a Santa Barbara e il terzo sul lato sud dedicato alla Concezione, ospitante una scultura della Vergine. La scultura \u00e8 stata ritrovata nel sacello funebre della chiesa inferiore, sottoposto a restauro ed esposto quindi nella chiesa superiore in occasione del giubileo del 2000.\nL'esistenza della confraternita \u00e8 attestata anche nelle successive visite pastorali di monsignor Vincenzo Capace (1\u00ba marzo 1600).\nConfraternita della Beata Vergine del Monte Carmelo.\nNel 1660 nella confraternita della misericordia era stato introdotto il culto della santissima Vergine del Monte Carmelo e la popolarit\u00e0 del culto indusse alla costruzione di una nuova chiesa sovrapposta alla precedente e dedicata a Maria Santissima del Monte Carmelo e dove officiava una distinta confraternita.\nI confratelli del Carmine vestono sacco e cappuccio di tela bianca, mozzetta di seta bianca e sotto questa lo scapolare.\nNel 1770 in occasione della riforma di tutte le congregazioni laicali, le due confraternite vennero fuse in una sola. La nuova regola fu approvata il 31 dicembre 1776 e il 7 gennaio 1777 ebbe anche il \"regio assenso\". La nuova confraternita prese il nome di \"Venerabile congregazione dell'opera della misericordia, orazione e morte sotto il titolo della beata Vergine del Carmine\". Nel 1790 il titolo divenne \"Confraternita della beata Vergine del Monte Carmelo sotto il titolo della Misericordia\".\nChiesa del Carmine.\nCon il passare del tempo il fabbricato inferiore mal sopportava il peso della Chiesa superiore, cos\u00ec come difficili erano i rapporti di vicinanza tra le due confinanti Confraternite. Nell'agosto dell'anno 1836 fu demolito il doppio fabbrico e cominci\u00f2 la riedificazione dell'attuale chiesa del Carmine, aperta al culto il 5 aprile 1838, gioved\u00ec di Vigilia della Festa dei Dolori di Maria Santissima, sotto la pressione dei fedeli, e intitolata alla \u201cBeata Vergine del Carmine\u201d e la conseguente fusione delle due Confraternite sotto un unico titolo. Mentre nelle altre Confraternite aderivano i confratelli secondo corporazioni di mestiere, in questa Confraternita i confratelli confluivano perch\u00e9 spinti dalla devozione alla Madonna del Carmine e alla Madonna Addolorata, e solo per il culto particolare a San Crispino, alcuni artigiani calzolai; si rileva da un verbale in data 1\u00ba aprile 1824 \u201cche nella Confraternita sono ben rappresentati i tre ceti sociali, cio\u00e8 Galantuomini, Civili ed Artigiani\u201d; ed \u00e8 proprio dal patriziato gallipolino che provengono molti degli oggetti sacri pi\u00f9 preziosi di cui oggi la Confraternita dispone.\nL'ingresso avviene da un portale aperto sulla via. All'interno l'ingresso \u00e8 costituito da una quadrata di circa 10\u00a0m per lato, coperta da una volta sorretta da quattro robuste colonne. Segue il presbiterio, profondo circa 5\u00a0m, fiancheggiato dal coro ligneo per i confratelli.\nSulla parete di fondo dell'altare maggiore si ammira una pala raffigurante la scena della \"Deposizione di Ges\u00f9 dalla Croce\", tradizionalmente attribuito a Antonio Ribera.\nSulla parete destra della chiesa si trova l'altare dedicato alla santissima Vergine del Monte Carmelo, che ospita una tela con la sua raffiguraziione. Sulla parete sinistra si trova l'altare con dipinto raffigurante l\"Immacolata e Santa Lucia\".\nPrivilegi concessi.\nNel corso dei secoli la Confraternita ha avuto nel tessuto sociale cittadino una grande importanza, avvalorata dai numerosi privilegi ottenuti nel tempo e gelosamente custoditi nel proprio archivio storico, dei quali si riportano quelli pi\u00f9 significativi:\nFeste religiose.\nLa festa in onore della titolare della confraternita, la beata Vergine Maria del Monte Carmelo si tiene il 16 luglio. Anticamente era solennizzata con l'allestimento di archi di trionfo nei pressi della chiesa, con processione, spari pirotecnici e musica. A conclusione dei festeggiamenti veniva assegnata una somma di denaro (orfanaggio) a una fanciulla, sorteggiata tra le pi\u00f9 povere della citt\u00e0.\nSanta Lucia vergine e martire, alla quale era gi\u00e0 dedicato un altare nella vecchia chiesa, viene festeggiata con un triduo di preghiere e con la processione della vigilia, accompagnata dalla tradizionale \u201cpastorale gallipolina\u201d.\nIl venerd\u00ec antecedente la domenica delle palme la confraternita celebra la \"Memoria di Maria santissima Addolorata\", preceduta dalla \u201cpia pratica dei sette venerd\u00ec\u201d, alla quale segue un Solenne Settenario Predicato, e nel gioved\u00ec della Vigilia, \u201cl'Ufficio delle Letture\u201d ed il \u201cCanto dei Vespri\u201d. La processione parte alle ore 12 del quinto venerd\u00ec di quaresima per recarsi alla Cattedrale di Sant'Agata per la celebrazione della messa da parte del vescovo della diocesi. Accompagnata dal suono di tromba e tamburo il corteo \u00e8 aperto dal \"pennone\" della confraternita, a cui segue la \"Croce dei misteri della Passione\", tradizionalmente portata da un sacerdote. Sfilano quindi i membri della confraternita e il clero cittadino con il vescovo, che precedono la statua lignea settecentesca dell'Addolorata, rivestita da un abito nero con ricami dorati e incoronata d'argento, e la reliquia del \"sacro legno della Croce\" sotto un baldacchino. Alla celebrazione segue l'esecuzione di brani musicali (marce funebri per la processione e ad anni alterni uno \"stabat mater\" o un oratorio con preludi per la messa), opera di autori locali e di propriet\u00e0 della confraternita. La processione si avvia, poi, per il borgo della citt\u00e0, dove fa soste nelle chiese parrocchiali con ripetuta esecuzione dell'Oratorio Sacro per fare infine ritorno in serata nel centro storico. Attraversato il ponte seicentesco la Processione fa una sosta in corrispondenza del primo bastione della cinta muraria: il Simulacro di Maria troneggia, in un momento di intensa commozione e di suggestione collettiva, sullo splendido scenario del porto di Gallipoli. L'emozione si fa palpabile quando il Sacerdote benedice il mare con la reliquia del Sacro Legno della Croce: le sirene delle navi e delle imbarcazioni da pesca ormeggiate sembrano attraversare il cuore delle migliaia di persone che dalla sottostante banchina del porto attendono questo rito.\nDurante i riti del gioved\u00ec santo dalla chiesa del Carmine coppie di confratelli, indossando l'abito ufficiale e con il cappello e il bordone, raggiungono le chiese della citt\u00e0 per adorare l'Eucaristia, secondo un antico privilegio, e al loro rientro dalla chiesa parte una processione che di nuovo si reca in visita alle altre chiese della citt\u00e0."}
{"id": "216053", "revid": "536103", "url": "https://it.wikipedia.org/wiki?curid=216053", "title": "Architettura paleocristiana", "text": "L'architettura paleocristiana, cio\u00e8 dei primi secoli del Cristianesimo, ha una data spartiacque fra due periodi contrapposti: l'editto di Milano del 313 da parte dell'imperatore Costantino, che permise la libert\u00e0 di culto per i cristiani e fu quindi possibile da questo momento in poi erigere edifici pubblici per la liturgia cristiana.\nFino ad allora il culto cristiano era considerato \"religione illecita\" nell'Impero romano e quindi le riunioni di fedeli avvenivano specialmente in case private, chiamate \"Domus ecclesiae\". Le uniche architetture cristiane anteriori al IV secolo (a parte i rari scavi che hanno riportato alla luce \"domus ecclesiae\", essendo queste spesso coperte da chiese successive) sono le strutture ipogee dette in seguito catacombe.\nCatacombe.\nLe catacombe non nacquero per esigenze di difesa dalle persecuzioni, anzi sono state ritrovate anche catacombe pagane e giudaiche. Fu piuttosto l'esigenza di inumare i defunti, secondo la dottrina della risurrezione predicata da Ges\u00f9, a far s\u00ec che i cristiani usassero in maniera preponderante le sepolture sotterranee.\nA Roma gi\u00e0 nel III secolo, prima della fine della clandestinit\u00e0, esistevano sette zone diaconali ciascuna con la propria zona catacombale al di fuori della mura. I nomi dati alle catacombe potevano derivare da quelli dei proprietari del terreno (come le catacombe di Priscilla), o di martiri ivi sepolti.\nI tracciati irregolari seguivano la struttura geologica del terreno scavato (molto spesso tufo), con pi\u00f9 piani sovrapposti. Gli ambulacri (le lunghe gallerie) di larghezza media sugli 80\u201390\u00a0cm ed altezza vicina ai 250\u00a0cm, erano in antico chiamate \"criptae\" e talvolta vi si aprivano camere sepolcrali pi\u00f9 vaste chiamate \"cubicula\". I \"cubiculi\" avevano spesso una pianta a forma poligonale e vi erano sepolti personaggi pi\u00f9 facoltosi o pi\u00f9 venerati; spesso vi si trovano tombe ad arcosolio, cio\u00e8 urne chiuse sormontate da una nicchia coperta da un arco. I sepolcri sovrapposti si chiamavano \"loci\" o \"loculi\" e la fila verticale di loculi su una parete veniva chiamata \"pila\".\nBasiliche.\nCon la liberalizzazione del culto in epoca costantiniana si pose il problema di quale forma dare agli edifici della nuova religione. Le \"domus ecclesiae\" erano insufficienti per il numero dei nuovi credenti e i templi classici, oltre che vestigia di religione aborrita dai cristiani, erano strutturati per funzioni all'aperto e non avevano spazi interni sufficienti per le funzioni del nuovo culto, essendo le \"naos\" destinate ad ospitare solo la statua del Dio e semmai i sacerdoti.\nLa messa, definitivamente codificata proprio nel IV secolo, richiedeva degli edifici monumentali, che vennero costruiti usando come modello la basilica romana, cio\u00e8 un edificio non legato alla religione e polifunzionale, strutturato in modo semplice. \nLa basilica cristiana mantiene infatti la planimetria rettangolare e la suddivisione in tre navate, spostando per\u00f2 l'accesso su un lato corto (a differenza di quella romana che lo aveva spesso sul lato pi\u00f9 lungo) e mantenendo l'abside solo sul lato opposto. Tale rotazione crea uno spazio inedito, fortemente direzionato e prospettico, che indirizza a dirigersi e rivolgersi verso l'abside, solitamente orientata, dove venne posizionato l'altare, ripreso dalle are pagane, che divenne il centro focale dell'architettura. Un testo attribuito a Papa Clemente I, ma forse del IV secolo, recita a proposito della costruzione delle basiliche: \nL'oriente era quindi il luogo dove si trova il Paradiso e dove si trova anche Cristo, che tornando sulla terra proverr\u00e0 da tale direzione. Nello stesso testo si recita come il seggio del vescovo debba stare al centro, affiancato dai sacerdoti, e che i diaconi abbiano la cura di disporre in zone separate i laici, divisi tra uomini e donne; nel mezzo, in un luogo rialzato, doveva stare il lettore dei testi sacri.\nLa basilica paleocristiana presentava anche elementi nuovi come il transetto che comunque inizi\u00f2 ad essere adottato solo in un secondo momento e nei primi secoli fu piuttosto raro, anche se presente nella primitiva basilica di San Pietro in Vaticano, quale navata trasversale disposta davanti al presbiterio, che d\u00e0 alla basilica la forma planimetrica di una croce, anche con valore simbolico.\nLa prima basilica cristiana fu probabilmente San Giovanni in Laterano, costruita su un terreno donato da Costantino stesso dopo l'editto di Milano, con una struttura a cinque navate divise da quattro file di colonne. Circa cinque anni pi\u00f9 tardi fu iniziata quella di San Pietro in Vaticano.\nUno degli elementi tipici delle prime basiliche era la presenza di un \"atrium\", esterno alla basilica, o di un quadriportico o nartece: essi erano usati dai catecumeni, cio\u00e8 i non battezzati, che potevano assistere solo alla prima parte della messa, durante la quale si leggevano i testi sacri, per poi dover uscire. Non esistendo il sacramento della confessione, il battesimo veniva infatti normalmente dato solo agli adulti, e spesso in un'et\u00e0 avanzata che \"lavasse\" tutti i peccati fino ad allora commessi. Antiche basiliche con quadriportico erano San Pietro in Vaticano o la basilica del Santo Sepolcro a Gerusalemme (fatta costruire da Sant'Elena durante il suo viaggio in Terra santa).\nLa navata centrale era pi\u00f9 alta di quelle laterali ed era in genere coperta da un soffitto ligneo a capriate, talvolta coperte da cassettoni, come nella basilica di Santa Maria Maggiore a Roma. Le navate laterali avevano soffitti pi\u00f9 bassi, per questo la facciata aveva in genere un profilo a capanna con lati spioventi, detti \"salienti\". La copiosa illuminazione era garantita dalle finestre che si aprivano nella parte superiore della navata centrale, proprio nella porzione che svettava sulle navate laterali, detta cleristorio, o sulle navate laterali stesse. I colonnati che dividevano le navate erano pi\u00f9 spesso architravati (basilica di Santa Maria Maggiore) piuttosto che composti da sequenze di archi.\nTra le basiliche pi\u00f9 importanti del IV secolo vi sono quelle promosse dall'imperatore stesso o dalla sua famiglia, come le quattro basiliche patriarcali di Roma e di Gerusalemme, e quelle pi\u00f9 tarde di Milano e di Ravenna.\nLe basiliche in Terra santa, in particolare, presentavano caratteri specifici legati a particolari esigenze di culto: quella del Santo Sepolcro inglobava il tempietto che ospitava la pietra su cui era stato deposto il corpo di Cristo, prima al centro di un porticato, poi al di sotto di una cupola, dalla quale si accedeva a un cortile porticato che portava alla basilica vera e propria, preceduta a sua volta da un quadriportico.\nA Betlemme la basilica della Nativit\u00e0 aveva una zona a base ottagonale al posto dell'abside, dove era conservata la \"Grotta di Cristo\", con la pietra della nativit\u00e0, dove secondo la tradizione venne partorito Ges\u00f9.\nCi sono giunti pochi esempi di basiliche paleocristiane, per via delle continue ricostruzioni e manomissioni nei secoli, e il loro aspetto oggi \u00e8 spesso legato a restauri. Tra le pi\u00f9 importanti e significative ci sono Santa Sabina a Roma e le basiliche di Ravenna, come Sant'Apollinare in Classe. Una basilica originale, in quanto non nata come luogo di culto, \u00e8 la Basilica Palatina di Costantino a Treviri, caratterizzata sia dall'aula unica di eccezionale grandezza, sia dal primo esempio di decorazione esterna delle pareti, tramite grandi arcate cieche nelle quali erano inserite finestre a due livelli diversi.\nEdifici a pianta centrale.\nContemporaneamente alle basiliche l'architettura paleocristiana vide l'erezione di edifici a pianta centrale, circolare o ottagonale, quasi sempre coperti a cupola. Tra tali edifici troviamo battisteri, mausolei, \"martyrion\", costruiti sopra i luoghi di sepoltura di martiri e ospitanti famose reliquie, le basiliche palatine, destinate all'imperatore e la sua corte, come la basilica di San Lorenzo a Milano, che era provvista di un matroneo usato dalla corte e correlata da sacelli lungo gli assi laterali.\nAnche i modelli di queste tipologie sono stati rintracciati nell'architettura romana ed in particolare nei mausolei, nel Pantheon, nei templi monopteri e nei ninfei tardo romani.\nInoltre negli edifici a pianta centrale, sono maggiormente riscontrabili i caratteri dell'architettura tardo antica caratterizzata dalla valorizzazione costruttiva e visiva delle masse murarie e delle volte e da spazi dinamici ed illuminati in modo contrastato.\nTra gli esempi romani si possono citare il mausoleo di Santa Costanza, il battistero lateranense e Santo Stefano Rotondo; ad oriente da ricordare la chiesa costruita da Costantino ad Antiochia e chiamata \"Domus Aurea\", oggi non pi\u00f9 esistente."}
{"id": "216060", "revid": "599013", "url": "https://it.wikipedia.org/wiki?curid=216060", "title": "Peruperu", "text": "La Peruperu \u00e8 uno degli stili della \"Haka\", la danza tipica della popolazione M\u0101ori, nativa della Nuova Zelanda.\nLa Peruperu \u00e8 una variante di Haka tipica di guerra. \nSi usano delle armi durante la danza, ed \u00e8 caratterizzata da un salto alto, a gambe ripiegate, alla fine del rituale. Questo salto \u00e8 stato aggiunto dagli All Blacks, la nazionale di rugby neozelandese, alla fine della loro esibizione della Ka Mate, un altro stile di Haka, per rendere la loro esibizione pi\u00f9 scenografica e impressionante."}
{"id": "216070", "revid": "1965256", "url": "https://it.wikipedia.org/wiki?curid=216070", "title": "Giacomo Cavedone", "text": "Biografia.\nAllievo di Annibale Carracci, successivamente con la partenza di quest'ultimo per Roma divenne il principale aiuto di Ludovico Carracci, ereditandone alla morte nel 1619 il titolo di \"caposindaco\" dell'Accademia degli Incamminati, come attestano i lavori svolti nel palazzo Fava a Bologna e le opere realizzate nei primi anni del Seicento (come il \"S.Antonio abate battuto dai demoni\" del 1607 circa per la Chiesa di San Benedetto a Bologna) contraddistinti da una regolare sintesi formale.\nNell'autunno del 1609 \u00e8 a Roma come aiuto di Guido Reni, qui rimane impressionato dall'opera del Michelangelo Merisi da Caravaggio.\nTornato a Bologna, tra il 1611 e il 1613 lavor\u00f2 alla decorazione della Cappella Arrigoni nella chiesa di San Paolo Maggiore, realizzando tre affreschi nella volta e due tele laterali, con \"l'Adorazione dei pastori e l'Adorazione dei magi\". Databili attorno al 1613 sono anche gli affreschi della cappella Bavosi nella Basilica di San Giacomo Maggiore.\nTra il 1612 e il 1613 \u00e8 a Venezia, in cui trov\u00f2 l'ispirazione per la composizione, nell'anno seguente, della pala con \"La Madonna e i ss\". \"Al\u00f2 e Petronio\" della Pinacoteca Nazionale di Bologna\",\" dipinta per la chiesa di S.Maria dei Mendicanti. In essa ai ricordi di Caravaggio si uniscono quelli riportati da Venezia di Paolo Veronese e di Tiziano.\nAttorno al 1618 collabora con la scuola di Ludovico Carracci alla decorazione ad affresco dell'oratorio di San Rocco (\"San Rocco ritrovato nel Bosco da Gottardo\" e nel soffitto \"Allegoria della Pazienza\"), dove pot\u00e9 lavorare a fianco di artisti quali Lucio Massari e il giovane Guercino.\nAgli inizi degli anni '20 sono databili opere bolognesi come \"La Visione del Beato Giovanni da S.Facondo\" (Basilica di San Giacomo Maggiore), \"Storie del Crocifisso di Beirut\" (Chiesa di San Salvatore) e la pala con \"L'Ascensione di Cristo\" (Oratorio di S.Martino).\nNel 1624, in seguito a una caduta dovette rinunciare a dipingere, per la conseguente inabilit\u00e0, e sei anni dopo gran parte della sua famiglia fu decimata dalla peste. Mor\u00ec a Bologna nel 1660. "}
{"id": "216072", "revid": "10005", "url": "https://it.wikipedia.org/wiki?curid=216072", "title": "Nethack", "text": ""}
{"id": "216074", "revid": "2138149", "url": "https://it.wikipedia.org/wiki?curid=216074", "title": "Douglas Hofstadter", "text": "Biografia.\nFiglio del Premio Nobel per la fisica Robert Hofstadter, si laure\u00f2 in matematica all'Universit\u00e0 di Stanford e consegu\u00ec il Ph.D. in fisica nel 1975 presso l'Universit\u00e0 dell'Oregon. Ha insegnato informatica all'Universit\u00e0 dell'Indiana di Bloomington e al laboratorio di Intelligenza Artificiale del Massachusetts Institute of Technology (MIT). Attualmente insegna Informatica e Scienza cognitiva al dipartimento di Psicologia dell'Universit\u00e0 dell'Indiana, dove \u00e8 anche incaricato di storia e filosofia della scienza e di letteratura comparata. Nei suoi studi, Hofstadter si \u00e8 interessato soprattutto di intelligenza artificiale e attualmente le sue ricerche sono concentrate sui modelli percettivi di livello superiore, sul pensiero analogico e sulla creativit\u00e0.\nLa sua opera pi\u00f9 nota, \"\" (pubblicata nel 1979 e vincitrice nel 1980 del Premio Pulitzer per la saggistica e del National Book Award), ha spinto numerosi studenti a dedicarsi all'intelligenza artificiale e allo studio della logica nell'ambito della comprensione del cervello umano, in particolare nell'ambito della separabilit\u00e0 delle funzioni simboliche superiori rispetto al loro sostrato fisico. Quest'opera, che ha reso Hofstadter un \"guru\" della divulgazione scientifica, contiene inoltre notevoli risvolti filosofici, apprezzati a livello mondiale. In questo lavoro Hofstadter espone la sua visione fondamentalmente riduzionista e deterministica della coscienza umana, che sarebbe il risultato di un gran numero di operazioni effettuate sulla base di algoritmi in maniera analoga a quanto avviene in un computer. L'opera \u00e8 inoltre una mirabile divulgazione, fatta in modo rigoroso ma accessibile anche ai non matematici, dei teoremi di incompletezza di Godel.\nLe sue altre principali pubblicazioni sono: \"L'Io della mente\" (con Daniel Dennett) (1981); \"Metamagical Themas\" (1985); \"Concetti fluidi e analogie creative\" (1995); \"Le Ton beau de Marot\" (1997), incentrato sui problemi della traduzione, illustrati con particolare riferimento alla traduzione della poesia di Cl\u00e9ment Marot \"Ma Mignonne\"; e \"Anelli nell'io\" (2007), che riprende i temi legati alla definizione di cosa sia un \"io\" associandolo alla capacit\u00e0 di un sistema di poter fare un \"loop\" su s\u00e9 stesso. Nel 2015 \u00e8 uscito \"Superfici ed Essenze: l'analogia come cuore pulsante del pensiero\" (Codice Edizioni) scritto a quattro mani con Emmanuel Sander.\nHofstadter si spos\u00f2 nel 1985 con Carol Ann Brush (nata a Linton nell'Indiana nel 1951), grande appassionata e studiosa della cultura italiana (la madre era di origini campane). Nel 1988 nacque Danny e nel 1991, Monica. Nel 1993 Carol mor\u00ec per l'improvviso manifestarsi di un tumore al cervello (glioblastoma multiforme). Di questo tragico fatto si avverte la dolorosa presenza in gran parte del libro \"Anelli nell'io\". Il libro, peraltro, \u00e8 proprio dedicato alla ricerca dell'essenza e dell'origine della \"consapevolezza\" che un vivente ha di se stesso e le conclusioni di Hofstadter sono, in senso umano, molto negative: non solo la Terra e l'Uomo non sono al centro dell'Universo, ma la stessa autoconsapevolezza non \u00e8 altro che la conseguenza di un meccanico \"loop\" ripetitivo simile, in sostanza, allo specchio. Dunque, nulla di eccezionale. Naturalmente non tutti sono d'accordo. Per esempio Martin Gardner: \"Sebbene il nostro DNA sia quasi identico a quello di uno scimpanz\u00e9, non c'\u00e8 modo di insegnare il calcolo differenziale ad uno scimpanz\u00e9 e neppure di fargli capire la radice quadrata di 2. Certamente devono esserci verit\u00e0 che sono tanto al di l\u00e0 della nostra comprensione quanto la nostra comprensione \u00e8 al di l\u00e0 di quella di una mucca\".\nHofstadter, che fin da giovanissimo si \u00e8 sentito vicino agli ideali del vegetarismo, \u00e8 vegano: \u00ab[...] Ancora una volta non potei fare a meno di chiedermi: \"Chi c'era stato un tempo dentro quella testa? Chi aveva vissuto l\u00ec? Chi aveva guardato attraverso quegli occhi, sentito con quelle orecchie? Chi era stato davvero questo pezzo di carne? Era un maschio o una femmina?\". Non ottenni alcuna risposta, ovviamente [...]\u00bb \nHofstadter \u00e8 un appassionato di lingue: oltre alla sua lingua madre, parla quasi perfettamente italiano e francese. Conosce molto bene anche il tedesco, il russo, lo spagnolo, lo svedese, il cinese mandarino, l'olandese, il polacco e l'hindi. A casa, con i suoi figli, la lingua parlata \u00e8 l'italiano. Hofstadter ritiene che la traduzione sia un ambiente molto interessante per verificare la creativit\u00e0 e si \u00e8 spesso dedicato in prima persona a tradurre o ritradurre alcune opere: l\"'Eugenio Onegin\" di Aleksandr Puskin e la novella di Fran\u00e7oise Sagan \"La Chamade\", uscita nella primavera 2009 con il titolo \"That Mad Ache\" (\"Mad Ache\" \u00e8 naturalmente un anagramma di \"Chamade\") insieme a un saggio di un centinaio di pagine (\"Translator, Trader: An Essay\") stampato con una propria copertina dall'altro lato del libro. Ha anche tradotto in inglese il romanzo \"La scoperta dell'alba\" di Walter Veltroni.\nNell'aprile 2009 Hofstadter \u00e8 stato eletto membro della American Academy of Arts and Sciences e della American Philosophical Society. Nel giugno 2011 viene premiato a Pistoia con il Leoncino d'Oro per le sue ricerche."}
{"id": "216075", "revid": "88740", "url": "https://it.wikipedia.org/wiki?curid=216075", "title": "Bleda", "text": "Biografia.\nNacque intorno al 390 da Mundjuk. Era il nipote di re Rua, di cui eredit\u00f2 con il fratello il regno. Durante la campagna in Tracia del 442 entr\u00f2 in possesso del giullare Zercone, che fu il suo intrattenimento preferito mentre ad Attila non piaceva.\nFu assassinato da Attila dopo una accurata preparazione: probabilmente vennero coinvolti i due fratelli Onegesio, di fatto primo ministro di Attila, e Scotta, che si vantava di essere un amico intimo di Attila. I due unni a originari del Ponto, che erano cos\u00ec ellenizzati da parlare perfettamente, oltre l'unnico, anche il greco e il latino. Gli esecutori materiali dell'omicidio furono reclutati da Edecone, il comandante delle guardie scire, probabilmente prezzolato (nel 449 ricevette la proposta da parte della corte di Costantinopoli di assassinare Attila). Le truppe d'assalto furono guidate probabilmente da Ardarico, re dei Gepidi, allora stanziati a nord del fiume Maros vicino al campo di Bleda.\nAvvenne poi, dopo l'assassinio, la sottomissione delle trib\u00f9 da lui in precedenza governate. Attila ebbe il sostegno degli Ostrogoti sancito dal ripristino della monarchia, dopo quarant'anni di assenza di re, con il re Valamiro. I sostenitori di Bleda si diedero alla fuga.\nEbbe pi\u00f9 di una moglie, di cui una accolse l'ambasciata di Massimino, di cui Prisco faceva parte, nel suo villaggio durante una tempesta. Probabilmente questa non venne eliminata assieme al marito in quanto non ebbe figli da parte di Bleda. Ella offr\u00ec agli ambasciatori, oltre al cibo, di giacere con delle donne, ma l'ambasciata rifiut\u00f2.\nNarrato nel romanzo \"Sepolcro\" di Clive Cussler."}
{"id": "216086", "revid": "1305772", "url": "https://it.wikipedia.org/wiki?curid=216086", "title": "Prototype pattern", "text": "Prototype (in italiano \"prototipo\") \u00e8 un \"design pattern\" creazionale utilizzato in informatica nella programmazione orientata agli oggetti.\n\"Prototype\" permette di creare nuovi oggetti clonando un oggetto iniziale, detto appunto prototipo. A differenza di altri \"pattern\" come Abstract factory o Factory method permette di specificare nuovi oggetti a tempo d'esecuzione (\"run-time\"), utilizzando un gestore di prototipi (\"prototype manager\") per salvare e reperire dinamicamente le istanze degli oggetti desiderati.\n\"Prototype\" \u00e8 uno dei \"design pattern\" fondamentali definiti dalla cosiddetta \"Gang of Four\".\nApplicabilit\u00e0.\nCome altri \"pattern\" creazionali, ovvero che si occupano di istanziare oggetti, \"prototype\" mira a rendere indipendente un sistema dal modo in cui i suoi oggetti vengono creati.\nInoltre pu\u00f2 rivelarsi utile quando\nStruttura.\nIl seguente diagramma delle classi in UML \u00e8 riferito a un semplice esempio in Java ma \u00e8 facilmente applicabile a qualsiasi linguaggio orientato agli oggetti, come per esempio il C++.\ncodice_1.\ncodice_1 definisce un'interfaccia per clonare se stesso.\ncodice_3.\nLe sottoclassi codice_3 implementano l'interfaccia di codice_1, fornendo un'operazione per clonare se stessi.\ncodice_6.\ncodice_6 crea un nuovo oggetto del tipo desiderato chiedendo a un prototipo di clonarsi, ovvero invocando il metodo codice_8 definito da codice_3.\nCollaborazioni.\nLo schema delle collaborazioni \u00e8 estremamente semplice: il cliente chiede a un prototipo di clonarsi, ottenendo una copia dell'oggetto desiderato.\nConseguenze.\nIndipendenza dal metodo d'instanziazione.\nCome i \"pattern\" Abstract factory e Builder, Prototype permette di incapsulare al suo interno la modalit\u00e0 di istanziazione degli oggetti, liberando i codice_6 dalla necessit\u00e0 di conoscere i nomi delle classi da instanziare.\nModularit\u00e0 a \"run-time\".\nPrototype \u00e8 pi\u00f9 flessibile di altri pattern creazionali, perch\u00e9 l'aggiunta di un prodotto richiede semplicemente la registrazione dell'oggetto da clonare in un gestore di prototipi (\"prototype manager\"), descritto nella sezione implementazione. Questa caratteristica permette a un codice_6 di aggiungere un prodotto a tempo d'esecuzione, e di renderlo disponibile per la clonazione ad altri codice_6.\nDefinire nuovi oggetti modificando valori.\nQuando si devono definire numerosi oggetti differenziati tra loro solo dai valori che assumono le loro variabili interne \u00e8 pi\u00f9 comodo istanziare nuovi oggetti semplicemente clonando un prototipo iniziale e successivamente impostare la rappresentazione interna perch\u00e9 assuma la configurazione desiderata.\nPer esempio un editor di spartiti musicali potrebbe istanziare un solo prototipo di nota, clonarlo e impostare altezza e durata invece di definire una classe per ogni nota.\nDefinire nuovi oggetti modificando la struttura.\nNelle applicazioni che aggregano oggetti diversi in strutture composte, magari utilizzando i \"pattern\" Composite o Decorator, l'utilizzo di prototipi pu\u00f2 semplificare la gestione e la generazione di parti e sottoparti.\nPer esempio, un programma di grafica vettoriale potrebbe permettere all'utente di salvare composizioni di oggetti per poi poterne generare copie al bisogno.\nMinore necessit\u00e0 di sottoclassi.\nIl \"pattern\" Prototype permette di risolvere un problema di Factory method relativo alla dimensione della gerarchia di classi necessarie. Usando un metodo \"factory\" \u00e8 necessario creare sottoclassi per inserire un nuovo prodotto e, se si hanno numerosi prodotti molto simili tra di loro, la definizione di una nuova classe per ognuno pu\u00f2 portare a grandi quantit\u00e0 di codice duplicato.\nUsando i prototipi non sono necessarie n\u00e9 una classe \"factory\", n\u00e9 la gerarchia di classi associata ai prodotti: i nuovi oggetti vengono istanziati e inizializzati variando valori interni e struttura, come spiegato precedentemente.\nDifficolt\u00e0 legate alla clonazione.\nL'unica difficolt\u00e0 del \"pattern\" Prototype potrebbe risiedere nell'implementazione dell'operazione codice_8. Il metodo codice_8 deve comportarsi come una copia in profondit\u00e0 (\"deep copy\"), in modo che la copia di un oggetto composto implichi la copia delle sue sottoparti.\nPoich\u00e9 molti linguaggi di programmazione utilizzando una copia semplice (\"shallow copy\"), l'operazione codice_8 deve essere ridefinita dal programmatore e ci\u00f2 pu\u00f2 risultare particolarmente complesso in presenza di strutture dati con riferimenti circolari o nel caso alcuni oggetti non permettano la copia.\nImplementazione.\nL'implementazione del pattern Prototype pu\u00f2 comprendere diverse necessit\u00e0, come l'utilizzo di un gestore di prototipi, la definizione di un'operazione di copia in profondit\u00e0 e l'inizializzazione degli oggetti appena clonati.\nUtilizzo di un gestore di prototipi.\nSe il numero di prototipi utilizzati pu\u00f2 variare a tempo d'esecuzione perch\u00e9 i codice_6 possono registrarne di nuovi, \u00e8 necessario l'utilizzo di un gestore (\"prototype manager\") che si occupi di gestire i prototipi invece dei clienti. Un codice_6 non utilizzar\u00e0 i prototipi direttamente, ma li salver\u00e0 e li recuperer\u00e0 utilizzando il gestore.\nIl gestore di prototipi utilizza una struttura dati associativa, come per esempio una mappa (\"map\"), che permetta di identificare un prototipo a partire da una data chiave (\"key\"). Tra le varie operazioni che pu\u00f2 definire le pi\u00f9 basilari sono l'inserimento di un prototipo associato a una chiave, l'eliminazione di un prototipo a partire dalla chiave data e la possibilit\u00e0 di generare l'elenco delle chiavi memorizzate perch\u00e9 sia consultabile a tempo d'esecuzione.\nImplementazione dell'operazione di copia.\nL'implementazione dell'operazione codice_8 \u00e8 la parte pi\u00f9 delicata del \"pattern\". Nella grande maggioranza dei casi gli oggetti copiati devono essere indipendenti uno dall'altro, l'originale dalla copia. Ci\u00f2 pu\u00f2 portare a problemi nel caso di composizioni di oggetti.\nSe gli oggetti sono semplici \u00e8 sufficiente utilizzare qualche costrutto del linguaggio che permetta la copia di aree di memoria. C++ fornisce un costrutto per la copia, Java definisce un'operazione codice_8 nell'oggetto predefinito codice_20 e qualunque altro oggetto la eredita automaticamente.\nTuttavia, quando un oggetto contiene riferimenti interni ad altri oggetti, copiare l'oggetto contenitore utilizzando una copia semplice non clona anche gli oggetti contenuti, ma solo i loro riferimenti. Questo provoca una situazione di \"aliasing\", ovvero di riferimenti multipli a un oggetto: poich\u00e9 solo l'oggetto contenitore \u00e8 stato duplicato, gli oggetti contenuti sono raggiungibili sia dall'originale che dalla copia, rendendo copia e originale non indipendenti tra loro.\nPer risolvere questo problema \u00e8 necessaria una copia in profondit\u00e0, ovvero un'operazione di clonazione che duplichi l'oggetto su cui \u00e8 invocata e che chiami le operazioni codice_8 di tutti gli oggetti di cui esiste un riferimento interno, che a loro volta si devono comportare analogamente per garantire la copia di tutta la struttura.\nNel caso di riferimenti circolari \u00e8 necessario un meccanismo aggiuntivo per evitare di clonare pi\u00f9 volte lo stesso oggetto.\nInizializzazione delle copie.\nAlcuni codice_6 potrebbero avere la necessit\u00e0 di ricevere copie gi\u00e0 inizializzate di prototipi, ovvero oggetti gi\u00e0 impostati con i valori desiderati.\nPoich\u00e9 l'operazione codice_8 deve avere una \"signature\" uniforme, mentre le richieste di inizializzazione dei codice_6 possono richiedere i pi\u00f9 disparati parametri, \u00e8 impossibile sfruttare gli argomenti del metodo di clonazione per specificare lo stato del nuovo oggetto.\nSe non si vuole esporre dei metodi di manipolazione dell'oggetto per permettere al codice_6 di impostare direttamente i valori dopo aver ricevuto la copia, \u00e8 possibile definire un'operazione codice_26 (\"inizializza\") negli oggetti prototipo che riceva gli argomenti necessari per impostare lo stato dell'oggetto dopo la copia.\nEsempi.\nPython.\nimport copy\nclass Cookie:\n def __init__(self, name):\n self.name = name\n def clone(self):\n return copy.deepcopy(self)\nclass CoconutCookie(Cookie):\n def __init__(self):\n Cookie.__init__(self, 'Coconut')\nclass CookieMachine:\n def __init__(self, cookie):\n self.cookie = cookie\n def make_cookie(self):\n return self.cookie.clone()\nif __name__ == '__main__':\n prot = CoconutCookie()\n cm = CookieMachine(prot)\n for i in xrange(10):\n temp_cookie = cm.make_cookie()\nPHP.\nabstract class Prototipo\n public $a;\n public $b;\n public $c;\n public function somma()\n echo \"Sto sommando: {$this-&gt;a} + {$this-&gt;b}\\n\";\n $this-&gt;c = $this-&gt;a + $this-&gt;b;\n \n public function risultato()\n echo \"Risultato somma: {$this-&gt;c}\\n\\n\";\n abstract function __clone();\nclass Sommatore1 extends Prototipo\n public function __construct()\n $this-&gt;a = 1;\n $this-&gt;b = 2;\n $this-&gt;somma();\n $this-&gt;risultato();\n function __clone()\n echo \"Non eseguo somma: {$this-&gt;a} + {$this-&gt;b}\\n\";\n //$this-&gt;somma();\n $this-&gt;risultato();\nclass Sommatore2 extends Prototipo\n public function __construct()\n $this-&gt;a = 2;\n $this-&gt;b = 2;\n $this-&gt;somma();\n $this-&gt;risultato();\n function __clone()\n echo \"Non eseguo somma: {$this-&gt;a} + {$this-&gt;b}\\n\";\n //$this-&gt;somma();\n $this-&gt;risultato();\n$sommatore1 = new Sommatore1();\n$sommatore2 = new Sommatore2();\n$sommatore1c = clone $sommatore1;\n$sommatore2c = clone $sommatore2;\n//Risultato: #quanton81\n//Sto sommando: 1 + 2\n//Risultato somma: 3\n//Sto sommando: 2 + 2\n//Risultato somma: 4\n//Non eseguo somma: 1 + 2\n//Risultato somma: 3\n//Non eseguo somma: 2 + 2\n//Risultato somma: 4\nC++.\nusing namespace std;\nenum RECORD_TYPE_en\n CAR,\n BIKE,\n PERSON\ntypedef unsigned int u_int32_t;\n * Record is the Prototype\n \nclass Record\n public :\n virtual Record* Clone()=0;\n virtual void Print()=0;\n \n * CarRecord is Concrete Prototype\n \nclass CarRecord : public Record\n private :\n string m_oStrCarName;\n u_int32_t m_ui32ID;\n public :\n CarRecord(string _oStrCarName,u_int32_t _ui32ID)\n : Record(), m_oStrCarName(_oStrCarName),\n m_ui32ID(_ui32ID)\n CarRecord(CarRecord&amp; _oCarRecord)\n : Record()\n m_oStrCarName = _oCarRecord.m_oStrCarName;\n m_ui32ID = _oCarRecord.m_ui32ID;\n \n CarRecord* Clone()\n return new CarRecord(*this);\n \n void Print()\n cout \u00ab \"Car Record\" \u00ab endl\n \u00ab \"Name : \" \u00ab m_oStrCarName \u00ab endl\n \u00ab \"Number: \" \u00ab m_ui32ID \u00ab endl \u00ab endl;\n};\n * BikeRecord is the Concrete Prototype\nclass BikeRecord : public Record\n private :\n string m_oStrBikeName;\n u_int32_t m_ui32ID;\n public :\n BikeRecord(string _oStrBikeName,u_int32_t _ui32ID)\n : Record(), m_oStrBikeName(_oStrBikeName),\n m_ui32ID(_ui32ID)\n BikeRecord(BikeRecord&amp; _oBikeRecord)\n : Record()\n m_oStrBikeName = _oBikeRecord.m_oStrBikeName;\n m_ui32ID = _oBikeRecord.m_ui32ID;\n \n BikeRecord* Clone()\n return new BikeRecord(*this);\n \n void Print()\n cout \u00ab \"Bike Record\" \u00ab endl\n \u00ab \"Name : \" \u00ab m_oStrBikeName \u00ab endl\n \u00ab \"Number: \" \u00ab m_ui32ID \u00ab endl \u00ab endl;\n};\n * PersonRecord is the Concrete Prototype\nclass PersonRecord : public Record\n private :\n string m_oStrPersonName;\n u_int32_t m_ui32Age;\n public :\n PersonRecord(string _oStrPersonName, u_int32_t _ui32Age)\n : Record(), m_oStrPersonName(_oStrPersonName),\n m_ui32Age(_ui32Age)\n PersonRecord(PersonRecord&amp; _oPersonRecord)\n : Record()\n m_oStrPersonName = _oPersonRecord.m_oStrPersonName;\n m_ui32Age = _oPersonRecord.m_ui32Age;\n \n Record* Clone()\n return new PersonRecord(*this);\n \n void Print()\n cout \u00ab \"Person Record\" \u00ab endl\n \u00ab \"Name : \" \u00ab m_oStrPersonName \u00ab endl\n \u00ab \"Age : \" \u00ab m_ui32Age \u00ab endl \u00ab endl ;\n};\n * RecordFactory is the client\n \nclass RecordFactory\n private :\n map&lt;RECORD_TYPE_en, Record* &gt; m_oMapRecordReference;\n public :\n RecordFactory()\n m_oMapRecordReference[CAR] = new CarRecord(\"Ferrari\", 5050);\n m_oMapRecordReference[BIKE] = new BikeRecord(\"Yamaha\", 2525);\n m_oMapRecordReference[PERSON] = new PersonRecord(\"Tom\", 25);\n \n ~RecordFactory()\n delete m_oMapRecordReference[CAR];\n delete m_oMapRecordReference[BIKE];\n delete m_oMapRecordReference[PERSON];\n \n Record* CreateRecord(RECORD_TYPE_en enType)\n return m_oMapRecordReference[enType]-&gt;Clone();\n};\nint main()\n RecordFactory* poRecordFactory = new RecordFactory();\n Record* poRecord;\n poRecord = poRecordFactory-&gt;CreateRecord(CAR);\n poRecord-&gt;Print();\n delete poRecord;\n poRecord = poRecordFactory-&gt;CreateRecord(BIKE);\n poRecord-&gt;Print();\n delete poRecord;\n poRecord = poRecordFactory-&gt;CreateRecord(PERSON);\n poRecord-&gt;Print();\n delete poRecord;\n delete poRecordFactory;\n return 0;\nC#.\n public enum RecordType\n Car,\n Person\n \n /// &lt;summary&gt;\n /// Record is the Prototype\n /// &lt;/summary&gt;\n public abstract class Record\n public abstract Record Clone();\n \n /// &lt;summary&gt;\n /// PersonRecord is the Concrete Prototype\n /// &lt;/summary&gt;\n public class PersonRecord : Record\n string name;\n int age;\n public override Record Clone()\n return (Record)this.MemberwiseClone(); // default shallow copy\n /// &lt;summary&gt;\n /// CarRecord is another Concrete Prototype\n /// &lt;/summary&gt;\n public class CarRecord : Record\n string carname;\n Guid id;\n public override Record Clone()\n CarRecord clone = (CarRecord)this.MemberwiseClone(); // default shallow copy\n clone.id = Guid.NewGuid(); // always generate new id\n return clone;\n /// &lt;summary&gt;\n /// RecordFactory is the client\n /// &lt;/summary&gt;\n public class RecordFactory\n private static Dictionary&lt;RecordType, Record&gt; _prototypes =\n new Dictionary&lt;RecordType, Record&gt;();\n /// &lt;summary&gt;\n /// Constructor\n /// &lt;/summary&gt;\n public RecordFactory()\n _prototypes.Add(RecordType.Car, new CarRecord());\n _prototypes.Add(RecordType.Person, new PersonRecord());\n \n /// &lt;summary&gt;\n /// The Factory method\n /// &lt;/summary&gt;\n public Record CreateRecord(RecordType type)\n return _prototypes[type].Clone();\nJava.\n /** Prototype Class **/\n public class Cookie implements Cloneable {\n public Object clone()\n try{\n Cookie copy = (Cookie)super.clone();\n //In an actual implementation of this pattern you might now change references to\n //the expensive to produce parts from the copies that are held inside the prototype.\n return copy;\n catch(CloneNotSupportedException e)\n e.printStackTrace();\n return null;\n \n /** Concrete Prototypes to clone **/\n /** Client Class**/\n public class CookieMachine\n \n private Cookie cookie;//could have been a private Cloneable cookie; \n public CookieMachine(Cookie cookie) { \n this.cookie = cookie; \n public Cookie makeCookie() { \n return (Cookie)cookie.clone(); \n public Object clone() { } \n public static void main(String args[]){ \n Cookie tempCookie = null; \n Cookie prot = new CoconutCookie(); \n CookieMachine cm = new CookieMachine(prot); \n for(int i=0; i&lt;100; i++) \n tempCookie = cm.makeCookie(); "}
{"id": "216088", "revid": "1305772", "url": "https://it.wikipedia.org/wiki?curid=216088", "title": "Melange (Dune)", "text": "La spezia melange, anche detta solamente spezia, \u00e8 una droga immaginaria creata dallo scrittore Frank Herbert nel suo \"Ciclo di Dune\".\nCaratteristiche.\nLa spezia \u00e8 una sostanza di origine biologica dall'odore di cinnamomo; tuttavia, il sapore cambia ad ogni assaggio. Il suo valore di mercato al tempo dell'imperatore Shaddam IV era di 620.000 solari al decagrammo.\nOrigine.\nLa spezia melange \u00e8 un sottoprodotto del ciclo vitale del verme delle sabbie di Arrakis e pu\u00f2 essere trovata esclusivamente su tale pianeta. La forma larvale del verme, detta \"trota delle sabbie\", \u00e8 attratta dall'acqua. Quando se ne forma una massa sufficientemente grande, le trote si riuniscono in quantit\u00e0 e incapsulano l'acqua in modo da mantenere un ecosistema adeguato alla forma adulta, per la quale l'acqua \u00e8 velenosa. All'interno della capsula le larve iniziano una reazione chimica per trasformare l'acqua in una sostanza innocua per i vermi adulti: nel corso del processo si forma una certa quantit\u00e0 di gas, che alla fine provoca l'eruzione in superficie dell'intera massa in un'esplosione di anidride carbonica, acqua e melange. L'acqua evapora rapidamente lasciando una vasta estensione di spezia asciutta, la caratteristica macchia porpora ricercata dai raccoglitori di spezia.\nRaccolta.\nLa raccolta manuale della spezia \u00e8 praticata solamente dai Fremen, perch\u00e9 sono gli unici capaci di spostarsi a piedi nel deserto di Arrakis senza attirare i pericolosissimi vermi.\nLa maggior parte della spezia viene raccolta mediante enormi veicoli chiamati \"mietitrici\" (\"harvester\"). Una mietitrice ha la forma approssimativa di una coccinella, \u00e8 lunga circa 120 metri e larga 40 ed \u00e8 dotata di una serie di larghi cingoli a movimento indipendente. La macchina funziona aspirando lo strato superficiale di sabbia e filtrando la spezia mescolata ad essa. Il veicolo, oltre al sistema di estrazione, contiene anche un impianto per una prima lavorazione del materiale grezzo.\nUn altro strumento fondamentale nella raccolta del melange \u00e8 l\"'ala\" (\"carryall\"), una versione enormemente ingrandita di un ornitottero, il tipico velivolo in uso nell'impero. L'ala \u00e8 progettata appositamente per il trasporto di una mietitrice e serve a posizionare il veicolo sulle estensioni di sabbia ricche di spezia, riportandolo via all'arrivo di un verme della sabbia.\nNonostante l'enorme dimensione della mietitrice, la raccolta del melange \u00e8 comunque un'operazione pericolosa, in quanto i vermi di sabbia sono attratti dai rumori ritmici come quelli prodotti da una macchina in movimento e sono in grado di percepirli a grande distanza. Ogni volta che una mietitrice si mette al lavoro, l'arrivo di un verme \u00e8 solo una questione di tempo. Nei deserti pi\u00f9 remoti di Arrakis vivono vermi della sabbia abbastanza grandi da ingoiare una mietitrice in un boccone, ma anche i vermi relativamente pi\u00f9 piccoli che si incontrano in prossimit\u00e0 del \"Muro Scudo\" possono distruggerne una e divorarla a piacimento. Per questa ragione una mietitrice \u00e8 costantemente sotto sorveglianza di non meno di tre ornitotteri, pronti a dare l'allarme al primo segno dell'avvicinamento di un verme e a chiamare l'ala.\nEffetti e utilizzi.\nNonostante sia comunemente definita spezia e possa essere mescolata al cibo, il melange \u00e8 a tutti gli effetti una droga, capace di esercitare notevoli effetti sull'organismo umano. Come molte droghe, essa provoca anche una fortissima dipendenza; il primo segno di tale assuefazione \u00e8 la pigmentazione di un blu profondo assunta dall'iride e in seguito anche dalla parte bianca (sclera) dell'occhio. Tuttavia, i danni possono essere ben peggiori: la privazione in un individuo assuefatto provoca morte sicura dopo una lunga e dolorosa agonia. Tale pericolo non offusca per\u00f2 i benefici arrecati dalla spezia che danno alla sostanza il suo grande valore economico.\nPropriet\u00e0 geriatriche.\nL'assunzione regolare di dosi anche piccole di spezia \u00e8 in grado di estendere la durata della vita umana di centinaia di anni; per questa ragione, il melange \u00e8 la merce pi\u00f9 ricercata e costosa dell'impero.\nPreveggenza.\nIn alcuni individui geneticamente predisposti la spezia pu\u00f2 conferire doti di preveggenza. Un esempio di tali individui sono i navigatori della Gilda spaziale, che vivono costantemente immersi nei vapori di spezia al punto da subire pesanti mutazioni fisiche. I navigatori, tuttavia, hanno cos\u00ec guadagnato una percezione potenziata, che permette loro di pilotare le astronavi a velocit\u00e0 superiori a quella della luce trovando il percorso sicuro attraverso lo spazio-tempo. Un caso ancora pi\u00f9 notevole del fenomeno si \u00e8 verificato in Paul Atreides e nei suoi discendenti, nei quali l'assunzione di dosi massicce di spezia provoca visioni del futuro di eccezionale precisione e vastit\u00e0.\nAgonia della spezia.\nIl rituale praticato dalle Bene Gesserit durante il quale una novizia assume il rango di \"Reverenda Madre\" \u00e8 un'ordalia (una \"prova\" dolorosa) chiamata \"agonia della spezia\". Il rito comporta l'ingestione dell\"'essenza di spezia\" (detta anche \"acqua della vita\"), una sostanza prodotta dai vermi quando sono avvelenati dall'acqua e che a sua volta \u00e8 un veleno mortale per gli esseri umani. I Fremen si procurano il fluido affogando vermi di circa 9 metri, catturati nella regione di Arrakis detta \"Erg Minore\".\nNel corso della prova, una Bene Gesserit usa la propria capacit\u00e0 di controllare con la mente il proprio metabolismo per trasformare il fluido in qualcosa di non tossico. Il processo provoca il risveglio delle memorie genetiche di tutte le antenate femmine della Bene Gesserit, che da quel momento in poi divengono accessibili in modo cosciente; se la candidata sopravvive alla prova diventa quindi una Reverenda Madre, una Bene Gesserit dotata dell'esperienza e capacit\u00e0 di innumerevoli antenate.\nAgonia della spezia presso i Fremen.\nIndipendentemente dalle Bene Gesserit, i Fremen praticano questa ordalia per generare le proprie Reverende Madri, leader religiose dalle capacit\u00e0 simili alle proprie controparti della sorellanza: a differenza di quanto avviene nella sorellanza, il rituale Fremen \u00e8 di natura collettiva. Le Reverende Madri Fremen usano il proprio potere per trasformare grandi quantit\u00e0 di essenza in una sostanza non pi\u00f9 tossica, ma ancora dotata di alcuni degli effetti della spezia sulla mente. Il nuovo liquido viene poi distribuito a tutti i Fremen di una comunit\u00e0 nel corso di riti orgiastici.\nLetteratura.\nNel suo libro \"Mycelium Running\", il micologo Paul Stamets racconta che l'idea della Spezia venne a Herbert a partire dalle sue esperienza con la psilocibina. Carol Hart analizza le caratteristiche psichedeliche e organolettiche della Spezia nel saggio \"Melange\" contenuto nel libro \"The Science of Dune\"."}
{"id": "216090", "revid": "1149807", "url": "https://it.wikipedia.org/wiki?curid=216090", "title": "Slash'EM", "text": "Slash'EM (abbreviazione di Super Lotsa Added Stuff Hack - Extended Magic), \u00e8 una variante del videogioco \"NetHack\" con molti extra, tra caratteristiche del gioco, mostri e oggetti. Molte delle caratteristiche di \"NetHack\" attuali come la classe Monk (Monaco), la \"condotta\" (restrizioni volontarie) e i livelli \"Sokoban\", furono sviluppati su \"Slash'EM\" prima di essere incorporati nella versione di base (\"vanilla\") di \"Nethack\".\nLa serie di livelli in \"Slash'EM\" \u00e8 molto pi\u00f9 lunga che su \"Nethack\" e incorpora molti nuovi livelli speciali, come \"the Sunless Sea\" (Mare senza Sole) nel fondo del quale \u00e8 nascosta una lampada magica o come \"the Guild of Disgruntled Adventurers\", piena di giocatori-mostri (archeologi, barbari e cos\u00ec via), spesso equipaggiati con pericolose bacchette.\nLa Geenna (\"Gehennom\", \"Ge\") \u00e8 pi\u00f9 corta su \"Slash'EM\" che in \"NetHack\", costituita da 17 livelli invece dei 20-24 di \"NetHack\". Possiede inoltre un livello speciale per ciascun signore o principe dei demoni (Demogorgon, Yeenoghu, Dispater e Geryon non hanno degli antri in \"NetHack\" e appaiono solo quando evocati)."}
{"id": "216091", "revid": "3831", "url": "https://it.wikipedia.org/wiki?curid=216091", "title": "Lustrazione", "text": ""}
{"id": "216098", "revid": "109014538", "url": "https://it.wikipedia.org/wiki?curid=216098", "title": "Ordoviciano inferiore", "text": "Nella scala dei tempi geologici, l'Ordoviciano inferiore rappresenta la prima delle tre epoche o serie stratigrafiche in cui \u00e8 suddiviso l'Ordoviciano, che a sua volta \u00e8 il secondo dei sei periodi in cui \u00e8 suddivisa l'era del Paleozoico.\nL'Ordoviciano inferiore \u00e8 compreso tra 485,4 \u00b1 1,7 e 470,0 \u00b1 1,6 milioni di anni fa (Ma), preceduto dal Furongiano, l'ultima epoca del precedente periodo Cambriano, e seguito dall'Ordoviciano medio.\nSuddivisioni.\nLa Commissione Internazionale di Stratigrafia riconosce per l'Ordoviciano inferiore la suddivisione in due piani:\nDefinizioni stratigrafiche e GSSP.\nLa base dell'Ordoviciano inferiore, nonch\u00e9 dell'intero periodo Ordoviciano, coincide con quella del suo primo piano, il Tremadociano, ed \u00e8 data dalla prima comparsa negli orizzonti stratigrafici dei conodonti della specie \"Iapetognathus fluctivagus\". Questo limite inferiore \u00e8 posizionato appena sopra la prima comparsa della zona conodontica del \"Cordylodus lindstromi\" e appena al di sotto della comparsa dei primi graptoliti planctonici.\nIl limite superiore \u00e8 definito dalla prima comparsa negli orizzonti stratigrafici dei conodonti della specie \"Baltoniodus triangularis\". \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nella sezione \"Green Point\", situata nel Parco nazionale Gros Morne, circa 70 km dall'aeroporto di Deer Lake e circa 10 km a nord di Rocky Harbour, nella parte occidentale dell'isola di Terranova, nel Canada.\nContenuto Fossilifero e Fauna.\nIn questo periodo ha luogo una grande diversificazione delle faune marine, dopo le estinzioni della fine del Cambriano. Ai trilobiti, che rimangono abbondanti (con la comparsa del nuovo gruppo dei Phacopida) si affiancano numerosi nuovi organismi, tra i quali coralli Tabulati, Brachiopodi, Briozoi, Graptoliti e Conodonti, oltre a diversi nuovi tipi di molluschi ed echinodermi. Uno sviluppo notevole hanno anche i Nautiloidi, comparsi gi\u00e0 nel Cambriano superiore."}
{"id": "216106", "revid": "2028514", "url": "https://it.wikipedia.org/wiki?curid=216106", "title": "Paolo Cavallina", "text": "Biografia.\nInizi\u00f2 la carriera durante il periodo universitario pubblicando le sue prime opere come narratore su \"Circoli\" e su \"Frontespizio\", poi, dal 1940, come condirettore del quindicinale fondato dai GUF fiorentini \"Rivoluzione\" da cui venne allontanato dopo due anni per \"scarsa sensibilit\u00e0 fascista\".\nUn suo primo libro di racconti venne pubblicato con successo nel 1943: si tratta di \"Estate al mare\". Nell'immediato dopoguerra entra al quotidiano \"La Nazione\" di Firenze che lasci\u00f2 dopo pochissimo tempo per dedicarsi a un'attivit\u00e0 imprenditoriale.\nNel 1952 torn\u00f2 alla carta stampata, in un altro quotidiano di Firenze: il \"Giornale del Mattino\" diretto da Ettore Bernabei: fu cronista e poi inviato speciale. Dopo un biennio come corrispondente da Londra del \"Popolo\" lavor\u00f2 alla \"Gazzetta del Popolo\" di Torino sotto la direzione di Ugo Zatterin.\nDal 1963 al 1965 ide\u00f2 e condusse uno dei primi contenitori televisivi, \"Rotocalchi in poltrona\", rassegna settimanale della stampa, da cui venivano tratti spunti di conversazione e commenti. Nel 1966 \u00e8 autore di \"Cronache italiane\", mentre nel 1969 pass\u00f2 alla conduzione pomeridiana del Telegiornale delle 17.30 e nel 1970 a quella delle 13.30. \"Inaugur\u00f2 un modo nuovo di condurre il notiziario ricorrendo ad un linguaggio essenziale, semplice e chiaro\", dice \"L'enciclopedia della Televisione\" edita da Garzanti.\nGrazie alla riuscita imitazione che di lui fece Alighiero Noschese divenne uno dei giornalisti italiani pi\u00f9 popolari. Ide\u00f2 e cre\u00f2 servizi speciali del TG come \"I tre metr\u00f2\", \"Tempo di scuola\", \"Giocattoli\", \"Calcio in livrea\".\nDopo una breve parentesi politica come Assessore del Comune di Roma, carica che lasci\u00f2 per assumere la direzione del quotidiano \"Il Mezzogiorno\", torn\u00f2 alla Rai alla fine del 1972 per condurre insieme con Luca Liguori prima e con Velio Baldassarre dopo la popolare trasmissione radiofonica \"Chiamate Roma 3131\".\nIn seguito gli venne affidata la rubrica televisiva domenicale \"Tg l'una\" che cur\u00f2 fino al 1981. Successivamente venne nominato presidente della \"Federazione Radio Televisioni Private\" (FRT).\nNel 1982 pubblic\u00f2 il romanzo \"Le amiche di Firenze\".\nVinse numerosi premi giornalistici tra i quali il \"Premio Saint Vincent\" (1963).\nMor\u00ec all'et\u00e0 di 70 anni a causa di un attacco cardiaco la sera del 10 febbraio 1986 a Sanremo, dove si trovava per lavoro. Trasportato in ospedale venne a mancare poco dopo il ricovero."}
{"id": "216116", "revid": "306856", "url": "https://it.wikipedia.org/wiki?curid=216116", "title": "Tremadociano", "text": "Nella scala dei tempi geologici, il Tremadociano rappresenta il primo dei due piani o et\u00e0 in cui \u00e8 suddiviso l'Ordoviciano inferiore, la prima epoca dell'intero periodo Ordoviciano, che a sua volta \u00e8 il secondo dei sei periodi in cui \u00e8 suddivisa l'era del Paleozoico. \n\u00c8 compreso tra 485,4 \u00b1 1,9 e 477,7 \u00b1 1,4 milioni di anni fa (Ma), preceduto dal Furongiano (l'ultimo piano del precedente periodo Cambriano) e seguito dal Floiano.\nEtimologia.\nIl nome deriva da quello del villaggio di Tremadog, vicino a Caernarfon, nel Galles Settentrionale.\nLa denominazione e il piano furono proposti, con il nome di \"Tremadoc Group\", da Adam Sedgwick nel 1846.\nDefinizioni stratigrafiche e GSSP.\nLa base del Tremadociano, nonch\u00e9 dell'intero periodo Ordoviciano, \u00e8 data dalla prima comparsa negli orizzonti stratigrafici dei conodonti della specie \"Iapetognathus fluctivagus\". Questo limite inferiore \u00e8 posizionato appena sopra la prima comparsa della zona conodontica del \"Cordylodus lindstromi\" e appena al di sotto della comparsa dei primi graptoliti planctonici.\nIl limite superiore \u00e8 fissato dalla prima comparsa dei graptoliti della specie \"Tetragraptus approximatus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nella sezione \"Green Point\", situata nel Parco nazionale Gros Morne, circa 70\u00a0km dall'aeroporto di Deer Lake e circa 10\u00a0km a nord di Rocky Harbour, nella parte occidentale dell'isola di Terranova, nel Canada.\nCaratteristiche.\nQuesto piano si distingue per la presenza di diversi invertebrati marini, ritrovati sia in Gran Bretagna che negli Stati Uniti."}
{"id": "216119", "revid": "1543377", "url": "https://it.wikipedia.org/wiki?curid=216119", "title": "Cleveland Browns", "text": "I Cleveland Browns sono una squadra professionistica di football americano della NFL con sede a Cleveland. Competono nella North Division della American Football Conference e giocano le loro gare interne al FirstEnergy Stadium (chiamato Cleveland Browns Stadium dalla sua apertura nel 1999 al 2012). La sede amministrativa e le strutture di allenamento sono a Berea (Ohio). I colori ufficiali dei Browns sono l'arancione, il marrone e il bianco. Sono gli unici tra i 32 club della NFL a non avere un logo sul casco.\nI Cleveland Browns furono fondati nel 1945 dall'imprenditore Arthur B. \"Mickey\" McBride come membro originario della All-America Football Conference (AAFC), che inizi\u00f2 le attivit\u00e0 l'anno successivo. I Browns dominarono la AAFC, facendo registrare un record di 47\u20134\u20133 nelle quattro stagioni di attivit\u00e0 della lega, in cui vinsero il titolo di campioni ogni anno. Dopo la stagione 1949, la AAFC fall\u00ec e i Browns furono una delle tre franchigie a unirsi alla National Football League (le altre furono i San Francisco 49ers e la versione originale dei Baltimore Colts). I Browns vinsero il titolo nella loro prima stagione nella NFL, nel 1950, a cui si aggiunsero quelli nel 1954, 1955 e 1964. Dal 1965 al 1995, il club raggiunse i playoff 14 volte ma non vinse pi\u00f9 alcun titolo n\u00e9 prese parte a un Super Bowl.\nIl 6 novembre 1995, Art Modell, che aveva acquistato i Browns nel 1961, annunci\u00f2 il trasferimento della squadra a Baltimora alla fine di quella stagione. I diritti sulla propriet\u00e0 intellettuale sui Browns rimasero per\u00f2 a Cleveland in vista della creazione di una nuova squadra. I Browns furono inattivi per tre stagioni.\nDal ritorno nel 1999, i Cleveland Browns hanno avuto un successo limitato, con due sole stagioni con un record positivo: 9\u20137 nel 2002 e 10\u20136 nel 2007, qualificandosi per i play-off nell'ultima occasione nel 2002, come wild card.\nAl 2019, secondo la rivista \"Forbes\", il valore della squadra \u00e8 di circa 2,17 miliardi di dollari, ventottesimi tra le franchigie della NFL.\nStoria.\nLa storia della squadra inizi\u00f2 nel 1944 quando il magnate dei taxi Arthur B. \"Mickey\" McBride si assicur\u00f2 a Cleveland una franchigia della neo costituita All-America Football Conference (AAFC). Paul Brown, che il coach Bill Walsh una volta defin\u00ec \"il padre del football moderno\", fu il primo allenatore della squadra. Dal loro inizio nel 1946 al Cleveland Municipal Stadium, i Browns ebbero un grande successo. Cleveland vinsero tutti i quattro campionati della AAFC prima che lega cessasse le attivit\u00e0 nel 1949. La squadra si trasfer\u00ec cos\u00ec nella pi\u00f9 stabile National Football League (NFL), dove continu\u00f2 a dominare. Tra il 1950 e il 1955, Cleveland raggiunse la finale di campionato ogni anno, vincendola per tre volte. Stelle di quegli anni furono il quarterback Otto Graham, il kicker e offensive tackle Lou Groza, i wide receiver Dante Lavelli e Mac Speedie, il fullback Marion Motley e il nose tackle Bill Willis.\nNel 1953 McBride e i suoi soci vendettero la squadra a un gruppo di uomini d'affari di Cleveland per 600.000 dollari, somma allora senza precedenti. Otto anni dopo la squadra fu nuovamente venduta, questa volta a un gruppo di investitori guidato da Art Modell. Questi licenzi\u00f2 Brown prima della stagione 1963 sostituendolo con Blanton Collier, ma la squadra continu\u00f2 ad avere successo, trascinata dal running back Jim Brown. Cleveland vinse il campionato nel 1964 e raggiunse la finale l'anno successivo, perdendo contro i Green Bay Packers. La squadra arriv\u00f2 ai playoff per tre volte alla fine degli anni sessanta, per\u00f2 non riusc\u00ec mai a qualificarsi per il Super Bowl.\nQuando la AFL e la NFL si fusero prima della stagione 1970, Cleveland divenne parte della nuova American Football Conference (AFC). I Browns raggiunsero i playoff nel 1971 e 1972, tuttavia caddero nella mediocrit\u00e0 nella met\u00e0 degli anni settanta. Tornarono competitivi nel 1979 e 1980, quando il quarterback Brian Sipe guid\u00f2 una serie di vittorie negli ultimi minuti che fece guadagnare alla squadra il soprannome di \"Kardiac Kids\". Con Sipe, comunque, la squadra non super\u00f2 mai il primo turno dei playoff. Maggiore successo ebbe il quarterback Bernie Kosar, scelto da Cleveland nel 1985, che port\u00f2 la squadra a tre finali della NFC in quattro anni, perdendo sempre coi Denver Broncos, in partite entrate nella storia della NFL come The Drive e The Fumble. Nel 1995 Modell annunci\u00f2 la sua intenzione di trasferire i Browns a Baltimora, scatenando le ire dei tifosi. Alla fine si giunse a un accordo che mantenne a Cleveland il nome, i colori e la storia dei Browns. Dopo tre stagioni di inattivit\u00e0, la squadra torn\u00f2 a giocare nel nuovo Cleveland Browns Stadium nel 1999, sotto la direzione di un nuovo proprietario, Al Lerner. Da allora i Browns hanno raggiunto i playoff una sola volta, nel 2002.\nNell'ottobre 2012, Jimmy Haslam raggiunse un accordo con Randy Lerner per acquistare la franchigia per un miliardo di dollari. Il 16 ottobre 2012, l'acquisto fu approvato unanimemente da tutti i 32 proprietari delle franchigie della NFL, con la vendita che si concluse il 25 ottobre 2012.\nLoghi e uniformi.\nLa divisa casalinga \u00e8 bianca a bordi arancio/marrone, pantaloncini bianchi a bordi arancio/marrone. Quella da trasferta \u00e8 marrone a bordi bianco/arancio, pantaloncini bianchi a bordi arancio/marrone.\nEsistono anche delle varianti che prevedono, a seconda delle esigenze cromatiche, l'uso di pantaloncini marroni o arancioni sia per la prima sia per la seconda divisa. I caschi indossati dai giocatori non presentano alcun tipo di logo, unici nella NFL, e sono di color arancione, attraversati longitudinalmente da una striscia bianca bordata di marrone. Il logo tradizionale dei Browns consiste semplicemente in un casco di colore bruno-arancione. Dal 2008 hanno adottato un logo alternativo che consiste in una testa di bulldog, chiamato \"Dawg\".\nStagione per stagione.\n\"La seguente \u00e8 la lista delle ultime dieci stagioni dei Browns.\"\nGiocatori importanti.\nMembri della Pro Football Hall of Fame.\nAlla classe 2017, 15 giocatori e un membro dello staff dei Browns sono stati inseriti nella Pro Football Hall of Fame:\nRecord di franchigia.\nCarriera\nStagionali"}
{"id": "216120", "revid": "327773", "url": "https://it.wikipedia.org/wiki?curid=216120", "title": "Maestro di Tolentino", "text": "Gli affreschi.\nIl Maestro di Tolentino \u00e8 l'anonimo artista giottesco con cui alcuni storici dell'arte indicano l'autore del ciclo degli affreschi del Cappellone di San Nicola a Tolentino, dov'\u00e8 narrata la vita di san Nicola da Tolentino. Questo ignoto pittore del Trecento, si rivela maestro di grandi capacit\u00e0 tecniche e figurative come nessuno nelle Marche: secondo alcuni, come Federico Zeri, sarebbe da identificare in Pietro e Giuliano da Rimini.\nDifficile situare la sua opera nel tempo, di certo la data di morte di San Nicola (1305) costituisce un'indicazione temporale abbastanza sicura, ma ovviamente la data d'inizio dell'opera deve essere spostata alcuni anni pi\u00f9 tardi, forse intorno al 1315 oppure a dopo il 1325, quando inizia il processo di canonizzazione di Nicola da Tolentino sotto papa Giovanni XXII, visto che gli affreschi ritraggono il santo gi\u00e0 con l'aureola.\nDi recente questo ciclo di affreschi \u00e8 stato attribuito a Pietro da Rimini, vista una certa somiglianza con gli affreschi nell'Abbazia di Pomposa, quelli di Santa Chiara a Ravenna, quelli dell'Abbazia di San Pietro in Sylvis vicino Bagnacavallo e quelli della chiesa ravennate di Santa Maria in Porto Fuori, tutti molto simili agli affreschi di Tolentino, tanto che taluni vedono in molti di questi proprio la mano del Maestro di Tolentino.\nNel primo Novecento si era fatto anche il nome di Giovanni Baronzio, la cui mano ancora oggi il Brandi vede negli affreschi del \"Nuovo Testamento\" della fascia centrale.\nIl Maestro di Tolentino denuncia alcune caratteristiche di stile lontane dai riminesi, forse pi\u00f9 vicine ai giotteschi fiorentini ed anche ai giotteschi di scuola bolognese; di certo ha visitato e forse lavorato ad Assisi, dove ha assimilato la lezione di Giotto ma anche quella del romano Jacopo Torriti, e c'\u00e8 una certa vicinanza anche alla ricerca coloristica di Pietro Cavallini, soprattutto per l'uso dei colori brillanti e le fasce divisorie tra i vari affreschi, dipinte alla cosmatesca come in uso nei gotici romani del Duecento-Trecento.\nVi si ritrova anche una raffinatezza nei volti che fanno pensare al Simone Martini degli affreschi della \"Vita di san Martino\" nella chiesa inferiore di San Francesco ad Assisi.\nUna sacra rappresentazione.\nA differenza dei maestri giotteschi dei grandi centri come Firenze, Siena o Bologna, il Maestro di Tolentino deve rendere il pi\u00f9 possibile comprensibili le storie affrescate, in modo che i fedeli, che numerosi giungevano al Santuario dalla met\u00e0 del Trecento, potessero vedere le storie (della Madonna nella fascia superiore, di Cristo nella fascia mediana e di San Nicola nella fascia inferiore) come un grande spettacolo narrativo, quasi epico ma dipinto, come una \"Biblia pauperum\" cio\u00e8 una Bibbia ad uso e consumo dei poveri e analfabeti pellegrini.\nPer questo motivo il Maestro di Tolentino non indugia a costruire dei complessi meccanismi scenografici come Taddeo Gaddi a Firenze o Ambrogio Lorenzetti a Siena, al contrario gli \"attori\" dei suoi affreschi si muovono fra le edicole delle sacre rappresentazioni, che ogni cittadino medievale conosceva bene. Nell'affresco della \"Presentazione al Tempio\" le scenografie della sacra rappresentazione sono chiaramente comprensibili negli edifici e si pu\u00f2 notare che la loro forma che ricorda decisamente un'edicola di questo genere teatrale medievale.\nQuesta voluta semplicit\u00e0 delle strutture scenografiche viene compensata da un'indagine quasi da amanuense nei particolari degli affreschi, ad esempio nelle anfore delle \"Nozze di Cana\", dipinti con soggetti cavallereschi oppure nel baldacchino dell\"'Annunciazione\" istoriato con elementi colorati a forma di grifoni e altri soggetti mitologici.\nTutte le scene della vita di San Nicola sono molto realistiche: una bella descrizione iconografica del Medioevo marchigiano, in maniera particolare le scene dell'infanzia del santo.\nAnche le stoffe indossate dai rabbini nella \"Disputa al Tempio\" rimandano a quelle arrivate dall'Oriente dopo le crociate, segno evidente che il Maestro di Tolentino non era un artigiano di provincia ma piuttosto un pittore con una preparazione culturale non indifferente.\nDescrizione degli affreschi.\nQuesti affreschi, che sono tra i pi\u00f9 grandi e meglio conservati del Trecento riminese, occupano tutte le pareti e sono divise in due fasce sovrapposte, quattro lunettoni e la volta a crociera.\nLa volta.\nSulla volta sono rappresentati i quattro Evangelisti e i Dottori della Chiesa. Su uno sfondo di un cielo notturno stellato. Ci sono due personaggi in ciascun affresco. Seduti su di uno scranno ci sono \"l'Evangelista Marco con sant'Ambrogio\", \"l'Evangelista Luca con san Gregorio\", \"l'Evangelista Matteo con san Girolamo\" e \"l'Evangelista Giovanni con sant'Agostino\", che al tempo dell'affresco era il santo titolare della chiesa di Tolentino. Sopra i due personaggi il simbolo degli evangelisti.\nIn questi affreschi si nota ancora l'abilit\u00e0 tecnica del Maestro di Tolentino nella ricerca dei particolari, come ad esempio i libri o i cassetti semiaperti di chiara discendenza dai migliori lavori tridimensionali del Giotto maturo.\nI peducci.\nInteressanti i peducci con la rappresentazione delle \"Virt\u00f9\" due su ogni peduccio: \"Carit\u00e0\", \"Prudenza\", \"Speranza\", \"Temperanza\", \"Fede\", \"Fortezza\" e la \"Giustizia\" affiancata dall\"'Ingiustizia\".\nLe Storie della Madonna.\nNelle quattro lunette, le scene sono quelle della \"Storia della Madonna\", da \"L'Annunciazione\" decorata da un arcangelo Gabriele con le ali a coda di pavone, fino al \"Transito della Vergine\". Purtroppo gran parte del lunettone con la \"Nativit\u00e0\", l\"'Adorazione dei Magi\" \u00e8 caduta. Notevole e volutamente semplice nelle architetture che danno l'idea dei palcoscenici delle sacre rappresentazioni \u00e8 il riquadro con la \"Presentazione al Tempio\".\nLe storie del Nuovo Testamento.\nLa fascia centrale \u00e8 quella delle \"storie del Nuovo Testamento\", attribuita anche a Giovanni Baronzio, si pu\u00f2 vedere la bellissima, e molto espressionistica, scena de \"La strage degli innocenti\", il riquadro de \"Le nozze di Cana\" d\u00e0 l'idea di movimento nel quale \u00e8 centrale la concitazione dei servitori con gli otri decorati.\nNel riquadro de \"L'entrata di Cristo a Gerusalemme\", soggetto molto diffuso in area giottesca, la figura centrale del Cristo sull'asino \u00e8 una delle pi\u00f9 belle del giottismo riminese. Anche qui si pu\u00f2 notare la semplicit\u00e0 della scenografia, con una Gerusalemme appena accennata quando nello stesso periodo Pietro Lorenzetti nella Basilica inferiore di Assisi crea una scenografia complessa, addirittura pi\u00f9 della stessa scena di Giotto nella Cappella degli Scrovegni.\nStorie della vita di San Nicola.\nNella fascia inferiore le \"storie della Vita di San Nicola\", il Maestro di Tolentino mette in scena il Medioevo marchigiano, soprattutto nelle prime scene con l'infanzia del santo, sono piene di personaggi con costumi dell'epoca molto accurati e scenografie decisamente pi\u00f9 curate. Purtroppo questi riquadri sono molto danneggiati dalle cadute di colore. Al centro c'\u00e8 un altare con una bellissima \"Crocifissione con i santi Nicola e Agostino\"."}
{"id": "216123", "revid": "4106", "url": "https://it.wikipedia.org/wiki?curid=216123", "title": "Feldkirch (Alto Reno)", "text": ""}
{"id": "216124", "revid": "2080390", "url": "https://it.wikipedia.org/wiki?curid=216124", "title": "Arte del Rinascimento", "text": "Larte del Rinascimento si svilupp\u00f2 a Firenze a partire dai primi decenni del Quattrocento, e da qui si diffuse nel resto d'Italia e poi in Europa, fino ai primi decenni del XVI secolo, periodo in cui fior\u00ec il Rinascimento \"maturo\" con le esperienze di Leonardo da Vinci, Michelangelo Buonarroti e Raffaello Sanzio. Per il periodo successivo, pur nelle diverse espressioni e diversi archi temporali, si parla in genere di arte del Manierismo. \nContesto storico.\nIl XV secolo fu un'epoca di grandi sconvolgimenti economici, politici e sociali, che infatti viene preso come epoca di confine tra Medioevo ed Et\u00e0 moderna dalla maggior parte degli storiografi, sebbene con alcune differenze di datazione e di prospettiva.\nTra gli eventi di maggior rottura in ambito politico ci furono la questione orientale, segnata dall'espansione dell'Impero Ottomano (il quale, dopo la caduta di Costantinopoli nel 1453 giunge a minacciare l'Ungheria e il territorio austriaco) e un'altra occidentale, caratterizzata dalla nascita degli Stati moderni, tra cui le monarchie nazionali di Francia, Inghilterra e Spagna, cos\u00ec come l'impero di Carlo V - che, a differenza degli imperi medioevali, presenta un progetto di accentramento del potere, tipico delle istituzioni politiche moderne. In Italia le Signorie locali si svilupparono in Stati regionali allargandosi a discapito dei vicini, ma non fu possibile creare un'unit\u00e0 nazionale per via dei particolarismi e delle reciproche diffidenze.\nCon la scoperta del Nuovo Mondo e le grandi esplorazioni gli orizzonti del mondo europeo si allargarono a dismisura, ma ci\u00f2 signific\u00f2 anche la progressiva perdita di importanza del Mediterraneo, con un nuovo assetto politico-economico che, dal XVII secolo, ebbe come nuovo fulcro l'Europa nord-occidentale.\nLe grandi scoperte geografiche aprivano agli Stati nazionali nuove enormi possibilit\u00e0 di arricchimento e di espansione, spalancavano nuovi orizzonti di nuove scoperte negli ambiti pi\u00f9 diversi, dalla religione al costume, dalle forme artistiche alle strutture sociali. I mercati internazionali, le vaste operazioni bancarie, l'economia monetaria, la maggiore agilit\u00e0 degli scambi portavano alla ribalta quella borghesia industriosa e attivissima, affamata di ricchezza e di potenza, dalle cui file i monarchi sceglievano i propri collaboratori.\nContesto sociale e culturale.\nIn questo periodo si ebbe a Firenze un rinsaldato legame con le origini romane della citt\u00e0, originatosi gi\u00e0 nel XIV secolo con le opere di Francesco Petrarca o Coluccio Salutati, che produsse un atteggiamento consapevole di ripresa dei modi dell'et\u00e0 classica greca e romana. Questa \"rinascita\", non nuova nel mondo medievale, ebbe per\u00f2, a differenza dei casi precedenti, una diffusione ed una continuit\u00e0 straordinariamente ampia, oltre al fatto che per la prima volta venne formulato il concetto di \"frattura\" tra mondo moderno e antichit\u00e0 dovuta all'interruzione rappresentata dai \"secoli bui\", chiamati poi et\u00e0 di mezzo o Medioevo. Il passato antico per\u00f2 non era qualcosa di astratto e mitologico, ma veniva indagato con i mezzi della filologia per trarne un'immagine pi\u00f9 autentica e veritiera possibile, dalla quale trarre esempio per creare nuove cose (e non da usare come modello per pedisseque imitazioni).\nNe scatur\u00ec una nuova percezione dell'uomo e del mondo, dove il singolo individuo \u00e8 in grado di autodeterminarsi e di coltivare le proprie doti, con le quali potr\u00e0 vincere la Fortuna (nel senso latino, \"sorte\") e dominare la natura modificandola. Questa valorizzazione delle potenzialit\u00e0 umane \u00e8 alla base della dignit\u00e0 dell'individuo, con il rifiuto della separazione tra spirito e corpo. Importante \u00e8 anche la vita associata, che acquista un valore particolarmente positivo legato alla dialettica, allo scambio di opinioni e informazioni, al confronto.\nQuesta nuova concezione si diffuse con entusiasmo, ma, basandosi sulle forze dei singoli individui, non era priva di lati duri e angoscianti, sconosciuti nel rassicurante sistema medievale. Alle certezze del mondo tolemaico, si sostituirono le incertezze dell'ignoto, alla fede nella Provvidenza si avvicend\u00f2 la pi\u00f9 volubile Fortuna e la responsabilit\u00e0 dell'autodeterminazione comportava l'angoscia del dubbio, dell'errore, del fallimento. Questo rovescio della medaglia, pi\u00f9 sofferto e spaventoso, si ripresent\u00f2 ogni volta che il fragile equilibrio economico, sociale e politico veniva meno, togliendo il sostegno agli ideali.\nQuesti temi erano comunque patrimonio di una \u00e9lite ristretta, che godeva di un'educazione pensata per un futuro nelle cariche pubbliche. Gli ideali degli umanisti per\u00f2 erano condivisi dalla maggiore fetta della societ\u00e0 borghese mercantile e artigiana, soprattutto perch\u00e9 si riflettevano efficacemente nella vita di tutti i giorni, all'insegna del pragmatismo, dell'individualismo, della competitivit\u00e0, della legittimazione della ricchezza e dell'esaltazione della vita attiva.\nGli artisti erano pure partecipi di questi valori, anche se non avevano un'istruzione che poteva competere con quella dei letterati; nonostante ci\u00f2, grazie anche alle opportune collaborazioni e alle grandi capacit\u00e0 tecniche apprese sul campo, le loro opere suscitavano un vasto interesse a tutti livelli, annullando le differenze elitarie poich\u00e9 pi\u00f9 facilmente fruibili rispetto alla letteratura, rigorosamente ancora redatta in latino.\nLa cattedrale finisce di essere il centro mistico delle citt\u00e0 e di delimitare la zona del \"sacrum\" dallo spazio profano: di fronte ad essa si ergono i palazzi delle Signorie, dei pr\u00ecncipi, delle corporazioni, dei nuovi ricchi, e dentro i palazzi i pittori e gli artisti narrano le gesta gloriose della famiglia, o celebrano la gioia del vivere, o rievocano la mitologia del paganesimo interpretandola anche in chiave contemporanea. La visione del mondo \u00e8 antropocentrica, non pi\u00f9 teocentrica come nel Medioevo.\nCaratteristiche.\nAnche nel campo delle arti figurative le innovazioni rinascimentali affondavano le radici nel XIV secolo: ad esempio le ricerche intuitive sullo spazio di Giotto, di Ambrogio Lorenzetti o dei miniatori francesi vennero approfondite e portate a risultati di estremo rigore, fino ad arrivare a produrre risultati rivoluzionari.\nFurono almeno tre gli elementi essenziali del nuovo stile:\nPer parlare di un'opera pienamente rinascimentale non basta la presenza di uno solo di questi elementi, poich\u00e9 il Rinascimento fu innanzitutto un nuovo modo di pensare e raffigurare il mondo nella sua interezza. Per esempio in alcune opere di Paolo Uccello, come il \"San Giorgio e il drago\" (1456), lo spazio \u00e8 composto secondo le regole della prospettiva; tuttavia, i personaggi non sono disposti in profondit\u00e0, ma semplicemente accostati e privi di ombre, come l'eterea principessa; diversamente nella \"Crocefissione di San Pietro\" (1426) di Masaccio tutti gli elementi sono commisurati alla prospettiva, che determina le dimensioni di ciascuno.\nUn altro confronto, relativo all'attenzione all'uomo come individuo, si pu\u00f2 effettuare tra la \"Madonna in trono col Bambino e angeli musicanti\" (1405-1410 circa) di Gentile da Fabriano e la \"Sant'Anna Metterza\" (1426) sempre di Masaccio: nel primo caso il volume \u00e8 creato sovrapponendo gli strati di colore che creano ombre e luci in maniera del tutto convenzionale (le parti chiare sono sempre le stesse: la canna del naso, la fronte, il mento, qualunque sia la posizione della testa nel dipinto), come anche i lineamenti e le espressioni, mentre nel caso di Masaccio la figura del volto nasce dalla conoscenza della reale struttura ossea, con un disporsi delle ombre studiato e consapevole che, nel caso del Bambino, coprono gran parte del viso.\nL'occhio umano, che ha imparato a conoscere gli spazi umani e cosmici e le loro leggi discoprendone la struttura prospettica, concepisce il paesaggio come scenario di azioni umane, e, anche quando lo conserva come sfondo di una raffigurazione sacra, lo vagheggia con lo stesso amore e la stessa devozione. Le vicende delle stagioni, i lavori quotidiani, le arti liberali, che prima rientravano nella cornice delle cattedrali in cui trovavano il loro luogo naturale, ora si affermano in piena autonomia per dichiarare la dignit\u00e0 del lavoro umano; inoltre pittori e scultori che studiano anatomicamente il corpo umano vedono in esso ordine e bellezza.\nL'artista medievale era responsabile solo dell'esecuzione dell'opera poich\u00e9 gli erano dati i contenuti e i temi dell'immagine da una autorit\u00e0 superiore o da una tradizione consacrata, invece nel Rinascimento l'artista deve trovarli e definirli, determinando cos\u00ec autonomamente l'orientamento ideologico e culturale del proprio lavoro. La cultura umanistica, poi, pone il fine dell'arte come valore. Questa societ\u00e0 avente al vertice il borghese che ha conquistato la \"signoria\", \u00e8 interessata a conoscere \"oggettivamente\": la \"natura\", luogo della vita e sorgente della materia del lavoro umano, la \"storia\", che d\u00e0 conto dei moventi e delle conseguenze delle azioni umane, l\"uomo\" come soggetto del conoscere e dell'agire.\nGli iniziatori di questo movimento in et\u00e0 umanistico-rinascimentale sono Filippo Brunelleschi (architetto), Leon Battista Alberti (architetto e letterato), Donatello (scultore) e Masaccio (pittore).\nLa prospettiva.\nCiascun artista del Rinascimento dos\u00f2 secondo una propria misura personale gli elementi base del nuovo stile, ispirandosi, in misura diversa, alla natura ed all'antico. Il fattore pi\u00f9 importante del Quattrocento fiorentino e italiano in generale, assurto quasi a simbolo della stagione, \u00e8 il problema prospettico.\nLa prospettiva \u00e8 uno dei sistemi per rappresentare su una superficie uno spazio tridimensionale e la posizione reciproca degli oggetti in esso contenuti.\nAi primi del secolo Filippo Brunelleschi mise a punto un metodo matematico-geometrico e misurabile per comporre lo spazio illusorio secondo la prospettiva lineare centrica, partendo dalle nozioni dell'ottica medievale e immaginando un nuovo concetto di spazio: infinito, continuo, preesistente alle figure che lo occupano. La teoria nacque da due esperimenti pratici con tavolette disegnate, oggi perdute ma ricostruibili grazie alle descrizioni di Leon Battista Alberti. Una raffigurava il Battistero di Firenze visto dal portale centrale di Santa Maria del Fiore ed aveva un cielo ricoperto da carta argentata, in modo che riflettesse la vera luce atmosferica. Questa tavoletta andava guardata attraverso uno specchio, mettendo un occhio su un foro sul retro della tavoletta stessa. Lo specchio, che aveva la stessa forma della tavoletta, doveva essere posto in maniera da contenerla tutta: se era pi\u00f9 piccolo andava messo pi\u00f9 lontano.\nDa qui si potevano calcolare le distanze con l'edificio vero tramite un sistema di proporzioni di triangoli simili e i successivi rimpicciolimenti degli oggetti all'allontanarsi dallo spettatore. Con questo sistema si faceva forzatamente coincidere il punto di vista col centro della composizione, ottenendo un'intelaiatura prospettica per creare una rappresentazione dove lo spazio si componeva illusionisticamente come quello reale. Il sistema si basava, semplificando, sul fatto che le rette parallele sembravano convergere verso un unico punto all'orizzonte, il punto di fuga: fissando il punto di vista e la distanza si poteva stabilire in maniera matematica e razionale, tramite schemi grafici di rapida applicazione, la riduzione delle distanze e delle dimensioni.\nLa facilit\u00e0 di applicazione, che non richiedeva conoscenze geometriche di particolare raffinatezza, fu uno dei fattori chiave del successo del metodo, che venne adottato dalle botteghe con una certa elasticit\u00e0 e con modi non sempre ortodossi.\nLa prospettiva lineare centrica \u00e8 solo uno dei modi con cui rappresentare la realt\u00e0, ma il suo carattere era particolarmente consono con la mentalit\u00e0 dell'uomo del Rinascimento, poich\u00e9 dava origine a un ordine razionale dello spazio, secondo criteri stabiliti dagli artisti stessi. Se da un lato la presenza di regole matematiche rendeva la prospettiva una materia oggettiva, dall'altro le scelte che determinavano queste regole erano di carattere perfettamente soggettivo, come la posizione del punto di fuga, la distanza dallo spettatore, l'altezza dell'orizzonte. In definitiva la prospettiva rinascimentale non \u00e8 nient'altro che una convenzione rappresentativa, che oggi \u00e8 ormai cos\u00ec radicata da apparire naturale, anche se alcuni movimenti del XX secolo, come il cubismo, hanno dimostrato come essa sia soltanto un'illusione.\nArchitettura rinascimentale.\nL'architettura rinascimentale si svilupp\u00f2 a Firenze dove, durante il periodo romanico, si era mantenuta una certa continuit\u00e0 con le forme chiare e regolari dell'architettura classica. Il punto di svolta, che segna il passaggio dall'architettura gotica e quella rinascimentale, coincide con la realizzazione della cupola del Duomo di Firenze, eseguita da Filippo Brunelleschi tra il 1420 ed il 1436. Tuttavia, la prima opera pienamente rinascimentale \u00e8 lo Spedale degli Innocenti costruito dal medesimo Brunelleschi a partire dal 1419. A questo fecero seguito le basiliche di San Lorenzo e Santo Spirito, la Sagrestia Vecchia e la Cappella dei Pazzi, opere nelle quali lo stile brunelleschiano diede origine a decorazioni in pietra serena applicate su impianti derivati dall'unione di forme geometriche elementari (quadrato e cerchio). L'arte del Brunelleschi fu d'ispirazione per diversi architetti del secolo, come Michelozzo, Filarete, Giuliano da Maiano e Giuliano da Sangallo; in particolare, quest'ultimo fiss\u00f2 i principi dell'arte fortificatoria detta \"fortificazione alla moderna\", della quale \u00e8 considerato il fondatore insieme col fratello Antonio da Sangallo il Vecchio e Francesco di Giorgio Martini.\nAlcuni anni dopo l'esordio di Brunelleschi si registra l'attivit\u00e0 di Leon Battista Alberti, che a Firenze esegu\u00ec il Palazzo Rucellai e la facciata di Santa Maria Novella. L'Alberti, profondamente influenzato dall'architettura romana, lavor\u00f2 anche a Rimini (Tempio Malatestiano) e Mantova (San Sebastiano e Sant'Andrea). Un suo allievo, Bernardo Rossellino, si occup\u00f2 del riassetto della cittadina di Pienza, una delle prime trasformazioni architettoniche ed urbanistiche della storia del Rinascimento.\nIl pieno Rinascimento invece fu essenzialmente romano, grazie all'opera di Bramante, Raffaello Sanzio e Michelangelo Buonarroti. Al primo si deve soprattutto il progetto per la ricostruzione della basilica di San Pietro in Vaticano, con una croce greca derivata dagli studi di Leonardo da Vinci sugli edifici a pianta centrale, ma che, a sua volta, condizion\u00f2 Antonio da Sangallo il Vecchio nella concezione della chiesa di San Biagio a Montepulciano. Raffaello fu attivo nella costruzione di alcuni palazzi e nel progetto di Villa Madama. Michelangelo invece intervenne nel progetto della basilica vaticana apportando notevoli cambiamenti, realizz\u00f2 la piazza del Campidoglio e ultim\u00f2 il Palazzo Farnese avviato da Antonio da Sangallo il Giovane.\nIl Rinascimento del XVI secolo \u00e8 chiuso da alcune opere di Andrea Palladio, che influenzarono notevolmente l'architettura europea (Palladianesimo e Neopalladianesimo): tra queste si ricordano la Basilica Palladiana, il Palazzo Chiericati e la Villa Capra (tra le prime costruzioni profane dell'era moderna ad avere come facciata un fronte di un tempio classico), a Vicenza, nonch\u00e9 la basilica di San Giorgio Maggiore e la chiesa del Redentore a Venezia.\nDiffusione nelle citt\u00e0 e corti italiane.\nIl Rinascimento nelle arti figurative nacque come una variante minoritaria nella Firenze degli anni dieci-venti, diffondendosi poi con pi\u00f9 decisione (e con forme pi\u00f9 ibride) nei decenni successivi. Tramite lo spostamento degli artisti locali si diffuse gradualmente nelle altre corti italiane, prima in maniera sporadica, occasionale e generalmente con un seguito limitato tra gli artisti locali, poi, a partire dalla met\u00e0 del secolo, con un impatto pi\u00f9 prorompente, soprattutto da quando altri centri, fecondati dal soggiorno di eminenti personalit\u00e0, iniziarono ad essere a loro volta luoghi di irradiazione culturale. Tra questi nuovi fulcri di irradiazione della prima ora spiccarono, per intensit\u00e0, originalit\u00e0 di contributi e raggio di influenza, Padova e Urbino.\nTra le caratteristiche pi\u00f9 affascinanti del Rinascimento nel Quattrocento ci fu sicuramente la ricchezza di varianti e declinazioni che contraddistinsero la produzione artistica delle principali personalit\u00e0 e delle varie zone geografiche. A partire dagli strumenti messi in campo dai rinnovatori fiorentini (la prospettiva, lo studio dell'antico, ecc.) si arriv\u00f2 a numerose articolazioni formali ed espressive, grazie all'apporto fondamentale di quei mediatori, che stemperarono le novit\u00e0 pi\u00f9 rigorose in un linguaggio legato alle tradizioni locali e al gusto della committenza. Ad esempio si potevano innestare regole rinascimentali su una griglia gotica, oppure porre l'accento su una sola delle componenti del linguaggio rinascimentale in senso stretto. Un esempio di flessibilit\u00e0 \u00e8 dato dall'uso della prospettiva, che da strumento per conoscere e indagare il reale, divenne talvolta un modo per costruire favolose invenzioni di fantasia.\nNegli anni ottanta del Quattrocento il linguaggio rinascimentale era ormai divenuto un linguaggio comune delle corti, sinonimo di erudizione, raffinatezza e cultura. Fondamentale fu l'invio, da parte di Lorenzo il Magnifico, di grandi artisti come ambasciatori culturali di Firenze, i quali spazzarono via anche le ultime resistenze gotiche in zone come il Ducato di Milano e il Regno di Napoli. La decorazione della cappella Sistina, in quegli anni, fu il suggello della predominanza artistica fiorentina, ma altre scuole ormai registravano consensi fondamentali, quali Venezia e l'Umbria. Lo straordinario fermento culturale prepar\u00f2, gi\u00e0 alla fine del secolo, il terreno per i geni del rivoluzionario Rinascimento maturo, o \"Maniera moderna\": al crollo, gi\u00e0 negli anni novanta, degli ideali, delle certezze e degli equilibri politici che erano stati alla base del pensiero umanistico, gli artisti risposero con modi pi\u00f9 concitati, originali, stravaganti, capricciosi e frivoli, in cui l'ordinata prospettiva geometrica era ormai un dato di fatto, se non addirittura una zavorra da aggirare.\nAll'inizio del Cinquecento alcuni straordinari maestri seppero raccogliere le inquietudini della nuova epoca trasfigurandole in opere di grande respiro monumentale e altissimi valori formali: Leonardo da Vinci, Michelangelo, Raffaello e il duetto Giorgione-Tiziano, tutti veri maestri universali, rinnovarono il modo di rappresentare la figura umana, il movimento e il sentimento a un livello tale da segnare un punto di non-ritorno che divenne il modello imprescindibile di riferimento per tutta l'arte europea, spiazzando la maggior parte dei vecchi maestri allora attivi. Chi non seppe rinnovarsi fu allontanato dai grandi centri, accontentandosi forzatamente di un'attivit\u00e0 nei meno esigenti centri di provincia. Eventi tragici come il Sacco del 1527 portano alla dispersione degli artisti, garantendo per\u00f2 una nuova fioritura periferica. Di l\u00ec a poco un nuovo stile, nato da un'interpretazione estrema della Maniera moderna, conquist\u00f2 l'Italia e l'Europa: il manierismo. \nFirenze.\nQuattrocento.\nFirenze, sin dall'epoca romanica, rest\u00f2 legata a forme di classicismo, che impedirono l'attecchire di un gusto pienamente gotico, come spopolava invece nella vicina Siena. All'inizio del XV secolo si possono immaginare due strade che si prospettavano agli artisti desiderosi di innovare: quella del gusto Gotico internazionale e quella del recupero pi\u00f9 rigoroso della classicit\u00e0. Queste due tendenze si notano convivere gi\u00e0 nel cantiere della Porta della Mandorla (dal 1391), ma fu soprattutto con il concorso indetto nel 1401 per scegliere l'artista a cui affidare la realizzazione della Porta Nord del Battistero, che i due indirizzi si fecero pi\u00f9 chiari, nelle formelle di prova realizzate da Lorenzo Ghiberti e Filippo Brunelleschi.\nLa prima fase del Rinascimento, che arriv\u00f2 fino a circa gli anni trenta del XV secolo, fu un'epoca di grande sperimentazione, caratterizzata da un approccio tecnico e pratico dove le innovazioni e i nuovi traguardi non rimanevano isolati, ma venivano ripresi e sviluppati dai giovani artisti, in uno straordinario crescendo che non aveva pari in nessun altro paese europeo. Tre grandi maestri, Filippo Brunelleschi per l'architettura, Donatello per la scultura e Masaccio per la pittura, avviarono una radicale rilettura della tradizione precedente, attualizzandola con una rigorosa applicazione razionale di strumenti matematico-geometrici: prospettiva, studio delle proporzioni del corpo, recupero dei modi classici e un rinnovato interesse verso il reale, inteso sia come indagine psicologica che come rappresentazione della quotidianit\u00e0.\nL'ambiente fiorentino apprezz\u00f2 in maniera non unanime le novit\u00e0 e per tutti gli anni venti ebbero largo successo artisti legati alla vecchia scuola come Lorenzo Monaco e Gentile da Fabriano. I primi seguaci di Masaccio, la cosiddetta \"seconda generazione\", furono Filippo Lippi, Beato Angelico, Domenico Veneziano, Paolo Uccello e Andrea del Castagno, che presto presero strade individuali nel campo artistico. Ciascuno di loro, con i rispettivi viaggi (il Veneto, Roma, l'Umbria, le Marche), esport\u00f2 le novit\u00e0 rinascimentali e sebbene nessuno registr\u00f2 immediatamente un vasto seguito, essi prepararono il terreno alla ricezione della successiva ondata di influenze fiorentina, quella sostanziale degli anni '50. Pi\u00f9 successo, in termini di duratura influenza, ebbero Donatello a Padova (che influenz\u00f2 soprattutto, per assurdo, la scuola pittorica locale) e Piero della Francesca (allievo di Domenico Veneziano) a Urbino. Accanto a questi grandi maestri operarono poi con successo una serie di figure di mediazione, artisti di grande valore che seppero smussare le punte pi\u00f9 estreme del nuovo linguaggio, adattandole al contesto sociale in cui lavorano: nella prima ora, si registrarono Lorenzo Ghiberti in scultura, Masolino da Panicale in pittura, e Michelozzo in architettura.\nTeorico del Rinascimento fu Leon Battista Alberti, i cui trattati \"De pictura\" (1436), \"De re aedificatoria\" (1452) e \"De Statua\" (1464) furono fondamentali per la sistemazione e la diffusione delle idee rinascimentali. A lui risalgono idee come quella dell'armonizzazione di \"copia\" e \"varietas\", intese come la profusione e la diversit\u00e0 dei soggetti.\nNegli anni centrali del secolo si registr\u00f2 una fase pi\u00f9 intellettualistica delle precedenti conquiste. A Firenze dopo il ritorno di Cosimo de' Medici in citt\u00e0 nel 1434, si instaur\u00f2 di fatto una signoria. Se da una parte le commissioni pubbliche si ispiravano alla sobriet\u00e0 e all'utilit\u00e0, come il palazzo Medici e il convento di San Marco di Michelozzo, per le opere di destinazione privata si andava affermando un gusto intellettualistico nutrito da ideali neoplatonici: ne \u00e8 un esempio il \"David\" di Donatello. Le arti figurative perdevano la loro iniziale carica ideale e rivoluzionaria per tingersi di nostalgie letterarie e interessi archeologici, cio\u00e8 di rievocazione dell'antico intellettualistica e fine e s\u00e9 stessa. Interpreti della misura tra idealizzazione, naturalismo e virtuosismo furono nella scultura Benedetto da Maiano e nella pittura Domenico Ghirlandaio.\nPer gli artisti della cosiddetta \"terza generazione\" la prospettiva era ormai un dato acquisito e le ricerche si muovevano ormai verso altri stimoli, quali i problemi dinamici delle masse di figure o la tensione delle linee di contorno. Le figure plastiche e isolate, in un equilibrio perfetto con lo spazio misurabile e immobile, lasciavano ormai spazio a giochi continui di forme in movimento, con maggiore tensione e intensit\u00e0 espressiva. Il rapporto di Lorenzo il Magnifico con le arti fu diverso da quello del nonno Cosimo, che aveva privilegiato la realizzazione di opere pubbliche. Da un lato per \"il Magnifico\" l'arte ebbe un'altrettanto importante funzione pubblica, ma rivolta piuttosto agli Stati esteri, quale ambasciatrice del prestigio culturale di Firenze, presentata come una \"novella Atene\"; dall'altro lato Lorenzo, con il suo colto e raffinato mecenatismo, impost\u00f2 un gusto per oggetti ricchi di significati filosofici, stabilendo spesso un confronto, intenso e quotidiano, con gli artisti della sua cerchia, visti quali sommi creatori di bellezza. Ci\u00f2 determin\u00f2 un linguaggio prezioso, estremamente sofisticato ed erudito, in cui i significati allegorici, mitologici, filosofici e letterari venivano legati in maniera complessa, pienamente leggibile solo dall\"\u00e9lite\" che ne possedeva le chiavi interpretative, tanto che alcuni significati delle opere pi\u00f9 emblematiche oggi ci sfuggono. L'arte si distacc\u00f2 dalla vita reale, pubblica e civile, focalizzandosi su ideali di evasione dall'esistenza quotidiana.\nCinquecento.\nLe inquietanti fratture aperte nella societ\u00e0 dalla predicazione di Girolamo Savonarola portarono, nel 1493, alla cacciata dei Medici ed all'instaurazione di una repubblica teocratica. La condanna al rogo del frate non fece che acuire i contrasti interni e la crisi delle coscienze, come si rileva anche nei tormenti della produzione tarda di Sandro Botticelli o nelle opere di Filippino Lippi e Piero di Cosimo. Ma in quel periodo nuovi artisti si andarono guadagnando la ribalta delle scene, tra cui Leonardo da Vinci, che usava pi\u00f9 delicati trapassi chiaroscurali (lo \"sfumato\") e legami pi\u00f9 complessi e sciolti tra le figure, arrivando anche a rinnovare iconografie ormai consolidate riflettendo sulla reale portata degli eventi descritti, come l\"Adorazione dei Magi\".\nUn altro giovane Michelangelo Buonarroti, studi\u00f2 approfonditamente i fondatori dell'arte toscana (Giotto e Masaccio) e la statuaria antica, cercando di rivocarla come materia viva, non come fonte di repertorio. Gi\u00e0 nelle sue prime prove appare straordinaria la sua capacit\u00e0 di trattare il marmo per raggiungere effetti ora di frenetico movimento (\"Battaglia dei centauri\"), ora di morbido illusionismo (\"Bacco\"). Sotto Pier Soderini, gonfaloniere a vita, la decorazione di Palazzo Vecchio divenne un cantiere di inesauribile sintesi creativa, con Leonardo (tornato appositamente da Milano), Michelangelo, Fra Bartolomeo e altri. Nel frattempo un giovane Raffaello guadagna stima nella committenza locale. Sono gli anni di capolavori assoluti, quali la \"Gioconda\", il \"David di Michelangelo\" e la \"Madonna del cardellino\", che attraggono in citt\u00e0 numerosi artisti desiderosi di aggiornarsi. Velocemente per\u00f2 i nuovi maestri lasciarono la citt\u00e0, chiamati da ambiziosi governanti che in essi vedevano la chiave per celebrare il proprio trionfo politico tramite l'arte: Leonardo torn\u00f2 a Milano e poi and\u00f2 in Francia, Michelangelo e Raffaello vennero assoldati da Giulio II a Roma.\nIl ritorno dei Medici, nel 1512, fu sostanzialmente indolore. I nuovi artisti non potevano sfuggire dal confronto con le opere lasciate in citt\u00e0 dai sommi maestri della generazione, precedente, traendone spunto e magari tentando una sintesi tra gli stili di Leonardo, Michelangelo e Raffaello. Fra Bartolomeo trov\u00f2 forme nelle solenni e monumentali la propria via, Andrea del Sarto nella conciliazione degli estremi, mentre personalit\u00e0 pi\u00f9 inquiete e tormentate, come Pontormo e Rosso Fiorentino, si lasciarono affascinare da un nuovo senso anticlassico del colore e del movimento, gettando le basi per il manierismo.\nRoma.\nCol rientro dei papi dalla cattivit\u00e0 avignonese si rese subito evidente come a Roma, abbandonata per decenni al suo destino e priva di un moderno complesso monumentale degno ad accogliere il pontefice, fosse necessario un programma di sviluppo artistico e architettonico, in grado di ricollegarsi al passato imperiale della citt\u00e0 e dare splendore, anche da un punto di vista politico, al soglio di Pietro.\nUn tale ambizioso programma fu avviato da Martino V e proseguito con Eugenio IV e Niccol\u00f2 V. Gli artisti affluivano quasi sempre dalle migliori fucine forestiere, soprattutto Firenze (Donatello, Masolino, Angelico, Filarete, Alberti). L'incomparabile retaggio antico della citt\u00e0 forniva di per s\u00e9 un motivo di attrazione per gli artisti, che spesso vi si recavano per arricchire la propria formazione (come Brunelleschi). Gradualmente la citt\u00e0, da passiva fonte di ispirazione con le sue rovine, divenne un luogo di incontro e fusione di esperienze artistiche diverse, che posero le premesse per un linguaggio figurativo che aspirava all'universalit\u00e0.\nUna svolta qualitativa si ebbe sotto Sisto IV, che promosse l'edificazione di una cappella palatina degna di rivaleggiare con quella avignonese. L'enorme Cappella Sistina venne decorata da un gruppo di artisti fiorentini inviati appositamente da Lorenzo il Magnifico, che crearono un ciclo che per vastit\u00e0, ricchezza e ambizione non aveva precedenti. In queste opere si nota un certo gusto per la decorazione sfarzosa, con un ampio ricorso all'oro, che ebbe il suo trionfo nei successivi pontificati di Innocenzo VIII e Alessandro VI, dominati dalla figura di Pinturicchio.\nIl Cinquecento si apr\u00ec con la prima di una serie di forti personalit\u00e0 al papato, Giulio II. Perfettamente conscio del legame tra arte e politica, volle al lavoro i migliori artisti attivi in Italia, che solo in lui potevano trovare quella commistione di grandiose risorse finanziarie e smisurata ambizione in grado di far partorire opere di estremo prestigio. Arrivarono cos\u00ec Michelangelo da Firenze e Bramante, Raffaello da Urbino e Leonardo da Vinci spesso in competizione l'uno con l'altro, crearono capolavori universali quali la volta della Cappella Sistina, gli affreschi delle Stanze Vaticane e la ricostruzione della basilica di San Pietroe la tomba di Giulio II\nI successori di Giulio continuarono la sua opera, avvalendosi ancora di Raffaello, di Michelangelo e di altri artisti, tra cui il veneziano Sebastiano del Piombo o il senese Baldassarre Peruzzi. Gradualmente l'arte si evolse verso una pi\u00f9 raffinata rievocazione dell'antico, combinata da elementi mitologici e letterari, e verso una complessit\u00e0 sempre pi\u00f9 marcata e monumentale, suggellata dagli ultimi lavori del Sanzio (come la Stanza dell'Incendio di Borgo) e da quelli della sua scuola, che proseguirono la sua opera oltre la sua morte. Tra i raffaelleschi si trova un primo artista romano di primo piano, Giulio Pippi, detto appunto Giulio Romano.\nL'epoca di Clemente VII fu pi\u00f9 che mai splendida, con la presenza in citt\u00e0 di inquieti maestri come Cellini, Rosso Fiorentino, Parmigianino. Il disastroso Sacco di Roma (1527) mise drammaticamente fine a queste sperimentazioni, facendo fuggire gli artisti e dimostrando la vulnerabilit\u00e0 di un'istituzione considerata fino ad allora intoccabile come il papato. Sotto Paolo III le inquietudini e le incertezze nate dalla situazione contemporanea ebbero una straordinaria trasfigurazione nel \"Giudizio Universale\" di Michelangelo, dove prevale un senso di smarrimento, di caos, di instabilit\u00e0 e d'angosciosa incertezza, come davanti a una catastrofe immane e soverchiante, che provoca disagio ancora oggi e tanto pi\u00f9 dovette provocarlo agli occhi scioccati dei contemporanei.\nVeneto.\nQuattrocento.\nNella prima met\u00e0 del Quattrocento diversi artisti fiorentini visitarono Venezia e Padova, senza tuttavia attecchire molto nelle scuole locali, legate soprattutto al retaggio bizantino. A partire dal 1443 Donatello si stabil\u00ec per\u00f2 a Padova, facendone in un certo senso la capitale del Rinascimento nell'Italia settentrionale, che con un effetto a catena si propag\u00f2 velocemente in numerosi centri limitrofi. Citt\u00e0 della prestigiosa Universit\u00e0 e del culto di sant'Antonio da Padova, svilupp\u00f2 un gusto \"archeologico\" per l'antichit\u00e0, legato cio\u00e8 a una rievocazione il pi\u00f9 possibile filologica (in realt\u00e0 pi\u00f9 fantasiosa e idealizzata che reale), legata a tutti i tipi di fonti e reperti disponibili, soprattutto epigrammi. La cultura averroistica-aristotelica e il gusto per l'antiquariato romano-imperiale che fin dal Duecento, col soggiorno di Petrarca, era stato prediletto dai Da Carrara, cre\u00f2 un clima favorevole all'attecchire dell'arte rivoluzionaria di Donatello, esaltato da uomini di cultura come Ciriaco d'Ancona, Felice Feliciano e Giovanni Marcanova. Lo scultore fiorentino si distinse per il monumento Gattamelata e l'Altare del Santo, opere espressive e forti, scevre da orpelli decorativi e dalla retorica gotica.\nA parte Bartolomeo Bellano, furono soprattutto i pittori a cogliere la lezione di Donatello, con la bottega di Francesco Squarcione che divenne la fucina di numerosi maestri della futura generazione, in maniera diretta o indiretta. Tra gli allievi diretti Marco Zoppo, Giorgio Schiavone e Carlo Crivelli, attivi poi soprattutto in area adriatica, Michael Pacher, primo artista \"rinascimentale\" in area tedesca, e Andrea Mantegna, che con gli affreschi agli Eremitani cre\u00f2 un modo nuovo di intendere la monumentalit\u00e0 del mondo romano. Ai modelli padovani si rifecero poi indirettamente artisti veneziani (i Vivarini e Giovanni Bellini), ferraresi (Cosm\u00e8 Tura), lombardi (Vincenzo Foppa), dalmati (Giorgio di Matteo).\nNel frattempo a Venezia si registravano lenti passi verso le novit\u00e0 rinascimentali, come con l'adozione della prospettiva da parte di Jacopo Bellini. Suo figlio Giovanni, dopo essere stato influenzato da Mantegna (suo cognato), avvi\u00f2 quella rivoluzione del colore che divenne poi l'elemento pi\u00f9 riconoscibile della scuola veneziana. Ispirato dal passaggio di Antonello da Messina in Laguna (1475-1476), avvi\u00f2 ad usare una luce dorata che creasse quell'impalpabile senso dell'atmosfera, dell'aria che circola, procedendo dalle figure al paesaggio dello sfondo, ora trattato con sublime finezza grazie all'adozione della prospettiva aerea inventata dai primitivi fiamminghi e da Leonardo. All'ombra di Bellini lavorarono suo fratello Gentile e Vittore Carpaccio, protagonisti della prima stagione dei \"teleri\" cio\u00e8 le grandi decorazioni pittoriche su tela delle sedi delle confraternite locali.\nArchitettura e scultura si avvalevano soprattutto dell'iniziativa portata avanti dai grandi cantieri di San Marco e di Palazzo Ducale, con artisti soprattutto lombardi. Mauro Codussi, conoscitore dei modi fiorentini, port\u00f2 per primo lo studio della geometria nella razionalizzazione degli edifici.\nCinquecento.\nFu soprattutto nel secolo successivo, con Jacopo Sansovino, che la citt\u00e0 si dot\u00f2 di un nuovo volto rinascimentale, creando un avveniristico (per l'epoca) progetto urbanistico nella riqualificazione di piazza San Marco.\nIl nuovo secolo si era aperto col soggiorno di Leonardo da Vinci e di Albrecht D\u00fcrer, apportatori di novit\u00e0 che colpirono molto l'ambiente artistico veneziano. Da Leonardo Giorgione svilupp\u00f2 un modo di colorire che non delimita puntualmente i contorni tra figure e sfondo, prediligendo il risalto dei campi di colore e un'intonazione pacata e malinconica per le sue opere. Si tratta della rivoluzione del tonalismo, alla quale ader\u00ec anche il giovane Tiziano, salvo poi distaccarsene favorendo immagini pi\u00f9 immediate e dinamiche, con colori pi\u00f9 netti, dai risvolti quasi espressionistici. Anche il giovane Sebastiano del Piombo si avvalse dell'esempio di Giorgione, dando un taglio pi\u00f9 moderno alle sue opere, come la \"Pala di San Giovanni Crisostomo\" dall'impianto asimmetrico. Un altro giovane promettente fu Lorenzo Lotto, che si ispir\u00f2 soprattutto a D\u00fcrer nell'uso pi\u00f9 spregiudicato del colore e della composizione. La partenza di Sebastiano e del Lotto lasci\u00f2 a Tiziano una sorta di monopolio nelle commissioni artistiche veneziane, soddisfacendo pienamente i committenti con opere capaci di gareggiare, a distanza, con le migliori realizzazioni del Rinascimento romano, quali l\"Assunta\" per la basilica dei Frari. Quest'opera, col suo stile grandioso e monumentale, fatto di gesti eloquenti di un uso del colore che trasmette un'energia senza precedenti, lasci\u00f2 in un primo momento tutta la citt\u00e0 stupefatta, aprendo poi le porte all'artista delle pi\u00f9 prestigiosi commissioni europee.\nPer decenni nessun artista fu in grado di gareggiare con Tiziano sulla scena veneziana, mentre nell'entroterra si svilupparono alcune scuole che avrebbero in seguito condotto a nuovi importanti sviluppi, come la scuola bergamasca e bresciana, che fuse elementi veneti col tradizionale realismo quotidiano lombardo, da cui sarebbe nato il genio rivoluzionario di Caravaggio.\nNella seconda met\u00e0 del secolo i migliori artisti svilupparono spunti tizianeschi, ora amplificando una tecnica ruvida e dalla pennellata espressiva (Tintoretto), ora ingrandendo la monumentalit\u00e0 delle figure in composizioni di ampio respiro (Paolo Veronese). Sul finire del secolo l'attivit\u00e0 di architetto di Andrea Palladio concluse idealmente la stagione del classicismo, arrivando a capolavori di assoluta perfezione formale che furono modelli di imprescindibile prestigio soprattutto all'estero, col palladianesimo.\nMarche e Adriatico.\nQuando si parla del Rinascimento nelle Marche \u00e8 inevitabile pensare immediatamente alla citt\u00e0 di Urbino e al suo ducato, culla di un fenomeno artistico che produsse capolavori assoluti nella pittura e nell'architettura e luogo di nascita di due tra i massimi interpreti dell'arte italiana: Raffaello e Bramante.\nCi\u00f2 non deve per\u00f2 far scordare altri centri ed altri artisti che diedero un importante contributo al Rinascimento italiano. Si pensi ad esempio ai pittori veneti Carlo e Vittore Crivelli, Lorenzo Lotto, Claudio Ridolfi, che trovarono nelle Marche una nuova patria, dove esprimere al meglio la loro visione del mondo.\nSi pensi anche al santuario di Loreto, il cui lungo cantiere attrasse per decenni scultori, architetti e pittori quali Bramante, Andrea Sansovino, Melozzo da Forl\u00ec e Luca Signorelli. \nInoltre si deve ricordare che la Cittadella di Ancona e le rocche del Montefeltro sono tra le pi\u00f9 importanti opere di architettura militare del Rinascimento, dovute rispettivamente ad Antonio da Sangallo il giovane e a Francesco di Giorgio Martini.\nAd Ancona oper\u00f2 il grande architetto e scultore dalmata Giorgio di Matteo, meglio noto come Giorgio da Sebenico, che vi realizz\u00f2 il Palazzo Benincasa e le facciate della Loggia dei Mercanti, della chiesa di San Francesco alle Scale e della chiesa di Sant'Agostino, ricche di sue sculture.\nLa meritata fama del Ducato di Urbino non deve infine far scordare che anche i duchi di Camerino promossero le arti; la citt\u00e0 di Camerino ospit\u00f2 anzi un'importante scuola di pittura del Quattrocento.\nRinascimento adriatico.\nNel Quattrocento, le Marche fecero parte di un fenomeno artistico diffuso lungo tutta la costa adriatica, tra Dalmazia, Venezia e Marche, detto \"Rinascimento adriatico\". In esso la riscoperta dell'arte classica, soprattutto filtrata attraverso la scultura, \u00e8 accompagnata da una certa continuit\u00e0 formale con l'arte gotica. Esponenti principali ne furono Giorgio da Sebenico, scultore, architetto ed urbanista, e Nicola di Maestro Antonio d'Ancona, pittore. All'interno del Rinascimento adriatico si pu\u00f2 comprendere anche la figura di Carlo Crivelli. Per ci\u00f2 che riguarda la pittura, questa corrente prende le mosse dal rinascimento padovano.\nUrbino.\nAlla corte di Federico da Montefeltro a Urbino si svilupp\u00f2 una prima alternativa al Rinascimento fiorentino, legata soprattutto allo studio della matematica e della geometria. La presenza in citt\u00e0 di Leon Battista Alberti, Luciano Laurana, Francesco di Giorgio Martini, Piero della Francesca e Luca Pacioli, coinvolti nello straordinario progetto del Palazzo Ducale, svilupp\u00f2 una predilezione per le forme nitide e di impeccabile perfezione formale, che furono un importante esempio per numerose altre scuole. Qui Federico chiam\u00f2 anche artisti stranieri (Pedro Berruguete e Giusto di Gand) e fece sviluppare l'arte della tarsia indipendentemente dalla pittura, legandola alla rappresentazione virtuosistica di nature morte a \"trompe l'oeil\" e paesaggi prospettici.\nRaffaello nella sua citt\u00e0 natale apprese l'amore per la purezza pierfrancescana e per le finezze ottiche del maestro delle \"Citt\u00e0 ideali\". Tra gli artisti locali, fiorirono anche Fra Carnevale, Bartolomeo della Gatta e Giovanni Santi, padre di Raffaello. Alla scuola degli architetti di palazzo si form\u00f2 Donato Bramante, capace di sorprendere Milano e Roma con le sue geniali intuizioni.\nAlla corte del figlio di Federico, Guidobaldo, lavor\u00f2 Raffaello. Nel Cinquecento i Della Rovere continuarono la tradizione dei Montefeltro e tennero una corte rinomata in Italia, celebrata come una delle pi\u00f9 feconde da Baldassarre Castiglione e per la quale lavor\u00f2 Tiziano. Francesco Maria I Della Rovere prefer\u00ec Pesaro a Urbino e vi fece ristrutturare il Palazzo ducale e costruire la villa Imperiale, usando artisti come Girolamo Genga, Dosso e Battista Dossi, Raffaellino del Colle, Francesco Menzocchi e Agnolo Bronzino.\nDa ricordare inoltre \u00e8 la straordinaria fioritura della maiolica tra Urbino, Pesaro e Casteldurante.\nLombardia.\nCon la chiamata di Leon Battista Alberti e di Andrea Mantegna alla corte di Ludovico Gonzaga, Mantova cambi\u00f2 volto. L'Alberti applic\u00f2 ad alcuni edifici sacri il linguaggio romano imperiale, come nella chiesa di San Sebastiano e nella basilica di Sant'Andrea. Contemporaneamente con la decorazione della Camera Picta nel Castello di San Giorgio, Andrea Mantegna diresse i suoi studi verso una prospettiva dagli esiti illusionistici. Al tempo di Isabella d'Este la corte mantovana fu una delle pi\u00f9 raffinate in Italia, dove Mantegna ricreava i fasti dell'impero romano (i \"Trionfi di Cesare\") e la marchesa collezionava opere di Leonardo da Vinci, Michelangelo, Perugino, Tiziano, Lorenzo Costa e Correggio. L'amore per le arti venne pienamente trasmesso al figlio Federico, che nel 1524 impresse una svolta \"moderna\" all'arte di corte con l'arrivo di Giulio Romano, allievo di Raffaello, che cre\u00f2 Palazzo Te affrescandovi la celebre \"Sala dei Giganti\".\nMilano invece fu interessata dalla cultura rinascimentale solo dall'epoca di Francesco Sforza, in cui l'arrivo di Filarete e la costruzione e decorazione della cappella Portinari port\u00f2 le novit\u00e0 fiorentine aggiornate alla cultura locale, amante dello sfarzo e della decorazione. Numerose furono le imprese avviate in quegli anni, dal Duomo di Milano alla Certosa di Pavia, il Duomo di Pavia (di cui si conserva anche il modello ligneo del 1497) dalla piazza di Vigevano al castello di Pavia. Fu per\u00f2 soprattutto con la generazione successiva che la presenza di Bramante e Leonardo da Vinci impresse alla corte di Ludovico il Moro una decisa svolta in senso rinascimentale. Il primo ricostru\u00ec, tra l'altro, la chiesa di Santa Maria presso San Satiro (1479-1482 circa), dove emergeva gi\u00e0 il problema dello spazio centralizzato. L'armonia dell'insieme era messa a rischio dall'insufficiente ampiezza del capocroce che, nell'impossibilit\u00e0 di estenderlo, venne \"allungato\" illusionisticamente, costruendo una finta fuga prospettica in stucco in uno spazio profondo meno di un metro, con tanto di volta cassettonata illusoria.\nLeonardo invece, dopo aver faticato a entrare nei favori del duca, fu a lungo impegnato nella realizzazione di un colosso equestre, che non vide mai la luce. Nel 1494 Ludovico il Moro gli assegn\u00f2 la decorazione di una delle pareti minori del refettorio di Santa Maria delle Grazie, dove Leonardo realizz\u00f2 l\"Ultima Cena\", entro il 1498. L'artista indag\u00f2 il significato pi\u00f9 profondo dell'episodio evangelico, studiando le reazioni e i \"moti dell'animo\" all'annuncio di Cristo del tradimento da parte di uno degli apostoli, con le emozioni che si diffondono violentemente tra gli apostoli, da un capo all'altro della scena, travolgendo il tradizionale allineamenti simmetrico delle figure e raggruppandole a tre a tre, con Cristo isolato al centro (una solitudine sia fisica che psicologica), grazie anche all'incorniciatura della scatola prospettica. Spazio reale e spazio dipinto appaiono infatti legati illusionisticamente, grazie anche all'uso di una luce analoga a quella reale della stanza, coinvolgendo straordinariamente lo spettatore, con un procedimento analogo a quanto sperimentava in quegli anni Bramante in architettura.\nLa tumultuosa scena politica, con la cacciata degli Sforza e la dominazione prima francese e poi spagnola, non scoraggi\u00f2 gli artisti, che anzi tornarono a pi\u00f9 riprese a Milano, compreso Leonardo. Il Cinquecento fu dominato in pittura dalla scuola dei leonardeschi, da cui si distaccarono alcune personalit\u00e0 come Gaudenzio Ferrari e i bresciani Romanino, Moretto e Savoldo, seguiti qualche decennio dopo da Giovan Battista Moroni. La seconda met\u00e0 del secolo fu dominata dalla figura di Carlo Borromeo, che promosse un'eloquente arte controriformata, trovando come interprete principale Pellegrino Tibaldi.\nEmilia.\nIl pi\u00f9 vitale centro emiliano del Quattrocento fu Ferrara, dove alla corte degli Este si incontravano le pi\u00f9 disparate personalit\u00e0 artistiche, da Pisanello a Leon Battista Alberti, da Jacopo Bellini a Piero della Francesca, dal giovane Andrea Mantegna a stranieri di prim'ordine come Rogier van der Weyden e Jean Fouquet. Fu durante l'epoca di Borso d'Este (al potere dal 1450 al 1471) che i molteplici fermenti artistici della corte si trasformarono in uno stile peculiare, soprattutto in pittura, caratterizzato dalla tensione lineare, dall'esasperazione espressiva, dalla preziosit\u00e0 estrema unita con una forte espressivit\u00e0. Il nascere della scuola ferrarese si coglie nelle decorazioni dello Studiolo di Belfiore e si svilupp\u00f2 negli affreschi del Salone di Mesi di Palazzo Schifanoia, dove emersero le figure di Cosm\u00e8 Tura e, in un secondo momento, Francesco del Cossa ed Ercole de' Roberti. I ferraresi ebbero un'influenza fondamentale anche nella vicina Bologna, dove vennero ammirati dagli artisti locali come Niccol\u00f2 dell'Arca, che proprio all'esempio di essi deve l'esplosione di violento sentimento del celebre \"Compianto sul Cristo morto\".\nA Bologna aveva gi\u00e0 lasciato il suo capolavoro Jacopo della Quercia (la Porta Magna della basilica di San Petronio), opera che fu recepita veramente solo da Michelangelo, che qui si trov\u00f2 esule decenni dopo. Lo scultore fiorentino fu solo il primo tra numerosi artisti che di passaggio in citt\u00e0 vi lasciarono i propri capolavori, ma per avere una valida \"scuola bolognese\" si dovette aspettare il Cinquecento, quando attorno agli affreschi dell'oratorio di Santa Cecilia si svilupparono nuovi talenti tra cui spiccava Amico Aspertini, autore di una personale rivisitazione di Raffaello con un'estrova vena espressiva, ai limiti del grottesco.\nAnche nel Cinquecento Ferrara si conferm\u00f2 come centro esigente e all'avanguardia in campo artistico. Alfonso d'Este fu un fecondo committente di Raffaello e di Tiziano, mentre tra gli artisti locali fece emergere il Garofalo e soprattutto Dosso Dossi.\nL'altro centro emiliano che benefici\u00f2 di un'importante scuola fu Parma. Dopo un sonnacchioso Quattrocento, il nuovo secolo fu un crescendo di novit\u00e0 e grandi maestri, con Filippo Mazzola, il Correggio e Parmigianino.\nRomagna.\nLa Romagna invece ebbe un lampo sulla scena artistica con la signoria di Sigismondo Pandolfo Malatesta a Rimini. Egli chiam\u00f2 a lavorare in citt\u00e0 Leon Battista Alberti, Agostino di Duccio e Piero della Francesca, che crearono opere marcatamente celebrative del committente, alla cui morte nessuno raccolse per\u00f2 l'eredit\u00e0.\nGli altri centri di una certa importanza furono Forl\u00ec, dove l'esempio di Piero e degli urbinati fu stimolo fecondo per Melozzo e le sue visioni da sott'in su, le prime in Italia, nonch\u00e9 per Marco Palmezzano; e Cesena ove con la corte dei Malatesta, e nel particolare di Malatesta Novello, fu eretta la Biblioteca Malatestiana ad opera dell'architetto Matteo Nuti (con l'influsso del magistero di Leon Battista Alberti) e dello scultore Agostino di Duccio, e successivamente di Cesare Borgia, che port\u00f2 in citt\u00e0 Leonardo Da Vinci.\nUmbria.\nL'Umbria, frammentata in pi\u00f9 entit\u00e0 politiche, ebbe diversi tempi di adesione al gusto rinascimentale da centro a centro. In ogni caso si registr\u00f2 spesso una prima fase di assorbimento passivo, generante solo in un secondo momento una partecipazione attiva alle novit\u00e0. Tra i primi e pi\u00f9 significativi esempi ci fu la Perugia dei Baglioni, dove lavorarono numerosi artisti fiorentini, senesi e urbinati.\nPoco prima della met\u00e0 del secolo si registrano gi\u00e0 alcuni pittori maturi e attivi in regione, capaci di filtrare alcuni elementi innovativi nel proprio stile: Giovanni Boccati, Bartolomeo Caporali e Benedetto Bonfigli. A Piero della Francesca si rifaceva la prima opera inequivocabilmente rinascimentale, le otto tavolette delle \"Storie di san Bernardino\", in cui lavor\u00f2 il giovane Pietro Perugino, artista formatosi nella bottega del Verrocchio a Firenze e interessato alle ultime novit\u00e0 dalle Fiandre, in particolare l'opera di Hans Memling. Fu lui il primo a sviluppare quello stile \"dolce e soave\" che ebbe una notevole fortuna negli ultimi decenni del Quattrocento. I suoi dipinti religiosi, con la loro indefinita caratterizzazione di personaggi e luoghi, intonati a un tono lirico e contemplativo, con una morbida luce soffusa, un chiaroscuro che evidenzia la rotondit\u00e0 delle forme, colori ricchi, assenza di drammaticit\u00e0 nelle azioni, paesaggi idilliaci e teatrali architetture di sfondo. Attivissimo a Firenze e a Perugia, dove teneva bottega contemporaneamente, fu tra i protagonisti a Roma della prima fase della decorazione della Cappella Sistina.\nSuo allievo fu Pinturicchio, che svilupp\u00f2 una pittura simile ma sovrabbondante nella decorazione con motivi all'antica a dorature. Approfittando della temporanea mancanza di maestri a Roma dopo la partenza dei frescanti della Sistina (1482), fu in grado di organizzare un'efficiente bottega che conquist\u00f2 importanti commissioni sotto Innocenzo VIII e Alessandro VI.\nA Orvieto la decorazione del Duomo raggiunse un culmine con l'arrivo di Luca Signorelli, che cre\u00f2 un celebre ciclo di affreschi nella Cappella di San Brizio con le \"Storie dell'umanit\u00e0 alla fine dei tempi\", un tema millenaristico particolarmente appropriato all'incipiente scadere del secolo (fu avviato nel 1499).\nAi centri umbri \u00e8 legata anche la prima attivit\u00e0 di Raffaello Sanzio, originario di Urbino e menzionato per la prima volta come \"maestro\" nel 1500 (a circa diciassette anni), per una pala d'altare destinata a Citt\u00e0 di Castello. Nella stessa citt\u00e0 dipinse altre tavole tra cui lo Sposalizio della Vergine, in cui traspare evidente il riferimento al Perugino, Sempre a Citt\u00e0 di Castello hanno lavorato Luca Signorelli, Vasari, Rosso Fiorentino, Della Robbia ecc.\nToscana fuori Firenze.\nPer ovvie ragioni, la Toscana al di fuori di Firenze fu interessata dal continui scambi col capoluogo, con gli artisti locali che andavano a formarsi nel centro principali e i committenti di provincia che si rivolgevano alle botteghe fiorentine per le loro opere. Fu cos\u00ec che a Pescia e a Pistoia si registrarono le prime architetture di matrice brunelleschiana fuori da Firenze, oppure che a Prato lavor\u00f2 per un decennio Filippo Lippi compiendo una fondamentale svolta artistica, mentre Sansepolcro venne ravvivata dalla presenza di Piero della Francesca, attivo dopotutto anche a Firenze. L'unica citt\u00e0 fondata ex novo di tutto il Rinascimento fu Pienza, realizzata da Bernardo Rossellino, su commissione di Pio II. Qua \u00e8 l\u00e0 nella regione vennero portate avanti le riflessioni sugli edifici a pianta centrale. Vitalissima fu poi Cortona, terra di maestri quali Luca Signorelli e Bartolomeo della Gatta.\nUn caso a parte fu Siena, erede di una stagione artistica di altissimo livello durante il medioevo. Visitata precocemente da Donatello, gi\u00e0 ai primi del Quattrocento Jacopo della Quercia vi svilupp\u00f2 un'originale sintesi artistica che non pu\u00f2 pi\u00f9 essere definita \"gotica\", pur non rientrando nelle tradizionali caratteristiche del Rinascimento fiorentino. In pittura il confine fra gotico e Rinascimento scivol\u00f2 sempre su una sottile linea, senza una frattura netta come a Firenze. Maestri come Giovanni di Paolo, il Sassetta, il Maestro dell'Osservanza si mossero sicuramente nell'ambito gotico, ma i loro risultati, con le figure eleganti e sintetiche, la luce chiarissima, la tavolozza tenue, furono sicuramente d'esempio per maestri rinascimentali come Beato Angelico e Piero della Francesca. Altri svilupparono una precoce adesione all'impostazione prospettica gi\u00e0 negli anni trenta/quaranta del Quattrocento, come i frescanti del Pellegrinaio di Santa Maria della Scala, tra cui il polivalente Lorenzo Vecchietta.\nMolti artisti senesi trovarono altrove la propria fortuna, come Agostino di Duccio, Francesco di Giorgio o Baldassarre Peruzzi.\nNel Cinquecento la citt\u00e0 conobbe un notevole sviluppo sotto la signoria di Pandolfo Petrucci. Il principale cantiere artistico era ancora il Duomo, dove lavorarono anche Michelangelo, nel 1501, e Pinturicchio, nel 1502 affrescando la Libreria Piccolomini e usando, in parte, disegni del giovane Raffaello. Grande impegno veniva inoltre profuso nel completamento del pavimento istoriato. Importanti sviluppi si ebbero con l'arrivo in citt\u00e0 del pittore piemontese Giovanni Antonio Bazzi, detto il Sodoma, che port\u00f2 uno stile aggiornato alle novit\u00e0 leonardesche che aveva visto a Milano, ma fu soprattutto Domenico Beccafumi a creare uno stile sperimentale basato sugli effetti di luce, di colore e di espressivit\u00e0. Nel 1553, la citt\u00e0 venne sanguinosamente espugnata da Cosimo I de' Medici, perdendo la sua secolare indipendenza e, praticamente, anche il suo ruolo di capitale artistica.\nPiemonte e Liguria.\nAll'inizio del Quattrocento zone come il Piemonte e la Liguria vennero interessate dalla cosiddetta \"congiuntura Nord-Sud\", una corrente in cui gli elementi fiamminghi e mediterranei si fondevano insieme, favoriti dai commerci e dalle relazioni politiche. Napoli ne fu probabilmente l'epicentro in un arco vastissimo e disomogeneo, che comprendeva anche la Provenza, Palermo e Valencia. I principali artisti attivi nell'area furono Donato de' Bardi, Carlo Braccesco e Zanetto Bugatto.\nPer sviluppi artistici di rilievo si dovette attendere in Piemonte l'epoca di Gaudenzio Ferrari e del sacro Monte di Varallo, mentre nella ricchissima Genova la scena artistica locale decoll\u00f2 solo nel Cinquecento, col rinnovamento architettonico di Galeazzo Alessi, Giovan Battista Castello e Bernardino Cantone. La riqualificazione della Strada Nuova richiese anche un'abbondante produzione di affreschi, a cui lavorarono l'assistente di Raffaello Perin del Vaga e Luca Cambiaso.\nI Regni di Napoli e Sicilia.\nNel Sud, diviso tra il regno di Napoli nel continente e il regno di Sicilia (della Corona d'Aragona) sull'isola omonima, l'arte rinascimentale fu strettamente legata alle influenze franco-fiamminghe, dovute a rotte politiche e, in parte, commerciali.\nIl Rinascimento a Napoli, fu composto nel Quattrocento da due stagioni principali. La prima \u00e8 legata al regno di Renato d'Angi\u00f2, dal 1438 al 1442, quando port\u00f2 in citt\u00e0 il suo gusto dagli ampi orizzonti culturali, culminato nell'attivit\u00e0 di Barth\u00e9lemy d'Eyck e Colantonio. La seconda \u00e8 legata all'insediamento in citt\u00e0 di Alfonso I d'Aragona dal 1444, che coinvolse il regno nel giro degli scambi strettissimi con gli altri territori della corona aragonese e chiamando in citt\u00e0 artisti catalani, come Guill\u00e9n Sagrera e Llu\u00eds Dalmau.\nPi\u00f9 tardi, i legami culturali ed artistici con Firenze trasformarono Napoli in una delle capitali del Rinascimento italiano: la Cappella Caracciolo in San Giovanni a Carbonara ne fu un primo esempio.\nIn ogni regione del Regno di Napoli si ebbero contributi all'arte rinascimentale, sebbene tutte gravitanti intorno all'unica corte reale. Tra gli esempi pi\u00f9 significativi, artefici pugliesi come Stefano da Putignano, calabri come Giovanni Francesco Mormando, abruzzesi come Andrea dell'Aquila e lucani come l'architetto-compositore Novello da San Lucano, autore della chiesa del Ges\u00f9 Nuovo.\nAnche nel Regno di Sicilia la versione locale dell'arte rinascimentale fu influenzata dalle particolari connessioni con la penisola iberica, con la Francia e le Fiandre, che portarono spesso artisti stranieri a lavorare nei principali scali del regno, Palermo e Messina. In quest'ultima citt\u00e0 in particolare si form\u00f2 Antonello, il quale introdusse la tecnica a olio in Italia, grazie agli stretti rapporti con pittori d'oltralpe, tra cui, forse, Petrus Christus.\nAbruzzo e Molise.\nIn Abruzzo l'arte rinascimentale entr\u00f2 sia grazie al vasto programma culturale proposto dalla famiglia Acquaviva nel teramano, nel ducato di Atri, in cui tra i famosi artisti il pi\u00f9 celebre fu Andrea De Litio, sia a causa delle ricostruzioni dovute al primo grande terremoto dell'Aquila del 1461. Presso la citt\u00e0 l'opera rinascimentale di maggior rilievo \u00e8 la basilica di San Bernardino, costruita a partire dal 1454, dieci anni dopo la morte in loco del predicatore senese. La facciata fu iniziata nel 1524 da Cola dell'Amatrice e terminata nel 1542, e costituisce l'apparato pi\u00f9 significativo della struttura, ispirata a un progetto di Michelangelo Buonarroti. Nella citt\u00e0 aquilana intervennero tra la seconda met\u00e0 del '400 e per gran parte del '500 le maggiori maestranze locali, come Andrea De Litio, Silvestro dell'Aquila, Francesco da Montereale e Saturnino Gatti, che beneficiarono del mecenatismo delle famiglie locali quali i Branconio, gli Alfieri e i De Nardis. In particolare Giovanni Battista Branconio nel XV secolo volle rinnovare il palazzo gentilizio, che fu affrescato con le scene di vita di San Clemente, oggi noto come Palazzo Farinosi Branconi. Nel campo scultoreo fu perfezionata la tecnica del legno intagliato, data la ricca produzione di sculture sacre, spesso Madonne con Bambino, circolanti in citt\u00e0. Molte di queste furono realizzate da Silvestro, che nel 1500 s'incaric\u00f2 anche di firmare il monumento commemorativo a Bernardino da Siena nella basilica, costruendo il Mausoleo di San Bernardino.&lt;br&gt;Nel campo pittorico Andrea De Litio si occup\u00f2 di affrescare le lunette delle chiese, assieme ad Antonio da Atri, mentre Saturnino Gatti tradusse in Abruzzo lo stile classico del rinascimento fiorentino, negli esempi del ciclo di affreschi vivace e solenne della chiesa di San Panfilo a Tornimparte, realizzato nella prima met\u00e0 del '500.\nPresso il teramano si svilupp\u00f2 al livello architettonico una tecnica unica di realizzazione delle torri campanarie. La proposta di Antonio da Lodi, attivo nella seconda met\u00e0 del '400, voleva imponenti e svettanti torri campanarie delle chiese principali dei maggiori centri dell'Abruzzo Ultra, costituite da base quadrata in blocchi di pietra, e innalzamento dei settori in mattoni, con ornamenti di vario tipo, spesso tendenti al gotico.\nCampo di libert\u00e0 artistica era la parte della sommit\u00e0 delle torri, ornate di merlature, beccatelli, cornici e lanterne centrali che servivano a tenere la cuspide ottagonale, o conica. Simili torri furono commissionate a Teramo, Atri, Citt\u00e0 Sant'Angelo, Campli e Chieti. La pi\u00f9 importante \u00e8 la torre del Duomo di Teramo di Antonio da Lodi, realizzata alla fine del '400.&lt;br&gt;Presso la corte del ducato d'Atri, Giulio Antonio Acquaviva volle la costruzione di una \u00a3citt\u00e0 ideale\" nel 1471 presso il vecchio abitato di \"Castrum Sancti Flaviani\", che fu interamente ricostruito sotto un preciso progetto architettonico rinascimentale, e nominato \"Giulia Nova\", ossia Giulianova. Tale citt\u00e0 era dotata di un sistema fortificato lineare a pianta quadrata con tre torri per ciascun lato, e vie principali del cardo e decumano che conducevano alla piazza principale del Duomo di San Flaviano.&lt;br&gt;Presso la capitale di Atri invece il pittore abruzzese Andrea De Litio fu impegnato dal 1461 al 1480 nella realizzazione del ciclo di affreschi del presbiterio della Cattedrale di Santa Maria Assunta, e successivamente nella pittura degli oltre cento affreschi delle \"Storie della vita di Ges\u00f9 e Maria\", con altrettanti affreschi presso le colonne della navata rappresentanti i santi e i Padri della Chiesa.\nNel campo militare dal 1510 Carlo V promosse la costruzione del Fortino del Pescara presso la foce del fiume Aterno-Pescara (dove oggi sorge la moderna citt\u00e0), fortezza all'avanguardia per respingere meglio gli attacchi degli Ottomani sulla costa. Ugualmente il sistema fortificato delle torri costiere del Regno si dilat\u00f2 in tutte le principali citt\u00e0 abruzzesi, del quale solo alcuni esempi come Torre di Cerrano e Torre della Vibrata presso Pineto sono ancora intatte.&lt;br&gt;Presso L'Aquila, sconfitta in una battaglia politica di potere contro il vicer\u00e9 spagnolo Pedro Alvarez de Toledo, fu avviata nel 1534 la costruzione del Forte spagnolo a spese della citt\u00e0, che tuttavia si dimostr\u00f2 uno dei complessi fortificati d'incastellamento pi\u00f9 moderni dell'epoca nel Regno di Napoli.\nNel 1574 verr\u00e0 ampliata anche la fortezza borbonica a Civitella del Tronto, dotata di un Palazzo del Governatore, di un'armeria e di una cappella cristiana.&lt;br&gt;Nell'hinterland teramano altre strutture religiose minori di interesse romanico, che furono costruite o restaurate in stile rinascimentale, sono la chiesa di Sant'Andrea a Castelbasso, di ispirazione tardogotica, la chiesa di San Giovanni a Castelnuovo di Campli e la chiesa di Santa Maria del Soccorso a Tortoreto Alto.\nNella zona di Penne e Loreto Aprutino si and\u00f2 sviluppando nell'avanzato '500 l'arte della lavorazione della maiolica di Castelli, che comportava la realizzazione di oggetti ad uso quotidiano con l'abbellimento di dipinti di argomento pastorale o bucolico, che pian piano assunse una chiara connotazione artistica. Botteghe sorsero a Loreto e Castelli, rappresentate dalle famiglie Grue e Gentile, tra le pi\u00f9 influenti, che sperimentarono varie tipologie di cromatura. Molte maioliche furono prodotte anche a Rapino, presso Chieti e a Lanciano, che andarono a ornare alcune principali chiese campestri come la parrocchia dell'Iconicella e Santa Liberata. Nella citt\u00e0 del Miracolo Eucaristico di rinascimentale ci \u00e8 giunto solo un ciclo di affreschi della chiesa santuario di San Francesco, risalenti al XVI secolo, che mostrano scene tratte dai \"Vangeli apocrifi\".&lt;br&gt;Nell'Abruzzo Ultra-Citeriore cicli pittorici rinascimentali furono eseguiti anche a Loreto Aprutino nell'abbazia di Santa Maria in Piano, nell'affresco del \"Giudizio Universale\" della met\u00e0 del XV secolo, on varie chiese della citt\u00e0 di Chieti e a Penne. Molti di questi sono stati traslati nel Museo civico diocesano. Purtroppo gran parte della produzione quattro-cinquecentesca realizzata nei centri nella Marsica e nella valle Peligna sono andati perduti a causa delle distruzioni dei terremoti del 1706 e del 1915. Presso la Marsica, a confine con l'hinterland aquilano nell'Altopiano delle Rocche, si sono conservati solo gli affreschi cinquecenteschi dell'Abbazia di San Giovanni Battista di Lucoli.\nIl Molise, sempre a causa dei terremoti e ricostruzioni, si \u00e8 conservato poco della produzione rinascimentale, ma si pu\u00f2 dire che fu usata sia per la decorazione di palazzi gentilizi, che come nuovo stile per il restauro delle vecchie chiese medievali. Esempi di palazzi gentilizia si hanno a Campobasso, Larino e soprattutto al Castello di Capua a Gambatesa, dove gli affreschi sono parietali, e usati nella squisita forma di rappresentare una stanza nella stanza con finti panneggi e false aperture di portali classici. Anche il Castello Pandone di Venafro mostra agli interni degli eleganti dipinti equestri, considerati un caso unico nella regione. Chiese rinascimentali invece, che hanno pi\u00f9 o meno conservato l'aspetto originario, sono le parrocchie di Agnone, specialmente la chiesa conventuale di San Francesco d'Assisi, l'eremo dei Santi Cosma e Damiano a Isernia e la Collegiata di Guglionesi.\nPuglia e Basilicata.\nToccata solo marginalmente dal Rinascimento, la Puglia e la Basilicata conservano comunque alcune importanti opere di autori rinascimentali, soprattutto napoletani e veneziani, grazie rispettivamente alle rotte terrestri e marittime. Tuttavia l'influenza sulla produzione locale fu scarso. Si possono citare come esempi il busto di Francesco II del Balzo nel Museo diocesano di Andria, attribuito a Francesco Laurana, la \"Santa Eufemia\" attribuita a un valido artista padovano nella cattedrale di Irsina, o le tavole veneziane di Giovanni Bellini a Lecce, di Lorenzo Lotto a Giovinazzo, e i polittici della chiesa di Santa Maria nelle isole Tremiti o della chiesa Madre di Miglionico (quest'ultimo di Cima da Conegliano). Altre opere sono il mausoleo di Angela Castriota Skanderbeg della chiesa di Santa Sofia a Gravina in Puglia o la statua di San Michele Arcangelo nella grotta dell'omonimo santuario nel Gargano. \nIn Puglia lavorarono Giorgio da Sebenico e il fiorentino Giovanni Cocari nel cantiere della chiesa di Santa Maria alle Isole Tremiti. L'influenza della cultura di Napoli degli angioini invece tocc\u00f2 il casato pugliese degli Orsini del Balzo, che eressero per loro dei preziosi cenotafi e sepolcri, presenti nella basilica di Santa Caterina d'Alessandria a Galatina e nella cattedrale di San Cataldo a Taranto. Tali sepolcri rinascimentali evocano sicuramente i mausolei durazzeschi e angioini, come quelli della basilica di Santa Chiara di Napoli. I contatti culturali aumentarono, nel 1492 Alfonso di Calabria comp\u00ec con Francesco di Giorgio Martini un viaggio in Terra d'Otranto per la ricognizione dei castelli, con a seguito lo scultore Guido Mazzoni. Nel 1503 la Puglia entr\u00f2 a far parte del viceregno napoletano e gli arrivi di opere da Napoli si fecero via via pi\u00f9 frequenti. Tali contatti favorirono lo sviluppo di botteghe di artisti locali al servizio della famiglia Acquaviva di Atri e quella degli Aragona, stanziati presso Galatina (Nuzzo Barba), Conversano e Nard\u00f2. Niccol\u00f2 Ferrando fu attivo a Otranto; Stefano, il pi\u00f9 prolifico scultore rinascimentale pugliese, a Putignano; Raimondo da Francavilla Fontana scolp\u00ec il portale della collegiata di Manduria; il Maestro di Brindisi fu attivo nel basso Salento.\nIn Basilicata centro nevralgico del rinascimento fu Matera. Il pi\u00f9 noto scultore rinascimentale fu Altobello Persio, appartenente una nobile famiglia di Montescaglioso, impresario nell'arredo scultoreo nella maggior parte delle chiese materane. Con Altobello e il fratello Aurelio, attivo nella chiesa madre di Castellana, si assistette all'inedito innesto di elementi siciliani nella scultura appulo-lucana del Cinquecento, caratterizzata da forti propensioni classicizzanti, specialmente nel Salento, prima dell'esplosione artistica del barocco leccese; figure di passaggio furono Ferrando e Gabriele Riccardi, attivo nella basilica di Santa Croce a Lecce.\nColore e luce nella pittura.\nNella pittura rinascimentale, una particolare importanza rivest\u00ec l'uso della luce e del colore. Un diverso grado di luminosit\u00e0 era, anche nell'arte medievale, uno dei metodi per indicare la posizione di un corpo o una superficie nello spazio. Ma se i pittori del XIV secolo coloravano con toni tanto pi\u00f9 scuri quanto l'oggetto si trovava in lontananza, nel corso del XV secolo, sull'esempio dei miniatori francesi e dei pittori fiamminghi, tale principio venne ribaltato, grazie alla cosiddetta prospettiva aerea: in profondit\u00e0 il colore si schiariva e diventava pi\u00f9 luminoso secondo i naturali effetti atmosferici.\nIl colore tenne a lungo, ancora fino al XVI secolo, un ruolo spesso simbolico e funzionale, legato cio\u00e8 al suo valore intrinseco: le figure in una scena religiosa andavano spesso realizzate, per contratto, con una certa quantit\u00e0 di rosso, di oro o di blu lapislazzuli, materiali costosissimi che avevano la funzione di offerta alla divinit\u00e0.\nA partire dal XV secolo comunque i teorici iniziarono sempre pi\u00f9 spesso ad argomentare un uso pi\u00f9 libero del colore. Tra il 1440 e il 1465 a Firenze prese piede un indirizzo artistico che venne poi definito \"pittura di luce\". I suoi esponenti (Domenico Veneziano, Andrea del Castagno, il tardo Beato Angelico, Paolo Uccello e Piero della Francesca), costruivano un'immagine basandosi sui valori cromatici e nella disputa tra chi attribuiva maggiore importanza al \"disegnare\" o al \"colorare\" presero posizione soprattutto per il secondo. Oltre ad usare luce e colore per definire i soggetti, essi iniziarono ad usare i \"valori luminosi\" di certi colori per illuminare il quadro.\nLeon Battista Alberti nel \"De pictura\" (1435-36) chiar\u00ec i termini della questione, specificando come il colore non fosse un valore intrinseco del soggetto, ma dipendesse innanzitutto dall'illuminazione. Distinse quattro colori originari, dai quali si sviluppavano tutti gli altri toni: rosso, celeste, verde e il \"bigio\" cio\u00e8 il color cenere. Quest'ultimo colore prevalse nella prima met\u00e0 del XV secolo come tono intermedio nei trapassi tra un colore e l'altro, per poi essere soppiantato, nella seconda met\u00e0, dai toni bruni, come nelle opere di Leonardo da Vinci, dove creavano il particolare effetto dello \"sfumato\" che rendeva i contorni indeterminati.\nSul finire del XV secolo l'esperienza dei colori variopinti pu\u00f2 dirsi accantonata in favore di una prevalenza del chiaroscuro."}
{"id": "216127", "revid": "110157", "url": "https://it.wikipedia.org/wiki?curid=216127", "title": "Epitoma rei militaris", "text": "L'Epitoma rei militaris (conosciuta anche come De re militari o con il titolo italiano di \u00abL'arte della guerra\u00bb) \u00e8 un'opera in lingua latina scritta da Publio Vegezio Renato tra la fine del IV e gli inizi del V secolo.\nSi tratta di un compendio di idee per riformare l'esercito romano e riportarlo all'antico splendore. Il primo libro fu composto inizialmente come un'opera a s\u00e9 stante; dato il suo successo l'autore compose i restanti tre libri.\nContenuto.\nSi tratta essenzialmente di un compendio di opere precedenti, tra cui Catone il Censore, Varrone, Aulo Cornelio Celso, Paterno, Frontino, e di leggi e regolamenti emanati da Augusto, Traiano e Adriano. L'intento che l'opera si propone \u00e8 quello di porre rimedio alle difficolt\u00e0 della macchina militare imperiale attraverso il recupero di schemi tattici e strategici tratti dal repertorio della gloriosa tradizione dell'antica Roma.\nSi divide in quattro libri, che trattano rispettivamente di:\nIl primo libro fu spontaneamente composto dall'autore come \u00abun opuscolo dedicato alla selezione e all'addestramento delle reclute\u00bb; e dedicato all'imperatore regnante; questi approv\u00f2 l'opera e chiese a Vegezio di completarla, e l'autore compose i restanti libri.\n\u00c8 dedicata all'imperatore regnante, non specificato, il quale ne aveva sollecitato la continuazione dopo la presentazione del primo libro, che nelle intenzioni originali dell'autore avrebbe dovuto essere l'unico. La data di redazione \u00e8 incerta: fu scritta certamente dopo il 383 e prima del 450, anno a cui si riferisce la data consolare di una recensione di Flavio Eutropio, ricordata nei manoscritti. Controversa anche l'identificazione dell'imperatore a cui il testo si riferisce: Teodosio I, Valentiniano III o, forse pi\u00f9 verosimilmente, Teodosio II.\nSuccesso postumo.\nL'opera fu enormemente celebre nel Medioevo e ne sono sopravvissuti oltre 200 manoscritti. Uno dei primi volgarizzamenti conosciuti risale al XIV secolo (attribuita a Bono Giamboni), e fu in seguito tradotta anche in inglese, francese, catalano, spagnolo, ceco e yiddish, ancora in epoca precedente all'invenzione della stampa. La prima edizione tipografica fu l'incunabulo stampato a Utrecht nel 1473, e ancora nel XV secolo seguirono edizioni a Colonia, Parigi, Roma e Pisa.\nFu base dell'educazione militare fino a Carl Von Clausewitz e la conobbero Federico il Grande e Napoleone. Ha esercitato influenza anche in campo politico e letterario e fu apprezzata da Tommaso d'Aquino e da Niccol\u00f2 Machiavelli."}
{"id": "216129", "revid": "6789", "url": "https://it.wikipedia.org/wiki?curid=216129", "title": "De Re Militari", "text": ""}
{"id": "216138", "revid": "1543377", "url": "https://it.wikipedia.org/wiki?curid=216138", "title": "Jaguar SS100", "text": "La Jaguar SS100 \u00e8 un'automobile sportiva a due posti prodotta dalla casa automobilistica SS Cars Ltd presso lo stabilimento di Coventry tra il 1936 e il 1939. Fu la prima auto della ditta a fregiarsi del nome Jaguar che, da questo momento, verr\u00e0 usato per tutte le vetture che saranno prodotte dalla SS Cars. Dopo la seconda guerra mondiale, in seguito al grande successo ottenuto dai modelli Jaguar, la denominazione SS Cars mut\u00f2 appunto in Jaguar Cars. Il numero \"100\" che identificava il modello si riferiva alla soglia delle 100 miglia orarie che la vettura, secondo i costruttori, era in grado di raggiungere.\nIl contesto.\nLa vettura aveva un telaio con passo di 2,7 metri che era essenzialmente una versione accorciata di quella progettata per la berlina SS 90 del 1935 equipaggiata con un motore a benzina da 2,5 litri. Le sospensioni avevano delle molle semi-ellittiche mentre l'assale era del tipo rigido a balestre.\nIl motore era uno sviluppo della vecchia unit\u00e0 prodotta dalla Standard Motor Company sempre da 2.500 cm\u00b3 che per\u00f2 vantava ampie modifiche passando dalla distribuzione a valvole laterali alle valvole in testa. Le nuove testate dei cilindri vennero progettate da William Heynes e Harry Weslake. Nel nuovo propulsore la potenza massima pass\u00f2 dai precedenti 70 CV (52 KW) a 100 CV (74,5 KW). Venne anche montato un doppio carburatore \"SU\".\nIn seguito, nel 1938, il motore fu portato a 3.500\u00a0cm\u00b3 e la potenza sal\u00ec a 125 CV (93 KW). Il cambio manuale era a quattro rapporti, tranne la prima tutti gli altri rapporti erano sincronizzati. L'impianto frenante era prodotto dalla Girling. Il peso dell'auto era di 1.043 kg.\nIn un test condotto nel 1937 dalla rivista \"The Autocar\" vennero rilevate le seguenti prestazioni: velocit\u00e0 massima con parabrezza abbassato 153 km/h (95 miglia/h) mentre l'accelerazione da 0 a 95\u00a0km/h (60 miglia/h) era di 13,5 secondi. Solo con il motore 3.5 la \"SS100\" pot\u00e9 rendere onore al suo nome. Infatti con questo motore la velocit\u00e0 massima superava le 100 miglia/h (161\u00a0km/h) con un massimo di 101 miglia/h (162,5\u00a0km/h). Anche il tempo di accelerazione da 0 a 60 miglia (il classico 0\u2013100\u00a0km/h) scendeva a 10,4 secondi.\nI prezzi di listino della SS100 equipaggiata con la motorizzazione 2.5 nel 1937 si attestavano a circa 395 sterline mentre nel 1938 era necessario spendere 445 sterline per entrare in possesso della versione pi\u00f9 sportiva con motore 3.5.\nLa \"Jaguar SS 100\" \u00e8 considerata come una delle pi\u00f9 belle vetture mai costruite dalla casa automobilistica del giaguaro, inoltre \u00e8 anche una delle pi\u00f9 rare in quanto furono prodotti solo 198 esemplari con motore 2.5 e 116 con il propulsore 3.5. Oggi una vettura in buone condizioni pu\u00f2 raggiungere cifre molto vicine alle 100.000 sterline ma \u00e8 talmente raro che una di queste vetture venga venduta che \u00e8 quasi impossibile indicare il suo valore reale.\nVeicoli derivanti.\nDalla SS100 prese spunto, nel 1972 la Panther Westwinds, per produrre un modello, la Panther J.72, che ne ricalcava le linee estetiche ma ne modernizzava i contenuti meccanici."}
{"id": "216142", "revid": "1305772", "url": "https://it.wikipedia.org/wiki?curid=216142", "title": "The Rising (album Bruce Springsteen)", "text": "The Rising \u00e8 il dodicesimo album in studio del cantautore statunitense Bruce Springsteen, pubblicato il 30 luglio 2002 dalla Columbia Records.\n\u00c8 il primo album pubblicato dall'artista in sette anni, nonch\u00e9 il primo inciso con la E Street Band dopo diciotto anni. I testi riflettono la delicata situazione statunitense dopo gli attentati dell'11 settembre 2001."}
{"id": "216151", "revid": "1632387", "url": "https://it.wikipedia.org/wiki?curid=216151", "title": "Stile", "text": "Lo stile \u00e8 un concetto di ampia applicazione, utilizzato nel campo delle arti e delle lettere, oltre che nella moda, nell'architettura, nel disegno industriale e nei fenomeni sociali. \nStoria.\nIn Cicerone e in Orazio si parla di stile come di propriet\u00e0 tipologica del discorso, individuando stile tragico, comico ecc.\nLa teoria medievale distingueva tre diversi stili, a loro volta legati a tre tipologie differenti di genere letterario:\nLa scelta linguistica \u00e8 quindi legata al genere, e riguarda il lessico, ma anche la scelta dei nomi da dare ai personaggi, le ambientazioni in cui far svolgere le vicende e gli argomenti. Ma una rottura si compie con Dante (almeno secondo la lettura di Erich Auerbach), che rifiuta un latino ormai sclerotizzato per lanciare il volgare quale lingua nobile o comunque degna di trattare temi alti.\nIl concetto di stile quindi si allarga e nel XVIII secolo va a significare quasi l'aspetto individuale dell'opera (tanto che Buffon dir\u00e0 che \"lo stile \u00e8 l'uomo stesso\"). Insomma, qualsiasi emozione procuri un cambiamento psichico corrisponde a un allontanamento dall'uso linguistico normale (e viceversa), anche se questo modo di dirlo \u00e8 pi\u00f9 moderno.\nLe divisioni di stile secondo generi e intenzioni si sviliscono con le ricerche del XX secolo, in particolare con la distinzione saussuriana tra \"langue\" e \"parole\", quando diventa chiaro che \"ogni atto di \"parole\" costituisce, anche, una scelta fra un ventaglio di possibilit\u00e0 offerte dalla \"langue\"\" La stilistica \u00e8 allora quel campo che studia \"il valore affettivo dei fatti del linguaggio organizzato, e l'azione reciproca dei fatti espressivi che concorrono a formare il sistema dei mezzi d'espressione d'una lingua\"\nNella seconda met\u00e0 del XX si afferma il concetto di stile non pi\u00f9 come forma (derivante dall'idea che il linguaggio \u00e8 un bene comune e altamente convenzionale) che si oppone al pensiero (solo luogo improntato di personalit\u00e0), ma come combinazione di forma e contenuto che detta insieme pensiero ed espressione. Non \u00e8 un caso che Raymond Queneau chiami \"Esercizi di stile\" una serie di cento racconti che variano attorno allo stesso breve accadimento ripetuto.\nDescrizione.\nL'insieme dei tratti formali che individuano uno stile non sono fissi, ma tendono a modificarsi sia storicamente, sia geograficamente, mescolandosi e aprendo prospettive diverse all'analisi dello stile. L'attenzione allo stile per\u00f2 \u00e8 tratto comune, avendo a che fare con nozioni variabili ma che vanno comunque individuate. In questo senso si parla di stile letterario, cinematografico, musicale, stile sportivo di un atleta, stile di un'acconciatura ecc. (come bagaglio di istruzioni tecniche, scelta degli argomenti del discorso, intonazione, gestualit\u00e0, modo di produzione e altro).\nNell'arte.\nNell'arte indica la forma costante di un individuo o di un gruppo di artisti. Nella storia dell'arte serve per determinarne luogo di provenienza e datazione di un'opera e viene studiato nella sua storia, ossia partendo dall'occasione formale che ne vide la nascita, proseguendo con la sua evoluzione e anche la sua eventuale conclusione, seguendo nel contempo tutti i rapporti tra le diverse scuole artistiche. In questo senso si pu\u00f2 parlare di stile individuale o di scuola, legato alle tecniche artistiche e alle scelte attraverso le quali \u00e8 identificabile un artista o un movimento artistico. In senso generale si pu\u00f2 infatti parlare di stile romantico, gotico, barocco, rinascimentale ecc.\nLo stile cos\u00ec dato si viene a configurare come portatore di qualit\u00e0 precise che hanno in s\u00e9 un significato specifico, capace di definire valori sociali, morali e religiosi sia di un individuo sia di un'intera societ\u00e0, regolandosi in modo a volte normativo, diventando segno di appartenenza a canone, di giudizio di gusto o maniera.\nNella letteratura.\nIn letteratura, lo stile \u00e8 un insieme di tratti formali che caratterizza il linguaggio di un autore, di un'opera, di un genere letterario, e che risulta da una scelta consapevole che si allontana dall'uso o dalla norma corrente.\nNella retorica antica per stile si intende pi\u00f9 l'organizzazione dell'\"elocutio\" che la scelta dell'\"inventio\" e della \"dispositio\", dando al concetto di stile un'idea di \"ornamento\" (con funzione di aumento di gradevolezza o di efficacia), legato alle figure e ai tropi.\nCuriosit\u00e0.\nUn esempio di discorso sullo stile \u00e8 in un dialogo di un personaggio di un film di Marco Ferreri."}
{"id": "216152", "revid": "37401", "url": "https://it.wikipedia.org/wiki?curid=216152", "title": "Complemento di limitazione", "text": ""}
{"id": "216157", "revid": "1305772", "url": "https://it.wikipedia.org/wiki?curid=216157", "title": "Builder", "text": "Nella programmazione ad oggetti, il Builder \u00e8 uno dei pattern fondamentali, definiti originariamente dalla Gang of Four (banda dei quattro).\nIl design pattern Builder, nella programmazione ad oggetti, separa la costruzione di un oggetto complesso dalla sua rappresentazione cosicch\u00e9 il processo di costruzione stesso possa creare diverse rappresentazioni.\nL'algoritmo per la creazione di un oggetto complesso \u00e8 indipendente dalle varie parti che costituiscono l'oggetto e da come vengono assemblate.\nCi\u00f2 ha l'effetto immediato di rendere pi\u00f9 semplice la classe, permettendo a una classe builder separata di focalizzarsi sulla corretta costruzione di un'istanza e lasciando che la classe originale si concentri sul funzionamento degli oggetti. Questo \u00e8 particolarmente utile quando volete assicurarvi che un oggetto sia valido prima di istanziarlo, e non volete che la logica di controllo appaia nei costruttori degli oggetti.\nUn builder permette anche di costruire un oggetto passo-passo, cosa che si pu\u00f2 verificare quando si fa il parsing di un testo o si ottengono i parametri da un'interfaccia interattiva.\nFunzionamento.\nIl Client crea un oggetto Director e lo configura con gli oggetti Builder desiderati. Il Director notifica al Builder se una parte del prodotto deve essere costruita, il Builder riceve le richieste dal Director e aggiunge le parti al prodotto. Il Client riceve il prodotto dal Builder.\nQuesto consente di variare la rappresentazione interna del prodotto, isolare il codice per la costruzione e la rappresentazione e controllare in modo preciso il processo di costruzione.\n /** \"Prodotto\" */\n class Pizza\n private String dough = \";\n private String sauce = \";\n private String topping = \"\";\n public void setDough(String dough) {\n this.dough = dough;\n \n public void setSauce(String sauce) {\n this.sauce = sauce;\n public void setTopping(String topping) {\n this.topping = topping;\n /** \"Abstract Builder\" */\n abstract class PizzaBuilder\n protected Pizza pizza;\n public Pizza getPizza() {\n return pizza; \n \n public void createNewPizzaProduct() {\n pizza = new Pizza(); \n \n public abstract void buildDough();\n public abstract void buildSauce();\n public abstract void buildTopping();\n /** \"ConcreteBuilder\" */\n class HawaiianPizzaBuilder extends PizzaBuilder {\n public void buildDough() {\n pizza.setDough(\"cross\"); \n \n public void buildSauce() {\n pizza.setSauce(\"mild\"); \n \n public void buildTopping() {\n pizza.setTopping(\"ham+pineapple\"); \n /** \"ConcreteBuilder\" */\n class SpicyPizzaBuilder extends PizzaBuilder {\n public void buildDough() {\n pizza.setDough(\"pan baked\"); \n \n public void buildSauce() {\n pizza.setSauce(\"hot\"); \n \n public void buildTopping() {\n pizza.setTopping(\"pepperoni+salami\"); \n /** \"Director\" */\n class Cook {\n private PizzaBuilder pizzaBuilder;\n public void setPizzaBuilder(PizzaBuilder pb) {\n pizzaBuilder = pb; \n \n public Pizza getPizza() {\n return pizzaBuilder.getPizza(); \n \n public void constructPizza() {\n pizzaBuilder.createNewPizzaProduct();\n pizzaBuilder.buildDough();\n pizzaBuilder.buildSauce();\n pizzaBuilder.buildTopping();\n /** A given type of pizza being constructed. */\n class BuilderExample {\n public static void main(String[] args) {\n Cook cook = new Cook();\n PizzaBuilder hawaiianPizzaBuilder = new HawaiianPizzaBuilder();\n PizzaBuilder spicyPizzaBuilder = new SpicyPizzaBuilder();\n cook.setPizzaBuilder( hawaiianPizzaBuilder );\n cook.constructPizza();\n Pizza pizza = cook.getPizza();"}
{"id": "216159", "revid": "1305772", "url": "https://it.wikipedia.org/wiki?curid=216159", "title": "Nintendogs", "text": "Nintendogs \u00e8 un videogioco gestionale del 2005, sviluppato da Nintendo EAD e pubblicato da Nintendo in esclusiva per Nintendo DS. Il gioco simula la cura e l'addestramento di un cucciolo di cane virtuale, con cui \u00e8 possibile interagire attraverso lo stilo, il touch-screen ed il microfono integrati nella console.\n\u00c8 disponibile in Italia in quattro versioni differenti, ognuna delle quali basata sulle razze canine disponibili: \"Dalmata &amp; Amici\", \"Chihuahua &amp; Amici\", \"Bassotto &amp; Amici\", \"Labrador &amp; Amici\".\nNintendogs \u00e8 presto diventato un fenomeno di massa sia in Giappone che in Nord America, facendo esplodere una nuova mania sulla scia del famoso predecessore spirituale, il Tamagotchi.\nCritica specializzata.\n\"Nintendogs\" ha ricevuto un punteggio perfetto di 40/40 dalla rivista giapponese specializzata \"Famits\u016b\". Questo risultato era stato precedentemente raggiunto da soli altri 4 giochi (\"Vagrant Story\", ', \"Soulcalibur\" e ').\nLa critica europea ed americana ha attribuito al gioco un punteggio variabile fra 7/10 e 8/10, evidenziandone la scarsa longevit\u00e0 ed alcuni difetti.\nDate di uscita e copie vendute.\n\"Nintendogs\" \u00e8 in vendita in Italia e nel resto d'Europa dal 7 ottobre 2005. Il gioco \u00e8 disponibile in \"Giappone\" dal 18 aprile 2005, vendendo nella settimana di lancio 168,000 copie e quadruplicando le vendite del Nintendo DS (nello stesso periodo venivano inoltre lanciate le versioni blu e rosa della console). Negli Stati Uniti \u00e8 in vendita dal 22 agosto 2005, vendendo 250.000 nei 7 giorni successivi.\nNel mese di febbraio 2006 Nintendo ha dichiarato che \"Nintendogs\" ha venduto circa 4,5 milioni di copie in tutto il mondo, di cui 2 milioni nel solo territorio europeo. Nel gennaio 2008 Nintendo ha reso noto di aver venduto 8 milioni di copie del gioco in Europa. In tutto il mondo sono state vendute 21 milioni di copie (dati Nintendo aggiornati a fine 2008).\nSequel.\nNel 2011 \u00e8 stato pubblicato un sequel del gioco, intitolato \"Nintendogs + Cats\", uscito in bundle con Nintendo 3DS."}
{"id": "216164", "revid": "599013", "url": "https://it.wikipedia.org/wiki?curid=216164", "title": "Hasse Jeppson", "text": "\u00c8 deceduto nel 2013 a Roma all'et\u00e0 di 87 anni, per complicazioni renali e cardiache a seguito di un intervento chirurgico per una frattura al femore.\nCarriera.\nClub.\nGli inizi in Svezia.\nInizia la sua carriera nel Kungsbacka IF, per poi passare all'\u00d6rgryte IS. Con il trasferimento al Djurg\u00e5rdens IF, nel 1948, arriva la consacrazione: Jeppson vince la classifica cannonieri del massimo campionato svedese (1950-1951, 17 reti) e gli si aprono le porte della Nazionale dove sostituisce Gunnar Nordahl, facendolo diventare noto con il soprannome \"Hasse Guldfot\" (Hasse piede d'oro).\nCharlton.\nLe sue prestazioni ai Mondiali del 1950, dove ne era il capitano, attirano le attenzioni del Charlton Athletic: arrivato in Inghilterra solo per studiare per conto della ditta per cui lavorava e vedere le partite, il manager Jimmy Seed lo convince a legarsi alla squadra il 6 gennaio 1951, diventando il secondo calciatore svedese a giocare nel campionato inglese, dopo Dan Ekner al Portsmouth nel 1949-1950. Qui gioc\u00f2 da dilettante per non perderne lo status come tennista (era campione nazionale studentesco): con i suoi gol) contribu\u00ec a migliorare la posizione in classifica della squadra, dalla zona retrocessione a una momentanea salvezza, riuscendo a segnare una tripletta all'Highbury contro l'Arsenal (la prima volta in circa vent'anni che la squadra subiva 5 gol in casa e la prima tripletta subita in assoluto in un derby di Londra) e gol contro il Liverpool e il Chelsea. Nella primavera del 1951 torna brevemente al Djurg\u00e5rdens IF.\nAtalanta.\nDopo la parentesi nel campionato inglese approda al calcio italiano con l'Atalanta nel 1951-1952; in crisi di risultati viene ingaggiato il 26 ottobre 1951 dopo che l'allenatore Ceresoli aveva richiesto rinforzi in attacco, ricevendo per quei tempi la notevole somma come premio d'ingaggio di 18.000 sterline. Debutta cos\u00ec il 28 ottobre 1951, in Atalanta-Como 1-0 (gara in cui realizza il suo primo gol in Italia), aiutando la squadra a lasciare la terzultima posizione in classifica: a fine stagione i bergamaschi arriveranno al dodicesimo posto in classifica e lui al quarto posto nella classifica dei cannonieri, segnando tra l'altro contro il Napoli il 27 gennaio 1952 in Atalanta-Napoli 2-4 e l'11 maggio 1952 in -Atalanta 4-4.\nNapoli.\nL'esordio corredato con 22 reti, seppur segnato da un'iniziale carenza di forma, gli consente di passare al Napoli che, nel tentativo di allestire una squadra da scudetto - acquista anche Vitali e l'anno successivo Bugatti - e di cementare il consenso elettorale per Achille Lauro (proprietario della squadra ed all'epoca anche sindaco della citt\u00e0), lo ingaggia per l'allora ingente cifra di centocinque milioni di lire: a causa di questa somma pagata dal Napoli nel 1952, i tifosi napoletani lo ribattezzarono \"'o Banco 'e Napule\" (il Banco di Napoli), quasi a sottolineare che da solo valeva quanto l'intero capitale dell'istituto di credito cittadino. A tal proposito \u00e8 nota l'esclamazione \u00abGes\u00f9, \u00e8 caduto il Banco di Napoli\u00bb di un tifoso partenopeo allorch\u00e9, all'esordio in maglia azzurra, Jeppson ruzzola a terra per il brutale intervento di un avversario.\nA Napoli, dove diventa subito uno degli idoli dei tifosi, Jeppson resta fino al 1956 realizzando 52 reti che lo piazzano al 2011 tra i migliori quindici cannonieri della squadra in Serie A e duettando con attaccanti del calibro di Amedeo Amadei e Lu\u00eds Vin\u00edcio; qui emerse la sua capacit\u00e0 nel siglare gol ritenuti difficili e, allo stesso tempo, fallire le occasioni considerate pi\u00f9 semplici davanti al portiere, caratteristica nota gi\u00e0 all'epoca in cui giocava in Svezia, come ricordava il suo connazionale Lennart Skoglund ai giornalisti italiani definendolo fenomenale nel segnare come nello sbagliare gol.\nQuesta sua alternanza di rendimento, accostata al suo valore in lire, port\u00f2 alla creazione dell'esortazione tipicamente partenopea \u00abMannaggia Jeppson!\u00bb o anche \u00abUanema 'e Jeppson!\u00bb (negli anni settanta i tifosi partenopei ritrovarono la stessa caratteristica in Giorgio Braglia); la squadra infatti, malgrado le premesse riusc\u00ec ad essere competitiva solo il primo anno, quando nella stagione 1952-1953 arriv\u00f2 quarta mentre negli anni successivi la posizione in classifica peggior\u00f2, quinta nel 1953-1954 (Jeppson realizzer\u00e0 4 goal contro la sua ex squadra in un Napoli-Atalanta 6-3), sesta nel 1954-1955 e quattordicesima all'ultima stagione, quella del 1955-1956. A peggiorare la situazione contribu\u00ec un difficile rapporto con il presidente Lauro e la sua voglia di trasferirsi in squadre come Juventus ed Inter.\nTorino.\nLa carriera di Jeppson si conclude nel 1957 dopo un campionato con la maglia del , nel quale conquista l'affetto dei tifosi granata con una doppietta nel Derby della Mole del 17 marzo 1957 vinto 4-1. La maglia granata, con cui alla fine della stagione arriv\u00f2 settimo in campionato, fu l'ultima della sua carriera, avendo gi\u00e0 deciso da tempo di ritirarsi alla fine di quella stagione per non mostrare un decadimento della sua tenuta atletica; si tolse comunque la soddisfazione di segnare, il 19 maggio 1957, un gol al che poche settimane dopo, a termine campionato, avrebbe vinto lo scudetto.\nNazionale.\nFece inoltre parte, per un breve periodo, della Nazionale svedese con cui assomm\u00f2 12 apparizioni e 9 gol. Convocato per i Mondiali 1950, mise a referto una doppietta nel 3-2 contro l'Italia.\nTennis.\nIl tennis fu la sua seconda passione, che lo port\u00f2 a diventare una promessa del tennis svedese ed a conoscere la famiglia di Bj\u00f6rn Borg. Ha avuto anche un chiacchieratissimo flirt con la tennista italiana Silvana Lazzarino; frequent\u00f2 poi importanti circoli del tennis e vi conobbe la futura moglie; addirittura, nel 1953, il presidente del Tennis Club Napoli Tommaso Leonetti, dopo essersi assicurato la partecipazione di Budge Patty (che avrebbe vinto il torneo sconfiggendo Skoneky in semifinale e Tut Bartzen in finale) al torneo organizzato dal circolo, chiese ad Achille Lauro la possibilit\u00e0 d'iscrivere Jeppson; la richiesta fu esaudita dopo l'assicurazione che tale partecipazione passasse inosservata e che il giocatore cambiasse nome e sotto lo pseudonimo di Verde, ideato dal giudice arbitro Michele Avitabile, il 9 aprile 1953 gareggi\u00f2 contro Horst Hermann, secondo miglior giocatore di Germania e giocatore di Coppa Davis, sotto gli occhi dell'allora giornalista del Mattino Gino Palumbo, in seguito direttore della Gazzetta dello Sport. Malgrado i pronostici contrari Jeppson batt\u00e9 Hermann, 6-3 6-4, perdendo solo per mano di Rolando Del Bello al secondo turno 6-1 6-3, nell'incontro disputato nella stessa giornata.\nDopo il ritiro.\nLasciata l'attivit\u00e0 sportiva resta nella penisola dedicandosi ad attivit\u00e0 manageriali e alla passione per il tennis; tuttavia \u00e8 rimasto legato all'Italia (dove ha lavorato tra l'altro come responsabile al commercio per il consolato svedese e sposato una cittadina italiana) ed alla squadra partenopea: il 27 aprile 2008, in occasione della sua prima visita allo Stadio San Paolo, inaugurato pochi anni dopo la sua cessione, gli fu regalata la maglia ufficiale della squadra campana con il suo nome ed il numero 9 da lui portato quand'era in attivit\u00e0."}
{"id": "216166", "revid": "37401", "url": "https://it.wikipedia.org/wiki?curid=216166", "title": "Complemento indiretto", "text": ""}
{"id": "216186", "revid": "712828", "url": "https://it.wikipedia.org/wiki?curid=216186", "title": "Prima Era", "text": ""}
{"id": "216187", "revid": "10137", "url": "https://it.wikipedia.org/wiki?curid=216187", "title": "Il\u00f9vatar", "text": ""}
{"id": "216188", "revid": "1522738", "url": "https://it.wikipedia.org/wiki?curid=216188", "title": "Online e offline", "text": "In informatica, l'anglicismo online (anche \"on-line\", \"on line\") \u00e8 usato quale sinonimo della locuzione in linea; \u00e8 normalmente contrapposto a offline (o \"off-line\"; 'non in linea', 'fuori linea').\nSignificato.\nL'aggettivo \"online\" ha sostanzialmente due accezioni differenti:\nPertanto, il primo aspetto interessa la fisicit\u00e0 di un collegamento con trasferimento di dati, il secondo, diversamente, si riferisce alla disponibilit\u00e0 dei contenuti su internet.\nNelle reti di calcolatori.\nSi usa l'espressione \"navigazione \"offline\"\" per indicare la visualizzazione di pagine web, senza essere connessi a nessuna rete.\nDurante l'installazione, la maggior parte dei \"browser\" crea nel disco rigido una cartella in cui vengono salvate le pagine visitate dall'utente nel corso delle sessioni di connessione a internet. \nL'utente pu\u00f2 indicare la dimensione massima di questa memoria (detta \"cache\"), nonch\u00e9 specificare se \u2013 e ogni quanti giorni \u2013 debba essere cancellata.\nAppositi \"plug-in\", leggeri e gratuiti, permettono di navigare fuori linea con un determinato \"browser\". Installato il \"plug-in\", le pagine sono accessibili sia digitando l'indirizzo relativo nell'apposita barra degli indirizzi sia aprendo su altri siti collegamenti ad esse associati.\nEsempi di queste estensioni sono:\nNel \"browser\" Opera \u00e8 possibile salvare le pagine come \"archivio web\" per conservare i contenuti (immagini e testo) inalterati, evitando che siano salvati in una molteplicit\u00e0 di cartelle. Analoga operazione \u00e8 possibile in Internet Explorer, salvando i dati in formato *mht. \nPer consultare un intero sito esistono appositi programmi di \"download\" che scaricano una pagina web e tutti i collegamenti in essa contenuti, fino a un livello impostato dall'utente. Questi programmi talora si integrano, e sono richiamati, dai pi\u00f9 diffusi navigatori web."}
{"id": "216191", "revid": "1874821", "url": "https://it.wikipedia.org/wiki?curid=216191", "title": "Windows Messenger", "text": "Windows Messenger \u00e8 stato un client proprietario di instant messaging incluso in Windows XP, sistema operativo della Microsoft commercializzato dal 25 ottobre 2001 al 30 giugno 2008.\nDisponibile inizialmente solo per Windows XP, dalla versione 5.0 distribuita nel 2004 Windows Messenger \u00e8 stato reso disponibile gratuitamente anche per Windows 2000 e Windows Server 2003 disponibile anche per Windows Vista.\nWindows Messenger deriva da MSN Messenger (rinominato in seguito Windows Live Messenger) di cui rappresenta una versione semplificata.\nIl 6 novembre 2012 Microsoft rende noto che Windows Live Messenger, dopo oltre dodici anni di sviluppo, sar\u00e0 abbandonato e l'applicazione verr\u00e0 progressivamente ritirata, ad eccezione del mercato cinese, in favore del software Skype, gi\u00e0 di propriet\u00e0 dell'azienda Microsoft dal 2011.\nDal 1\u00ba novembre 2014 Windows Live Messenger \u00e8 stato dismesso in tutto il mondo, Cina compresa, e completamente sostituito da Skype. Con la sua dismissione viene considerato terminato anche Windows Messenger.\nDescrizione.\nCollegandosi alla rete Internet, \u00e8 possibile conversare via testo o audio con un altro contatto dall'altra parte del mondo oppure a pochi metri da casa propria.\nTuttavia, era prevista la funzione di aggiungere un contatto tramite nome e cognome.\nTale funzione \u00e8 stata in seguito abolita.\nLe emoticon sono quelle di base, e non c'\u00e8 la possibilit\u00e0 di aggiungere emoticon personalizzate.\nLe emoticon poi sono totalmente prive di animazione (come le emoticon dell'occhiolino oppure quella del pianto).\nIl passaggio da Windows Messenger a MSN Messenger.\nWindows Messenger arriv\u00f2 alla versione 5.1.0701, quando MSN cre\u00f2 un software molto simile a quello di Windows Messenger, ma molto pi\u00f9 avanzato nella grafica e nei colori.\nL'unica differenza \u00e8 che MSN Messenger si scaricava a parte dai siti Microsoft, e non si aggiornava automaticamente con Windows XP\nWindows Messenger oggi.\nOggi Windows Messenger non viene aggiornato pi\u00f9 dalla Microsoft, \u00e8 totalmente in disuso.\nGrazie ad un server, si pu\u00f2 utilizzarlo ancora, per chi volesse provarlo https://escargot.log1p.xyz/, ma \u00e8 in fase di progettazione.\nPoich\u00e9 il programma \u00e8 collegato anche ad Outlook Express, quando si apre quest'ultimo appare la schermata di Windows Messenger e ci\u00f2 ha suscitato molte critiche e si sono trovate soluzioni per disinstallare il programma.\n\u00c8 possibile disinstallare Windows Messenger tramite dei sistemi che si trovano in rete.\nTuttavia, la disinstallazione di Windows Messenger causa il non funzionamento di alcune attivit\u00e0 di Windows Live Messenger come l\"'Assistenza Remota\", la \"Lavagna\" e la \"Condivisione Applicazioni\" poich\u00e9 alcune librerie di Windows Messenger sono utilizzato anche da Windows Live Messenger.\n\u00c8 consigliabile quindi, portare il programma all'ultima versione 5.1.0715 e poi impostarlo in modo che non interferisca con Outlook Express oppure non consente l'avvio automatico.\nCronologia delle versioni.\nWindows Messenger 4.x\nWindows Messenger 5.x\nDalla versione 5.0 Windows Messenger \u00e8 anche disponibile per Windows 2000 e Windows Server 2003."}
{"id": "216197", "revid": "466539", "url": "https://it.wikipedia.org/wiki?curid=216197", "title": "Futbol'nyj Klub Dynamo Ky\u00efv", "text": "Il Futbol'nyj Klub Dynamo Ky\u00efv (ucr. \u0424\u0443\u0442\u0431\u043e\u043b\u044c\u043d\u0438\u0439 \u043a\u043b\u0443\u0431 \u0414\u0438\u043d\u0430\u043c\u043e \u041a\u0438\u0457\u0432, rus. \u0424\u0443\u0442\u0431\u043e\u0301\u043b\u044c\u043d\u044b\u0439 \u043a\u043b\u0443\u0431 \u0414\u0438\u043d\u0430\u0301\u043c\u043e \u041a\u0438\u0301\u0435\u0432, \"Futbol'nyj Klub Dinamo Kiev\"), nota in italiano come Dinamo Kiev, \u00e8 una societ\u00e0 calcistica ucraina di Kiev. Milita nella massima divisione del campionato ucraino dalla fondazione di quest'ultimo e disputa le partite interne nello Stadio Olimpico di Kiev (70.050 posti).\nFondata nel 1927 come squadra della locale polizia sovietica di Kiev, la Dinamo \u00e8 la squadra pi\u00f9 titolata dell'ex URSS. Dopo lo scioglimento di tale Paese nel 1991 e l'indipendenza dell'Ucraina, ha dominato il campionato nazionale nel suo primo decennio di vita. Dal 1936 ha sempre militato nella massima serie, prima del campionato sovietico, risultando l'unico club in grado di contrastare l'egemonia delle squadre moscovite, e poi di quello ucraino. Nel 1965 divenne il primo club sovietico a partecipare ad una coppa europea.\nNel suo palmar\u00e8s figurano tredici campionati sovietici, sedici campionati ucraini, nove Coppe sovietiche, tre Supercoppe sovietiche, tredici Coppe d'Ucraina e 9 Supercoppe d'Ucraina. In ambito internazionale si \u00e8 aggiudicata due Coppe delle Coppe, una Supercoppa europea e quattro Coppe della CSI.\nStoria.\nOrigini.\nLa Dinamo Kiev fu fondata nel 1927 dall'NKVD, il ministero dell'interno sovietico, allo scopo di istituire anche in Ucraina, sulla scia di quanto gi\u00e0 fatto in Russia e in Georgia dove, per esempio, esistevano gi\u00e0 rispettivamente la e la , squadre dei reparti di Polizia, cui il termine \"Dinamo\" faceva riferimento. I giocatori non erano professionisti, ma dipendenti del ministero, cui il club era subordinato.\nNei suoi primi anni di vita il club era considerato la seconda forza tra quelli della capitale ucraina, dovendo cedere questo titolo al pi\u00f9 quotato Lokomotiv Kiev. Contemporaneamente la capitale calcistica (ed anche politica) del paese era Charkiv, che rappresentava l'Ucraina nei nascituri tornei dell'URSS, dato che non era ancora nato un vero e proprio campionato sovietico.\nL'esordio nel campionato sovietico.\nLentamente la Dinamo Kiev inizi\u00f2 ad affermarsi come uno dei migliori club ucraini e, complice lo spostamento della capitale Ucraina da Charkiv a Kiev, fu scelta come rappresentante dell'Ucraina nel primo campionato sovietico di calcio nella primavera del 1936. Il primo campionato vide la Dinamo classificarsi al secondo posto e, nella seconda edizione dello stesso anno, al sesto; nel 1937 si classific\u00f2 al terzo, mentre nel 1938 al quarto.\n. Numerosi giocatori della Dinamo rappresentavano quanto di meglio l'Unione Sovietica potesse offrire e, allenati dal leggendario allenatore Mikhail Tovarovskiy contavano su giocatori quali Nikolai Trusevich, Anton Idzkovskiy, Mikhail Sviridovskiy, V. Shilovskiy, K. Schegodskiy, K. Piontkovskiy, V. Prokofiev, M. Volin, I. Lifshits, Nikolay Makhinya.\nLa gara contro i tedeschi.\nDurante la seconda guerra mondiale molti giocatori della Dinamo non riuscirono a mettersi in salvo dagli occupanti tedeschi e vennero impiegati come prigionieri di guerra nel locale panificio; venuti a conoscenza della presenza di questi calciatori i tedeschi decisero di mostrare la loro superiorit\u00e0 formando una selezione mista di tedeschi e ungheresi, sfidando una selezione formata da otto giocatori della Dinamo: Nikolaj Trusevi\u010d, Mikhail Sviridovskiy, Nikolai Korotkikh, Aleksey Klimenko, Fedor Tyutchev, Mikhail Putistin, Ivan Kuzmenko, Makar Hon\u010darenko e tre giocatori della , anch'essi rimasti a Kiev: Vladimir Balakin, Vasilij Sucharev, e Michail Mel'nik.\nLa selezione ucraina dapprima affront\u00f2 la partita sapendo che doveva assolutamente perdere, ma entrata nello stadio e vedendosi accolta da numerosissimi tifosi ucraini, i giocatori decisero di giocare seriamente per far vedere al proprio popolo uno spiraglio di luce in quel buio periodo. Gli ucraini travolsero i nazisti battendoli per 5 a 1. Allora i nazisti programmarono una nuova partita un mese dopo, conosciuta come partita della morte, con l'obbligo agli ucraini di perdere. Lo Start FC (la squadra ucraina) domina e vince 5-3. Ma quello che umili\u00f2 di pi\u00f9 i tedeschi fu la \"sesta rete\". Quella non segnata. Klimenko, come Maradona contro l'Inghilterra, salt\u00f2 come birilli mezza squadra avversaria, portiere compreso, ed invece di depositare la palla in rete, si ferm\u00f2 sulla linea di porta, si gir\u00f2 su se stesso e calci\u00f2 il pallone verso il centro del campo. La rappresaglia arriv\u00f2 poco dopo. A farne le spese furono diversi giocatori, alcuni torturati ed uccisi, alcuni fucilati e gettati dal burrone di Babij Jar e altri deportati nei lager.\nLa rinascita e il primo titolo.\nTra il 1937 e il 1948, pur giocando sia il campionato che la coppa nazionale, la Dinamo disput\u00f2 anche la Coppa statale della RSS Ucraina: in tale periodo vinse ben sei edizioni, divenendo la squadra pi\u00f9 titolata anche se con un numero limitato di partecipazioni.\nLa Dinamo venne distrutta ed occorrer\u00e0 molto tempo prima che torni ad occupare il ruolo che ricopriva nel calcio sovietico negli anni antecedenti la guerra. Difatti la Dinamo torn\u00f2 ai vertici solo nel 1952 finendo seconda in campionato e vincendo la Coppa dell'Unione Sovietica del 1954; i principali giocatori di quell'epoca erano Oleg Makarov, A. Lerman, B. Golubev, N. Golyakov, P. Tischenko, T. Popovich, A. Larionov, M. Mikhalina, Edward Yust, A. Koltsov, Alexander Zazroev, Mikhail Koman, Z. Sengetovskiy, V. Zhilin, P. Vinkovatov, V. Bogdanovich, V. Zhuravlev, V. Fomin, V Terentiev.\nNel 1955 Golubev, Fomin e Makarov vennero convocati nella nazionale sovietica e, unitamente ai giocatori sopracitati, costituirono l'ossatura per la squadra che vinse per la prima volta il campionato sovietico del 1961 portando per la prima volta il trofeo fuori da Mosca dove era rimasto sino ad allora; i giocatori fautori di questa vittoria epocale furono Valeri Lobanovski, Viktor Kanevskiy, Oleg Bazilevich, Andrei Biba, Valentin Troyanovskiy, Vladimir Anufrienko, Yuriy Voinov, Vassiliy Turyanchik, Joseph Sabo, Viktor Serebryannikov, V. Schegolkov, Anatoliy Suchkov e Nikolai Koltsov.\nDa Maslov a Lobanovs'kyj.\nLa fama della Dinamo venne ulteriormente rafforzata dall'arrivo del nuovo allenatore Viktor Maslov nel 1963. Nel 1964 la Dinamo vinse la sua seconda Coppa dell'Unione Sovietica e negli anni tra 1966 e il 1968 conquist\u00f2 tre titoli consecutivi.\nNel 1966 furono convocati dalla nazionale sovietica Leon\u012bds Ostrovskis, Yozhef Sabo, Valeriy Porkuyan e Viktor Serebryanikov per i Mondiali inglesi del 1966 in cui la nazionale arriv\u00f2 quarta, Anatoliy Byshovets, Volodymyr Muntyan, Evgeni Rudakov e Vladimir Levchenko per gli europei del 1968 in Italia (esperienza chiusa nuovamente al quarto posto), mentre Viktor Serebryanikov, Volodymyr Muntyan, Anatoliy Puzach, Anatoliy Byshovets, Vitaliy Khmelnytskyi parteciparono ai Mondiali messicani del 1970.\nNel 1971 la Dinamo vinse un altro campionato, mentre dal 1973 si affermavano i metodi del nuovo allenatore Valerij Lobanovs'kyj, metodologie basate su una preparazione fisica sconosciuta sino ad allora e sul concetto di squadra, al cospetto del quale tutte le individualit\u00e0 perdevano d'importanza. Saranno queste innovazioni a portare la Dinamo a realizzare l'accoppiata campionato-coppa nel 1974 (prima squadra dell'Unione Sovietica a riuscire nell'impresa). A quei tempi nelle sue file militavano Oleg Blochin, Leonid Buryak, Volodymyr Ony\u0161\u010denko, Vladimir Veremeev, Viktor Kolotov e dieci undicesimi dei titolari lo erano anche della nazionale sovietica (allenata in quel periodo dallo stesso Lobanovski). Nel 1975 la Dinamo vince un altro campionato dell'URSS (il settimo), e la Coppa delle Coppe 1974-1975 battendo in finale gli ungheresi del Ferencvaros con un netto 3-0 (divenendo la prima squadra dell'Unione Sovietica a vincere un trofeo europeo), conquistandosi in tal modo il diritto di contendere al la Supercoppa europea del 1975, vinta poi per 1-0. In quello stesso anno Oleg Blochin vinse il Pallone d'oro 1975 come miglior giocatore europeo di quell'anno.\nLa Dinamo continu\u00f2 ad inserire giovani talenti su un telaio collaudato continuando a mietere successi in patria (vincendo i campionati del 1977, 1980, 1981 e la coppa del 1978, 1982) continuando a formare l'ossatura (8 giocatori su 11) della nazionale sovietica che partecip\u00f2 al Mondiale spagnolo del 1982.\nNel 1985 la Dinamo ritorna a vincere l'accoppiata campionato-coppa. L'anno seguente vinse il campionato e la Coppa delle Coppe 1985-1986 battendo per 3-0 in finale l'Atletico Madrid, nello stesso anno vinse il Pallone d'oro nuovamente un giocatore della Dinamo l'attaccante Igor Belanov. Perse 1-0 la Supercoppa europea del 1986 contro la Steaua Bucarest del giovane Gheorghe Hagi autore del goal decisivo. Negli anni seguenti il processo di democratizzazione dell'URSS consent\u00ec a molti giocatori di lasciare la Dinamo e andare a giocare all'estero venendo rimpiazzati da numerosi giovani talenti che consentirono alla Dinamo di vincere la coppa del URSS 1989-90 e il suo tredicesimo titolo nel 1990 mentre, dopo l'addio dell'allenatore Valeri Lobanovski, non riuscirono a ripetersi nel 1991, anno dell'ultimo campionato sovietico della storia.\nLa Dinamo chiuse quindi l'era del campionato sovietico come detentrice del record di scudetti vinti (13), come seconda per numero di coppe nazionali vinte (dietro lo ) e prima per supercoppe vinte.\nDominio nel neonato campionato ucraino.\nDopo la dissoluzione dell'Unione Sovietica e l'avvio del campionato ucraino, la Dinamo esord\u00ec nel nuovo torneo lasciando inaspettatamente il titolo del 1992 al . Dopo questo primo \"passo falso\", la squadra inanell\u00f2 una striscia di 9 titoli vinti consecutivamente (di cui gli ultimi 5 vinti sotto la guida del tecnico Valeri Lobanovski, vincitore anche di tre coppe d'Ucraina) fino all'edizione 2001-2002, quando si affacci\u00f2 alla ribalta nazionale lo , ancora oggi l'unica squadra capace di contrastare la Dinamo per il predominio calcistico dell'Ucraina.\nGi\u00e0 nell'estate del 1993, per\u00f2, il club attravers\u00f2 una prima fase di crisi: il presidente Viktor Bezverkhy avvi\u00f2 le procedure per la liquidazione del club. Il 19 luglio 1993, in un'assemblea straordinaria di dirigenti e calciatori del club, il presidente fu destituito e fu fondato il \"Football Club Dinamo (Kiev)\". Come presidente della neonata societ\u00e0 fu eletto Hryhoriy Surkis. Il comune di Kiev, che insieme al centro Slavutych e alla inglese Newport Management aveva partecipato come socio alla fondazione del club, concesse al club due centri di allenamento e lo Stadio Dinamo.\nDagli anni '90 club partecip\u00f2 a varie edizioni della UEFA Champions League e in ambito nazionale vinse 9 titoli di fila, rivaleggiando solo con lo \u0160achtar, squadra che si classific\u00f2 per varie stagioni seconda prima di interrompere il dominio della Dinamo vincendo il primo campionato nel 2001-2002. Facevano parte di quella squadra elementi di talento quali Andrij \u0160ev\u010denko, Serhij Rebrov, Andrij Husin e Oleh Lu\u017enyj.\nParticolarmente fruttuose furono le campagne europee del biennio 1997-1999. Nella Champions League 1997-1998 la Dinamo vinse il proprio girone mettendosi alle spalle , e , riuscendo anche nell'impresa di vincere per 3-0 al Camp Nou. Ai quarti di finale fu poi eliminata dalla di Marcello Lippi, poi finalista. Nella Champions League 1998-1999 la squadra di Kiev fece di meglio, raggiungendo la semifinale, dove fu eliminata dal .\nAnni duemila.\nNel 2007, in occasione degli 80 anni del club, l'emblema della squadra fu impreziosito da due stelle, ciascuna delle quali indica la vittoria di 10 campionati sovietici e di 10 campionati ucraini.\nNel dicembre 2007 il club nomin\u00f2 il primo allenatore non ucraino della propria storia, il russo Jurij S\u00ebmin, che nel 2007-2008 fall\u00ec la conquista del campionato e della Coppa d'Ucraina . Nella Coppa UEFA 2008-2009 ottenne la migliore prestazione nelle coppe europee dal 1999: elimin\u00f2 e e approd\u00f2 in semifinale, dove fu eliminata nel derby ucraino dallo \u0160achtar, poi vincitore del trofeo. In quella stagione la Dinamo si rifece in campionato, conquistando il suo 13\u00ba titolo.\nNel 2010-2011, una stagione segnata dalla vittoria da record (9-0) in campionato contro l', concluse seconda, piazzamento ripetuto nella stagione seguente, l'ultima di \u0160ev\u010denko.\nNel 2011-2012 la Dinamo concluse al secondo posto in campionato e fu eliminata dal nel turno preliminare di Champions League. Retrocessa in Europa League, elimin\u00f2 il e si qualific\u00f2 per la fase a gironi del torneo, dove si piazz\u00f2 terza nel proprio raggruppamento.\nNell'aprile 2013 fu condannata a disputare due partite interne nelle coppe europee a porte chiuse a causa di episodi di razzismo di cui si resero responsabili suoi sostenitori. Eliminando e approd\u00f2 alla fase a gironi della Champions League, dove giunse terza qualificandosi per l'Europa League, da cui fu estromessa dal . In campionato giunse terza e in Coppa d'Ucraina fu eliminata gi\u00e0 nei sedicesimi di finale, a conclusione di un'annata amara.\nNel 2013-2014 non and\u00f2 meglio: il club si piazz\u00f2 quarto in campionato (peggior piazzamento dopo la dissoluzione dell'URSS) e fu eliminata ai sedicesimi di Europa League dal Valencia. Oleh Blochin fu esonerato e sostituito con Serhij Rebrov, con cui la squadra vinse per la prima volta dopo 11 anni la Coppa d'Ucraina.\nLa svolta arriv\u00f2 nella stagione 2014-2015, quando la Dinamo si rinforz\u00f2 con l'ingaggio di Aleksandar Dragovi\u0107, Jeremain Lens, \u0141ukasz Teodorczyk e Vitorino Antunes. Guidata da Rebrov, vinse il titolo nazionale senza subire sconfitte e anche la Coppa d'Ucraina. Nella stessa annata super\u00f2 il girone di Europa League ed elimin\u00f2 il ai sedicesimi di finale e l' agli ottavi, prima di cadere ai quarti contro la .\nNella stagione 2015-2016 la Dinamo, puntellata dall'arrivo del talentuoso Derlis Gonz\u00e1lez, torn\u00f2 a disputare la Champions League, dove si piazz\u00f2 seconda nel suo girone dietro il e davanti al grazie alla vittoria per 2-0 in Portogallo. Agli ottavi di finale, dove approd\u00f2 per la prima volta dal 1999, fu eliminata dal . In ambito nazionale arriv\u00f2 il secondo \"double\" di fila.\nNell'estate del 2016 calciatori quali Miguel Veloso, Dieumerci Mbokani, Radosav Petrovi\u0107 e \u0141ukasz Teodorczyk lasciarono il club. La stagione 2016-2017 si rivel\u00f2 molto deludente: in campionato la squadra della capitale si piazz\u00f2 seconda a 17 punti dallo \u0160achtar capolista e in Champions League ultima nel proprio girone, malgrado una storica vittoria per 6-0 contro il a Kiev. Nel gennaio 2017 arrivarono alla Dinamo i difensori Aleksandar Panti\u0107 e Tam\u00e1s K\u00e1d\u00e1r, che si aggiunsero agli emergenti Viktor Cyhankov e Artem Bjesjedin. In Coppa d'Ucraina la Dinamo fu sconfitta in finale dallo \u0160achtar per 1-0.\nNel giugno 2017 la panchina fu affidata a Aljaksandr Chackevi\u010d, ex calciatore della Dinamo, sotto la cui guida inizi\u00f2 la stagione perdendo la Supercoppa d'Ucraina contro lo \u0160achtar. La squadra ingaggi\u00f2 Oleg Gusev e Josip Pivari\u0107, mentre cedette, tra gli altri, il capitano Andrij Jarmolenko al . Retrocessa in Europa League dopo l'eliminazione al terzo turno di Champions League contro lo , super\u00f2 il ed ebbe accesso alla fase a gironi, dove vinse il gruppo con , e Young Boys. Ai sedicesimi di finale ebbe la meglio sull', ma agli ottavi fu eliminata dalla . Dopo aver lottato per il titolo nazionale, si piazz\u00f2 seconda, avendo perso 6 punti nelle ultime due giornate.\nLa stagione seguente inizi\u00f2 con la vittoria contro lo nel terzo turno di Champions League, cui segu\u00ec l'eliminazione nel play-off per mano dell'. Retrocessa in Europa League, la squadra vinse il girone con , e ed ebbe accesso ai sedicesimi di finale contro l'. Eliminati i greci, gli ucraini furono estromessi dalla competizione agli ottavi di finale dal . In campionato si conferm\u00f2 seconda forza, a 7 punti dalla vetta della classifica.\nLa stagione 2020-2021 vede la squadra allenata da Mircea Lucescu tornare alla vittoria del campionato con tre giornate di anticipo.\nColori e simboli.\nColori.\nI colori della maglia della Dinamo Kiev sono il bianco, che \u00e8 il principale, e il blu, che \u00e8 il colore delle sottili linee orizzontali. Anche i pantaloncini e i calzettoni sono tendenzialmente bianchi, con degli inserti blu.\nSimboli ufficiali.\nStemma.\nIl simbolo della Dinamo Kiev \u00e8 composto da un rombo blu con all'interno una \"D\" bianca, e sotto la parola \"Kiev\" scritta in caratteri cirillici; questo \u00e8 sormontato da due stelle gialle.\nStrutture.\nStadio.\nIl terreno di gioco della Dinamo Kiev \u00e8 lo Stadio Dynamo Lobanovs'kyj, che si trova a Kiev ed \u00e8 situato sulla sponda del fiume Dnepr. Costruito nel 1934 pu\u00f2 ospitare oggi 16.873 spettatori, ed \u00e8 stato pi\u00f9 volte ristrutturato; nel 2002 \u00e8 stato intitolato al leggendario Valerij Lobanovs'kyj, da poco scomparso.\nA causa per\u00f2 della sua ridotta capienza, nelle competizioni europee il club disputa le gare interne nello Stadio Olimpico, che si trova sempre in citt\u00e0 e che pu\u00f2 contenere 70.050 spettatori.\nCostruito nel 1923, nella sua storia ha ospitato anche alcune gare di calcio nei Giochi della XXII Olimpiade ed \u00e8 stato anche utilizzato in cinque incontri del che si \u00e8 disputato in Polonia e Ucraina, tra cui la finale, che \u00e8 stata vinta 4-0 dalla sull'. Il 26 maggio 2018 si \u00e8 disputata qui la finale della UEFA Champions League 2017-2018, al termine della quale il sconfitto per 3-1 il .\nGioca qui anche la nazionale ucraina e, a causa della guerra del Donbass, pure lo .\nStatistiche e record.\nPartecipazione ai campionati e ai tornei internazionali.\nCampionati nazionali.\nLa Dinamo Kiev ha sempre partecipato alla massima divisione del campionato sovietico e di quello ucraino, essendo in entrambi i casi il club pi\u00f9 titolato.\nDalla nascita alla stagione 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nFino alla caduta del Muro di Berlino la Dinamo Kiev \u00e8 stata una delle pochissime squadre appartenenti ai Paesi del Patto di Varsavia a vincere un trofeo internazionale, portandone a casa ben tre: ha conquistato infatti la Coppa delle Coppe 1974-1975 battendo nella finale di Basilea il , mentre poco dopo ha sconfitto il , sollevando cos\u00ec la Supercoppa UEFA. Ha poi vinto anche la Coppa delle Coppe 1985-1986 in seguito alla vittoria nella finale di Lione sull', ma \u00e8 poi stato battuto dalla nella Supercoppa UEFA. Notevole \u00e8 anche il raggiungimento di tre semifinali di Coppa dei Campioni/Champions League, nel 1976-1977, nel 1986-1987 e nel 1998-1999; lo stesso traguardo \u00e8 stato tagliato anche nella Coppa UEFA 2008-2009, dove \u00e8 stata tra l'altro sconfitta dai connazionali dello , mentre poco prima aveva avuto la meglio sul . In tempi recenti il club \u00e8 una presenza costante in Champions League, almeno nei preliminari, riuscendo per\u00f2 ad accedere alla fase ad eliminazione diretta per l'ultima volta nell'edizione 2015-2016, quando \u00e8 stato eliminato negli ottavi dal .\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Oleksandr \u0160ovkovs'kyj a quota 143, mentre il miglior marcatore \u00e8 Serhij Rebrov con 31 gol.\nRecord di gol e di presenze di tutti i tempi con la maglia del club.\nGol.\nAggiornato al 19 maggio 2018.\nPresenze.\nAggiornato al 19 maggio 2018.\nStatistiche di squadra.\nA livello internazionale la miglior vittoria \u00e8 per 8-0, ottenuta contro il nel primo turno preliminare della UEFA Champions League 1998-1999, mentre la peggior sconfitta \u00e8 per 5-0, subito in due occasioni: contro la nella fase a gruppi della UEFA Champions League 2002-2003 e contro il nella fase a gruppi della Coppa dei Campioni 1991-1992.\nOrganico.\nRosa 2021-2022.\nAggiornata al 1\u00ba settembre 2021."}
{"id": "216198", "revid": "8897", "url": "https://it.wikipedia.org/wiki?curid=216198", "title": "E-Democracy", "text": ""}
{"id": "216199", "revid": "122484238", "url": "https://it.wikipedia.org/wiki?curid=216199", "title": "Simbolo di Kronecker", "text": " \nIn teoria dei numeri, il simbolo di Kronecker, scritto come formula_1 o formula_2, \u00e8 una generalizzazione del simbolo di Jacobi a tutti i numeri interi formula_3 \u00c8 stato introdotto da Leopold Kronecker nel 1885.\nDefinizione.\nSia formula_4 un numero intero diverso da zero, con scomposizione in fattori primi\ndove formula_6 \u00e8 un'unit\u00e0 (cio\u00e8 formula_7), e i formula_8 sono numeri primi. Sia formula_9 un numero intero. Il simbolo di Kronecker formula_10 \u00e8 definito da\nPer formula_8 dispari, il numero formula_13 \u00e8 semplicemente il classico simbolo di Legendre. Quindi manca solo da definire il caso formula_14 Definiamo formula_15 come\nPoich\u00e9 estende il simbolo di Jacobi, la quantit\u00e0 formula_17 \u00e8 semplicemente formula_18 quando formula_19. Quando formula_20, si definisce come\nInfine, poniamo\nQueste estensioni sono sufficienti per definire il simbolo di Kronecker per tutti i valori interi di formula_9 e formula_3\nAlcuni autori definiscono il simbolo di Kronecker solo per insiemi pi\u00f9 limitati di valori. Per esempio, formula_25 e formula_26\nTabella dei valori.\nLa seguente \u00e8 una tabella dei valori del simbolo di Kronecker formula_27 per formula_28\nPropriet\u00e0.\nIl simbolo di Kronecker condivide molte propriet\u00e0 del simbolo di Jacobi, con alcune restrizioni:\nD'altra parte, il simbolo di Kronecker non ha lo stesso legame con i residui quadratici del simbolo di Jacobi. In particolare, i valori del simbolo di Kronecker formula_48 per formula_4 pari sono indipendenti dal fatto che formula_9 sia un residuo quadratico o meno modulo formula_3\nReciprocit\u00e0 quadratica.\nIl simbolo di Kronecker soddisfa anche le seguenti versioni della legge di reciprocit\u00e0 quadratica.\nPer qualsiasi numero intero diverso da zero formula_52 sia formula_53 la sua \"parte dispari\", cio\u00e8: formula_54 dove formula_53 \u00e8 dispari (per formula_56, si pone formula_57). Quindi la seguente \"versione simmetrica\" della reciprocit\u00e0 quadratica vale per ogni coppia di numeri interi formula_37 tali che formula_59\ndove il segno formula_61 \u00e8 formula_62 se formula_63 o se formula_64 ed \u00e8 formula_65 se formula_66 e formula_43\nEsiste anche una \"versione non simmetrica\" equivalente della reciprocit\u00e0 quadratica che vale per ogni coppia di interi formula_37 coprimi:\nPer qualsiasi numero intero formula_4 sia formula_71 Allora si ha un'altra versione non simmetrica equivalente che afferma che\nper ogni coppia di numeri interi formula_37 (non necessariamente coprimi).\nAnche le \"leggi supplementari\" si generalizzano al simbolo di Kronecker. Queste leggi derivano facilmente da ogni versione della legge di reciprocit\u00e0 quadratica indicata sopra (a differenza del simbolo di Legendre e Jacobi, dove sono necessarie sia la legge principale che le leggi supplementari per descrivere completamente la reciprocit\u00e0 quadratica).\nPer qualsiasi numero intero formula_4 si ha\ne per qualsiasi numero intero dispari formula_4 si ha\nLegame con i caratteri di Dirichlet.\nSe formula_78 e formula_79 la funzione formula_80 \u00e8 un carattere di Dirichlet reale di modulo formula_81 Al contrario, ogni carattere di Dirichlet reale pu\u00f2 essere scritto in questa forma con formula_82 (per formula_83 \u00e8 formula_84).\nIn particolare, i caratteri \"primitivi\" di Dirichlet reali formula_85 sono in corrispondenza biunivoca con i campi quadratici formula_86, dove formula_87 \u00e8 un intero privo di quadrati diverso da zero (possiamo includere il caso formula_88 per rappresentare il carattere principale, anche se non \u00e8 propriamente un campo quadratico). Il carattere formula_85 pu\u00f2 essere recuperato dal campo come il simbolo di Artin formula_90: cio\u00e8 per un numero primo positivo formula_91, il valore di formula_92 dipende dal comportamento dell'ideale formula_93 nell'anello degli interi formula_94:\nInoltre formula_96 \u00e8 uguale al simbolo di Kronecker formula_97 dove\n\u00e8 il discriminante di formula_99 Il conduttore di formula_85 \u00e8 formula_101\nAllo stesso modo, se formula_39, la funzione formula_103 \u00e8 un carattere di Dirichlet reale di modulo formula_104 Tuttavia, non tutti i caratteri reali possono essere rappresentati in questo modo, ad esempio non esiste nessun formula_4 per cui il carattere formula_106 pu\u00f2 essere scritto come formula_107 Per la legge di reciprocit\u00e0 quadratica, si ha che formula_108 Un carattere formula_109 pu\u00f2 essere rappresentato come formula_110 se e solo se la sua parte dispari formula_111 nel qual caso possiamo prendere formula_112"}
{"id": "216201", "revid": "1305772", "url": "https://it.wikipedia.org/wiki?curid=216201", "title": "Kronecker", "text": ""}
{"id": "216207", "revid": "122456249", "url": "https://it.wikipedia.org/wiki?curid=216207", "title": "Operatore autoaggiunto", "text": "In matematica, in particolare in algebra lineare, un operatore autoaggiunto \u00e8 un operatore lineare su uno spazio di Hilbert che \u00e8 uguale al suo aggiunto. In letteratura si usa talvolta chiamare operatore simmetrico un operatore definito in un sottospazio di uno spazio vettoriale, il cui aggiunto non \u00e8 in generale simmetrico, e operatore hermitiano un operatore densamente definito in tale spazio. Nel caso di uno spazio finito-dimensionale alcuni autori utilizzano inoltre il termine \"operatore simmetrico\" per denotare un operatore autoaggiunto nel caso reale.\nPer il teorema di Hellinger-Toeplitz un operatore simmetrico definito ovunque \u00e8 anche limitato, e se il suo aggiunto \u00e8 definito ovunque ed \u00e8 limitato allora l'operatore \u00e8 limitato. In particolare, se un operatore simmetrico limitato non \u00e8 definito su tutto lo spazio allora pu\u00f2 essere esteso in modo unico ad un operatore definito ovunque.\nLa matrice che rappresenta un operatore autoaggiunto \u00e8 una hermitiana, ed in dimensione finita il teorema spettrale asserisce che ogni operatore autoaggiunto di uno spazio vettoriale reale dotato di un prodotto scalare definito positivo ha una base ortonormale formata da autovettori. Equivalentemente, ogni matrice simmetrica reale \u00e8 simile ad una matrice diagonale tramite una matrice ortogonale i cui coefficienti sono reali.\nGli operatori autoaggiunti sono fondamentali in vari settori della matematica e della fisica, come ad esempio la geometria differenziale, l'analisi funzionale e la meccanica quantistica. \nDefinizione.\nSia formula_1 uno spazio vettoriale topologico e sia formula_2 un operatore lineare definito su un insieme formula_3 ed a valori nel duale topologico continuo formula_4 di formula_1.\nL'operatore formula_2 \u00e8 detto \"simmetrico\" se:\nper ogni coppia di elementi formula_8, formula_9 in formula_10. \nL'operatore formula_2 \u00e8 detto \"hermitiano\" se \u00e8 simmetrico e formula_10 \u00e8 denso in formula_1.\nUn operatore autoaggiunto \u00e8 un operatore hermitiano tale che, detto formula_14 l'operatore aggiunto di formula_2, si ha formula_16 ed in particolare formula_17. Si tratta di un operatore lineare chiuso.\nCaso finito-dimensionale.\nSia formula_18 uno spazio di Hilbert ed formula_2 un operatore limitato definito su tale insieme. Dato formula_20, si definisce il funzionale lineare:\ntale che:\nper ogni formula_23\nPer il teorema di rappresentazione di Riesz esiste un unico elemento formula_24 tale che:\ne si definisce un unico l'operatore formula_14, detto operatore aggiunto di formula_2, tale che:\nossia:\nSi definisce operatore autoaggiunto o \"hermitiano\" un operatore tale che formula_30, ovvero:\nSe si esprime un operatore autoaggiunto in termini della matrice che lo rappresenta, tale matrice \u00e8 uguale alla sua trasposta complessa coniugata. Questo implica in particolare che gli autovalori di tali operatori sono reali.\nOperatori non limitati.\nSia formula_32 uno spazio di Hilbert con prodotto hermitiano formula_33 e sia formula_2 un operatore lineare densamente definito su un dominio formula_10 in formula_32.\nNel caso di un operatore formula_2 non limitato \u00e8 necessario tenere conto dei domini. Il dominio dell'operatore aggiunto formula_14 di formula_2 \u00e8:\nPer ogni elemento formula_41 si ponga:\nUn operatore non limitato \u00e8 quindi detto autoaggiunto se:\nIn modo equivalente, formula_2 \u00e8 detto \"simmetrico\" se l'aggiunto formula_14 estende formula_2, ovvero se:\ne un operatore autoaggiunto \u00e8 un operatore simmetrico tale che:\nUn operatore simmetrico \u00e8 sempre chiudibile in quanto formula_49 \u00e8 denso in formula_32.\nIn particolare:\nDa questo segue che se formula_2 \u00e8 simmetrico e chiuso, esso \u00e8 anche autoaggiunto se e solo se formula_14 \u00e8 simmetrico.\nInoltre, un operatore simmetrico formula_2 \u00e8 autoaggiunto se e solo se \u00e8 chiuso e formula_63. In modo equivalente, l'operatore simmetrico formula_2 \u00e8 autoaggiunto se e solo se l'immagine di formula_65 \u00e8 l'intero spazio formula_32.\nAutoaggiunzione essenziale.\nUn operatore simmetrico formula_2 si dice \"essenzialmente autoaggiunto\" se la sua chiusura formula_68 \u00e8 autoaggiunta. In particolare, l'estensione autoaggiunta formula_68 di un operatore essenzialmente autoaggiunto formula_2 \u00e8 unica, e si ha formula_71. Inoltre, un operatore formula_2 simmetrico \u00e8 essenzialmente autoaggiunto se e solo se formula_63. In modo equivalente, formula_2 \u00e8 essenzialmente autoaggiunto se e solo se il rango di formula_65 \u00e8 denso in formula_32.\nLimitatezza relativa.\nUn operatore formula_2 si dice \"limitato relativamente\" all'operatore formula_78, o \"formula_78-limitato\", se:\nIl pi\u00f9 grande limite inferiore dell'insieme dei possibili valori che pu\u00f2 assumere formula_81 \u00e8 detto \"formula_78-limite\" di formula_2. Si dimostra che se formula_78 \u00e8 autoaggiunto e formula_2 \u00e8 simmetrico e formula_78-limitato con formula_78-limite minore di 1, allora l'operatore formula_88 \u00e8 autoaggiunto. Inoltre, se formula_78 \u00e8 essenzialmente autoaggiunto allora formula_88 \u00e8 essenzialmente autoaggiunto e si ha:\ndove formula_68 indica la chiusura di formula_2.\nPropriet\u00e0 degli operatori autoaggiunti limitati.\nSiano formula_94 operatori autoaggiunti, e formula_95 numeri reali. Dalla linearit\u00e0 del prodotto scalare si ottiene\ne quindi lo spazio degli operatori autoaggiunti \u00e8 uno spazio lineare sui reali.\nDalla relazione:\nsi ottiene che formula_98 \u00e8 un operatore autoaggiunto se e solo se formula_99 e formula_100 commutano.\nL'insieme degli autovalori di un operatore autoaggiunto giace sull'asse reale. Per vederlo, si consideri un autovettore formula_101 dell'operatore autoaggiunto formula_99 associato all'autovalore formula_103. Allora da:\nsegue che formula_105 o formula_106. Dato che la seconda possibilit\u00e0 \u00e8 esclusa in quanto formula_101 \u00e8 un autovettore, ne segue che formula_108 \u00e8 reale.\nSpettro.\nSe formula_2 \u00e8 autoaggiunto su uno spazio di Hilbert, si ha:\nUn operatore autoaggiunto formula_2 di una C*-algebra \u00e8 detto \"positivo\" se il suo spettro formula_111 contiene soltanto numeri non negativi reali. Inoltre \u00e8 positivo se e solo se esiste un elemento formula_78 dell'algebra tale che formula_116. Un operatore positivo in uno spazio di Hilbert (dunque sul campo complesso) \u00e8 autoaggiunto, ed in particolare normale. Questo non vale su uno spazio vettoriale reale.\nCalcolo funzionale continuo.\nSi dimostra che se formula_2 \u00e8 operatore autoaggiunto definito su formula_32, allora esiste un'unica mappa formula_119 definita sullo spazio delle funzioni di Borel su formula_112 ed a valori nello spazio degli operatori limitati su formula_32 che gode delle seguenti propriet\u00e0:\nGrazie alle propriet\u00e0 mostrate attraverso il calcolo funzionale continuo \u00e8 possibile associare ad un operatore autoaggiunto un'unica famiglia di proiezioni ortogonali, che costituiscono una misura a valori di proiettore. Tale famiglia di proiettori permette, grazie al teorema spettrale, di diagonalizzare un operatore autoaggiunto, come si mostra nel seguito.\nTeorema spettrale.\nDue operatori formula_2 e formula_78 definiti sugli insiemi formula_133 e formula_134 in uno spazio di Hilbert sono unitariamente equivalenti se, dato un operatore unitario formula_135, si verifica:\nSe formula_2 e formula_78 sono limitati la prima relazione non \u00e8 necessaria. Se inoltre formula_2 \u00e8 un operatore autoaggiunto, allora lo \u00e8 anche formula_78. \nSia formula_141 uno spazio di misura numerabilmente additivo e formula_142 una funzione misurabile a valori reali su formula_143. Un operatore formula_144 della forma:\nil cui dominio \u00e8 lo spazio delle funzioni formula_146 per le quali il membro di destra della precedente relazione \u00e8 in formula_147 \u00e8 un \"operatore di moltiplicazione\".\nIl teorema spettrale afferma che ogni operatore di moltiplicazione \u00e8 un operatore autoaggiunto (densamente definito), e ogni operatore autoaggiunto \u00e8 unitariamente equivalente a un operatore di moltiplicazione.\nNel caso finito dimensionale, sia formula_144 un endomorfismo su uno spazio vettoriale reale formula_149 di dimensione formula_150 sul quale \u00e8 definito un prodotto scalare definito positivo. Allora formula_144 \u00e8 autoaggiunto se e solo se esiste una base ortonormale di formula_149 fatta di autovettori per formula_144. L'endomorfismo formula_144 \u00e8 quindi diagonalizzabile. Una versione equivalente del teorema, enunciata con le matrici, afferma che ogni matrice simmetrica \u00e8 simile a una matrice diagonale tramite una matrice ortogonale.\nCome conseguenza del teorema, per ogni matrice simmetrica formula_155 esistono una matrice ortogonale formula_156 e una matrice diagonale formula_157 tali per cui:\nIn particolare, gli autovalori di una matrice simmetrica sono tutti reali.\nCaso infinito-dimensionale.\nIl caso infinito-dimensionale costituisce una generalizzazione del caso precedente. Nel caso di operatori limitati, il teorema spettrale afferma che un operatore limitato e autoaggiunto formula_2 definito su uno spazio di Hilbert formula_32 \u00e8 un operatore di moltiplicazione. \nIn modo equivalente, esiste una famiglia di misure formula_161 sullo spettro formula_162 di formula_2 ed esiste un operatore unitario:\ntali che:\ncon:\nUna tale scrittura di formula_2 \u00e8 detta \"rappresentazione spettrale\" dell'operatore.\nCome corollario, segue che esiste una misura formula_168 su uno spazio di misura formula_156 ed esiste un operatore unitario:\ntali che:\nper una qualche funzione misurabile limitata e a valori reali formula_172 su formula_156.\nNel caso in cui formula_2 \u00e8 un operatore non limitato e autoaggiunto su uno spazio di Hilbert separabile formula_32 con dominio formula_133, il teorema afferma che esistono uno spazio di misura formula_177, dove formula_168 \u00e8 una misura finita, un operatore unitario:\ne una funzione formula_180 misurabile quasi ovunque tali che:\nMolti operatori lineari importanti che si incontrano in analisi, come gli operatori differenziali, non sono limitati. In particolare, ogni operatore differenziale a coefficienti costanti \u00e8 unitariamente equivalente a un operatore di moltiplicazione, e l'operatore unitario che implementa questa equivalenza \u00e8 la trasformata di Fourier.\nCriterio di autoaggiuntezza.\nIl problema di determinare se un operatore \u00e8 autoaggiunto non \u00e8 di facile risoluzione, di seguito si riporta un teorema che caratterizza gli operatori autoaggiunti.\nEnunciato.\nSia formula_187 un operatore lineare simmetrico definito su formula_133 sottoinsieme denso dello spazio di Hilbert formula_32. Allora le seguenti affermazioni sono equivalenti:\nOltre a questo teorema, per dimostrare che un operatore \u00e8 autoaggiunto, si pu\u00f2 ricorrere al teorema di Kato-Rellich.\nDecomposizione spettrale.\nCome conseguenza del teorema spettrale, sia nel caso reale che nel caso complesso, il teorema di decomposizione spettrale afferma che gli autospazi di formula_144 sono ortogonali e in somma diretta:\nEquivalentemente, se formula_198 \u00e8 la proiezione ortogonale su formula_199, si ha:\nLa decomposizione spettrale \u00e8 un caso particolare della decomposizione di Schur. \u00c8 anche un caso particolare della decomposizione ai valori singolari.\nCaso infinito-dimensionale.\nSia formula_2 un operatore autoaggiunto limitato. Si pu\u00f2 definire una misura a valori di proiettore limitata:\ndefinita sullo spettro formula_111 di formula_2, in cui formula_205 \u00e8 la funzione indicatrice. Tale misura pu\u00f2 essere associata ad formula_2 nel seguente modo:\nper ogni funzione misurabile limitata formula_142, e in tal caso si ha:\nLa formula a sinistra \u00e8 detta \"diagonalizzazione\" di formula_2.\nSe da un lato \u00e8 possibile definire univocamente un operatore autoaggiunto (o, pi\u00f9 in generale, un operatore normale) formula_2 a partire da una misura a valori di proiettore, dall'altro se \u00e8 possibile diagonalizzare formula_2 tramite una misura a valori di proiettore limitata formula_213 allora formula_213 \u00e8 la misura a valori di proiettore associata univocamente ad formula_2. Ogni operatore limitato autoaggiunto formula_2 pu\u00f2 dunque essere messo in corrispondenza biunivoca con una misura a valori di proiettore limitata formula_213.\nOperatori non limitati.\nSi consideri un operatore autoaggiunto formula_2 non limitato. Attraverso la trasformata di Cayley formula_219 associata ad formula_2:\n\u00e8 possibile definire, a partire da formula_2, una misura a valori di proiettore formula_223 nel modo seguente:\nL'insieme formula_225 \u00e8 un boreliano contenuto nello spettro (reale) formula_111 di formula_2, e formula_228 \u00e8 il risultato ottenuto applicando la trasformata di Cayley su formula_229.\nSi dimostra che se la funzione identit\u00e0, definita su formula_111, \u00e8 di classe formula_147 rispetto alla misura formula_232, allora formula_223 definisce una misura a valori di proiettore su formula_111.\nIn particolare, \u00e8 possibile scrivere:\nAnche nel caso di formula_2 non limitato la corrispondenza tra formula_2 e una misura a valori di proiettore \u00e8 biunivoca."}
{"id": "216208", "revid": "767487", "url": "https://it.wikipedia.org/wiki?curid=216208", "title": "Giustizia poetica", "text": "La giustizia poetica \u00e8 una tecnica letteraria per la quale la virt\u00f9 viene infine premiata o il vizio punito, spesso nella letteratura moderna per via di un ironico scherzo del destino che \u00e8 intimamente legato alla condotta del personaggio. La tesi secondo cui poesia, prosa e dramma dovrebbero contenere la giustizia ha origine nelle \"poetiche\" di Aristotele. Aristotele sostiene che la poesia \u00e8 superiore alla storia, in quanto mostra cosa \"dovrebbe\" accadere, e non semplicemente \"ci\u00f2 che accade\".\nIl critico letterario inglese Thomas Rymer coni\u00f2 la frase in \"The Tragedies of the Last Age Considered\" (1678), per descrivere come un'opera dovesse ispirare un corretto comportamento morale al suo pubblico, illustrando il trionfo del bene sul male. La richiesta di giustizia poetica \u00e8 in linea con gli autori classici e compare in Orazio, Plutarco e Quintiliano, quindi l'espressione di Rymer riflette un luogo comune. Philip Sidney, in \"Defense of Poetry\", sostenne, come Aristotele, che la giustizia poetica era, in effetti, il motivo per cui le opere di finzione dovrebbero essere permesse in una nazione civile.\nVa notato che la giustizia poetica non richiede semplicemente che il vizio venga punito e la virt\u00f9 ricompensata, ma anche che la logica trionfi. Se, ad esempio, un personaggio \u00e8 dominato dall'avarizia per gran parte di un romanzo o di un dramma, non pu\u00f2 diventare generoso. L'azione di un'opera teatrale, di un poema, o di una storia, devono obbedire alle regole della logica aristotelica, oltre a quelle della moralit\u00e0, e quando la teoria dagli umori era dominante, la giustizia poetica era parte della giustificazione per le opere basate su essa. Durante la fine del XVII secolo, i critici che ricercavano uno standard neoclassico criticarono William Shakespeare in favore di Ben Jonson, proprio per via del fatto che i personaggi di Shakespeare cambiavano nel corso della storia. Quando la commedia della Restaurazione, in particolare, ostent\u00f2 la giustizia poetica ricompensando i libertini e punendo gli ottusi moralisti, si ebbe come contraccolpo un ritorno in favore del dramma, in particolare quello di pi\u00f9 stretta corrispondenza morale.\nEsempi.\nNel racconto \"Survivor Type\", di Stephen King, un dottore senza morale n\u00e9 coscienza fa naufragio su un'isola deserta. Per via delle sue attivit\u00e0 illecite, ha con s\u00e9 una valigetta piena di eroina. Quando si frattura una caviglia, egli usa l'eroina come anestetico, quindi si amputa un piede per mangiarlo. Prosegue a asportarsi parti del corpo per non morire di fame. Quando si taglia la mano sinistra il diario ha termine. \u00c8 giustizia poetica che i mezzi e le abilit\u00e0 da lui usati per una vita, provocando dolore agli altri, diventino lo strumento di una tale orrenda sofferenza auto-inflitta.\nL'\"Inferno\" della \"Divina Commedia\" di Dante \u00e8 un compendio di esempi di giustizia poetica.\nVedi: Michele Stanco, \"Il caos ordinato. Tensioni etiche e giustizia poetica in Shakespeare\", Carocci, 2009 (rist. 2011)."}
{"id": "216212", "revid": "196390", "url": "https://it.wikipedia.org/wiki?curid=216212", "title": "Azione Cattolica Ragazzi", "text": ""}
{"id": "216214", "revid": "709565", "url": "https://it.wikipedia.org/wiki?curid=216214", "title": "Tadeus Brakko", "text": "Tadeus Brakko \u00e8 un personaggio del fumetto \"Rat-Man\", creato da Leo Ortolani.\nPersonaggio.\nBrakko \u00e8 un poliziotto, poi eletto capitano da Samuel Krik (il vecchio Capitano di polizia della Citt\u00e0 Senza Nome, che si ritira).\nMolte volte, nel corso delle sue avventure, si riveler\u00e0 un prezioso aiuto per Rat-Man, con il quale instaura una profonda amicizia. Come afferma lo stesso Ortolani, \u00abi due sono infatti complementari. Quello che manca a Rat-Man manca anche a Brakko\u00bb, con riferimento alla loro scarsa intelligenza.\nIl primo incontro tra Tadeus Brakko e Deboroh La Roccia, il futuro Rat-Man, risale al 1978, come narrato nella storia \"Grandi Speranze!\" (Rat-Man Collection 30): Tadeus era l'unico ragazzo negro (Leo usa tale parola a dimostrare la falsit\u00e0 del politically correct e ben lungi da ogni intento dispregiativo) del quartiere, e il piccolo Deboroh se lo fa amico, pur con qualche diffidenza nei confronti della sua etnia. Un giorno, per\u00f2, Brakko cade vittima di un pestaggio sotto gli occhi di Deboroh, che non fa nulla per aiutarlo; cos\u00ec il giovane Tadeus, disgustato dall'inerzia dell'amico, decide di rompere l'amicizia.\nI due si incontreranno di nuovo (la prima volta, in ordine di pubblicazione) nel 1996, ma non si riconosceranno. La memoria di Deboroh era stata infatti cancellata; Brakko, invece, non vede mai Deboroh a viso scoperto, e anche quando ci\u00f2 avviene (in Rat-Man Collection 51) non lo riconosce:\nBrakko ha un cane, Svarz (diminutivo di Svarzeneggher), una moglie, Clara, che lo tradisce continuamente, ed un figlio piccolo, Brakko Jr. (figlio del postino, ad insaputa dell'ingenuo Brakko).\nA differenza di Rat-Man, Brakko \u00e8 da sempre attratto da Cinzia Otherside, dalla sua femminilit\u00e0 e dalle amorevoli attenzioni di lei nei confronti di Rat-man. Col tempo anche Cinzia resta affascinata dai modi cortesi e cavallereschi del poliziotto. Alla fine, dopo che Brakko ha scoperto i ripetuti tradimenti della moglie e se ne \u00e8 andato di casa, prende corpo l'improbabile storia d\u2019amore fra lui e Cinzia.\nNonostante il ritorno di Clara al suo fianco per la battaglia finale dopo l'Ombra, la coppia decide di separarsi di comune accordo stante l'incapacit\u00e0 di Clara di dominare la sua natura licenziosa: Brakko continua a conservare eccellenti rapporti con la ex moglie, ma diviene cos\u00ec libero di vivere una nuova vita ed il suo improbabile amore con Cinzia: diviene cos\u00ec il nuovo sindaco della Citt\u00e0 Senza Nome, conferisce le chiavi della citt\u00e0 a Rat-Man (che, comicamente, le perde poco dopo) ed accetta di sposare Cinzia in una doppia cerimonia religiosa dove Rat-Man sposa il suo amore perduto Aima, riunendo cos\u00ec tutti gli amici comuni un'ultima volta.\nRealizzazione.\nPer il suo aspetto fisico Ortolani si \u00e8 ispirato al personaggio di Roger Murtaugh interpretato da Danny Glover nella serie di film \"Arma letale\".\nSerie animata.\nBrakko appare anche nella serie animata di Rat-Man, dove \u00e8 doppiato da Ambrogio Colombo.\nPremi.\nBrakko ha vinto nel 2002 il Premio INCA per il \"miglior personaggio maschile non protagonista\"."}
{"id": "216234", "revid": "124576351", "url": "https://it.wikipedia.org/wiki?curid=216234", "title": "Cateto", "text": "In un triangolo rettangolo \u00e8 detto cateto (dal greco \"k\u00e1thetos\", \u03ba\u03ac\u03b8\u03b5\u03c4\u03bf\u03c2: linea perpendicolare) ciascuno dei due lati adiacenti all'angolo retto. Il lato opposto all'angolo retto si chiama invece ipotenusa.\nCalcolo della lunghezza.\nLa relazione fondamentale fra i lati di un triangolo rettangolo \u00e8 stabilita dal teorema di Pitagora, che pu\u00f2 essere adoperato per calcolare la misura di un cateto quando sono note le misure degli altri due lati. Con i metodi della trigonometria \u00e8 anche possibile determinare la misura di un cateto conoscendo la misura di uno solo degli altri lati insieme all'ampiezza di uno degli angoli acuti del triangolo rettangolo.\nNelle formule riportate qui sotto indicheremo con \"i\" l'ipotenusa, e con \"c1\" e \"c2\" i due cateti di un generico triangolo rettangolo. Gli angoli opposti ai cateti \"c1\" e \"c2\" saranno rispettivamente \"\u03b31\" e \"\u03b32\".\nDati gli altri lati.\nLa misura di un cateto equivale alla radice quadrata della differenza tra i quadrati delle misure dell'ipotenusa e dell'altro cateto. Questo enunciato \u00e8 una conclusione diretta del teorema di Pitagora.\nformula_1\nDati l'ipotenusa e un angolo.\nLa misura di un cateto equivale a quella dell'ipotenusa moltiplicata per il seno dell'angolo opposto, o per il coseno dell'angolo adiacente.\nformula_2\nformula_3\nDati l'altro cateto e un angolo acuto.\nLa misura di un cateto equivale a quella dell'altro cateto moltiplicata per la tangente dell'angolo opposto al primo, o per la cotangente dell'angolo adiacente.\nformula_4\nformula_5\nConsiderazioni.\nCon il teorema di Pitagora \u00e8 facile dimostrare che la misura di uno dei cateti \u00e8 sempre minore di quella dell'ipotenusa. Tenendo presente che tutti i lati misurano pi\u00f9 di zero:\nformula_6 giustificazione pu\u00f2 essere trovata nel primo teorema di Euclide"}
{"id": "216245", "revid": "92723", "url": "https://it.wikipedia.org/wiki?curid=216245", "title": "Mantus", "text": "Nella mitologia etrusca Mantus (in etrusco \"Manth\") e sua moglie Mania erano dei dell'oltretomba. Mantus era associato alla citt\u00e0 di \"Mantua\" (in etrusco \"Manthva\") l'odierna Mantova come ricordato anche da Servio nel commentare l'Eneide di Virgilio.\nL'origine etrusca era supportata dal mito che voleva la citt\u00e0 fondata da Tarconte, fratello di Tirreno, eroi della mitologia etrusca. In questo caso l'eponimo era appunto Mantus, il dio degli inferi.\nDa un'iscrizione ritrovata a Pontecagnano si pu\u00f2 ipotizzare che uno degli appellativi di Mantus fosse anche quello che viene ricondotto al dio Suri (\"il nero\")."}
{"id": "216248", "revid": "37056", "url": "https://it.wikipedia.org/wiki?curid=216248", "title": "Nortia", "text": ""}
{"id": "216250", "revid": "1875018", "url": "https://it.wikipedia.org/wiki?curid=216250", "title": "Ani (divinit\u00e0)", "text": "Ani \u00e8 una divinit\u00e0 etrusca presente nella storia degli studi su questa disciplina, la cui esistenza era desunta da una errata lettura di uno dei quaranta nomi di divinit\u00e0 presenti sul fegato di Piacenza. Nel 1981 una nuova lettura da parte dell'etruscologo Adriano Maggiani ha permesso di riconoscere che tale divinit\u00e0 non era invece mai esistita nella mitologia etrusca.\nLa sua posizione sul fegato di Piacenza corrispondeva a quella delle grandi divinit\u00e0 celesti che secondo la teologia etrusca risiedono nella parte nord-orientale del cielo. L'assonanza del nome con quello del dio romano Giano aveva fatto ritenere che tra loro ci fosse un'equivalenza; in realt\u00e0 il corrispondente etrusco di Giano \u00e8 il dio Culsans."}
{"id": "216254", "revid": "122677687", "url": "https://it.wikipedia.org/wiki?curid=216254", "title": "Successione (diritto)", "text": "La successione, in diritto, \u00e8 il subentrare in un rapporto giuridico di un soggetto giuridico, detto \"successore\" o \"avente causa\", a un altro soggetto giuridico, detto \"autore\" o \"dante causa\". Il concetto di successione \u00e8 pi\u00f9 ampio di quello di \"trasferimento\": quest'ultimo ha luogo per le sole situazioni giuridiche soggettive attive, mentre la successione, pu\u00f2 aver luogo tanto nel lato attivo quanto in quello passivo del rapporto giuridico.\nTipologie.\nLa successione pu\u00f2 essere\nLa successione pu\u00f2 altres\u00ec essere:\nLa successione a causa di morte pu\u00f2 essere a titolo particolare o universale. La successione tra vivi pu\u00f2 essere solo a titolo particolare, se il dante causa \u00e8 una persona fisica, in quanto, negli ordinamenti giuridici moderni, vi sono diritti dei quali la persona fisica non si pu\u00f2 spogliare.\nNel mondo.\nItalia.\nL'ordinamento giuridico italiano prevede come ipotesi di successione universale solo la successione a causa di morte. Eccezionale ammissibilit\u00e0 di una successione universale tra vivi \u00e8 prevista in caso di fusione di societ\u00e0. Esiste poi la lenta ma progressiva erosione del fenomeno fidecommissorio con i patti di famiglia, ammessi recentemente nell'ordinamento."}
{"id": "216256", "revid": "1875018", "url": "https://it.wikipedia.org/wiki?curid=216256", "title": "Artume", "text": "Artume (o anche Aritimi o Artames), nella mitologia etrusca era la dea della notte, della luna (come anche la dea Losna) e della morte. Era anche la divinit\u00e0 della natura, delle foreste e della fertilit\u00e0. Era associata alla dea greca Artemide. Aritimi \u00e8 anche considerata la fondatrice di Arezzo, l'etrusca Aritie."}
{"id": "216258", "revid": "174925", "url": "https://it.wikipedia.org/wiki?curid=216258", "title": "Charontes", "text": ""}
{"id": "216261", "revid": "118115066", "url": "https://it.wikipedia.org/wiki?curid=216261", "title": "John G. Roberts", "text": "Biografia.\nRoberts \u00e8 stato precedentemente giudice della Corte d'Appello federale del Distretto di Columbia. Ancora prima ha esercitato per 14 anni la professione di avvocato ed ha avuto incarichi nel Partito Repubblicano e nelle amministrazioni presidenziali repubblicane, in particolare al Dipartimento della Giustizia ed al Consiglio della Casa Bianca.\nIl 9 luglio 2005 il Presidente George W. Bush lo ha designato Giudice Associato della Corte Suprema, in sostituzione di Sandra Day O'Connor. In seguito, per\u00f2, a causa della scomparsa del Giudice Capo William Rehnquist, il Presidente Bush ha deciso di dirottare Roberts su quell'incarico, designandolo Giudice Capo. In pari tempo Bush ha chiesto ai senatori di accelerare le audizioni e tutti gli altri atti del procedimento di conferma di Roberts in modo da coprire in tempi brevi la vacanza e favorire il plenum della Corte per l'inizio dell'anno giudiziario che avviene all'inizio di ottobre.\nIl 22 settembre il comitato giudiziario del Senato degli Stati Uniti ha approvato la nomina di Roberts con un voto di 13-5. Roberts \u00e8 stato quindi confermato dal Senato in aula il 29 settembre con un voto di 78-22, col voto favorevole di tutti i repubblicani, di 22 democratici e di James Jeffords, l'unico senatore non appartenente a nessuno dei due gruppi.\nIl 20 gennaio 2009, durante l'insediamento di Barack Obama, ha amministrato il giuramento del 44\u00ba Presidente degli Stati Uniti davanti all'ala ovest del Campidoglio di Washington. Il 20 gennaio 2017, durante l'insediamento di Donald Trump, ha amministrato anche il giuramento del 45\u00ba Presidente degli Stati Uniti sempre davanti all'ala ovest del Campidoglio di Washington. Il 20 gennaio 2021, durante l'insediamento di Joe Biden, ha amministrato anche il giuramento del 46\u00ba Presidente degli Stati Uniti sempre davanti all'ala ovest del Campidoglio di Washington."}
{"id": "216272", "revid": "1926649", "url": "https://it.wikipedia.org/wiki?curid=216272", "title": "Luciano Chiarugi", "text": "Caratteristiche tecniche.\nChiarugi era un'ala di notevole velocit\u00e0 (uno dei suoi soprannomi era \"La Freccia di Ponsacco\") e dall'ottimo controllo di palla, capace di dribblare l'avversario, di concludere facilmente a rete o di fornire assist per gli attaccanti. Veniva considerato per il suo estro un giocatore atipico, tanto da essere soprannominato \"Cavallo pazzo\". Nonostante fosse mancino, veniva spesso utilizzato sulla fascia destra; era inoltre uno specialista delle punizioni e famoso per aver fatto gol diverse volte direttamente dalla battuta del calcio d'angolo.\nChiarugi venne spesso accusato di essere un simulatore, in particolare dall'arbitro internazionale Alberto Michelotti, che defin\u00ec le cadute in area dei calciatori italiani con il termine \"chiarugismo\".\nCarriera.\nGiocatore.\nCresciuto nelle giovanili della Fiorentina, per la quale faceva il raccattapalle allo Stadio Comunale di Firenze, esordisce in Serie A il 30 gennaio 1966, nel campionato 1965-1966, con la partita Brescia-Fiorentina, terminata 1-2; all'epoca, la squadra viola era allenata da Giuseppe Chiappella, che lo considerava il sostituto di Kurt Hamrin. In quell'anno vince la Coppa Italia e la Coppa Mitropa. Dalla stagione successiva comincia a giocare con pi\u00f9 continuit\u00e0, venendo spesso affiancato a Mario Brugnera; i due, insieme ad Hamrin, fecero 21 gol in quel campionato.\nNella stagione 1968-69, divenne campione d'Italia con la Fiorentina, siglando, l'11 maggio 1969, la rete della conquista matematica del campionato contro la Juventus; nonostante l'allenatore Bruno Pesaola spesso gli preferisse Maraschi e Rizzo, Chiarugi segn\u00f2 comunque 7 reti in 18 partite giocate, secondo marcatore dei Viola in campionato. La stagione successiva ebbe maggior spazio, e segn\u00f2 12 reti; le sue ottime prestazioni spinsero Ferruccio Valcareggi a convocarlo in nazionale.\nChiarugi venne accusato di aver favorito Emiliano Macchi, suo nipote che gioc\u00f2 insieme a lui nella Fiorentina, per motivi di parentela. Perse due trofei internazionali: nel 1970 la Coppa delle Alpi, e nel 1971-1972 la Coppa Mitropa dove fu capocannoniere, i viola furono sconfitti dal \u010celik Zenica.\nDopo sette stagioni in Viola, pass\u00f2 nel 1972, per 400 milioni di lire, al Milan, societ\u00e0 con la quale vinse la Coppa Italia e la Coppa delle Coppe 1972-1973 realizzando su punizione la rete decisiva nella finale disputata a Salonicco il 16 maggio 1973 contro il Leeds United. Nella stessa stagione segn\u00f2 12 reti, eguagliando il suo personale record della stagione 1969-1970.\nNella stagione successiva conferm\u00f2 la vena realizzativa con 17 reti all'attivo in tutte le competizioni disputate, fra cui la rete, prima realizzata da un italiano nella competizione, con cui i rossoneri batterono l'Ajax nella finale d'andata della Supercoppa Europea, vinta poi dagli olandesi, mentre nei due anni successivi le reti realizzate scesero rispettivamente a 11 e 10.\nDopo quattro anni a Milano, Chiarugi pass\u00f2 al nell'estate del 1976, scambiato con Giorgio Braglia. Con i partenopei si aggiudic\u00f2 una Coppa di Lega Anglo-italiana. Nelle due stagioni napoletane Chiarugi segn\u00f2 6 reti in 34 incontri.\nGioc\u00f2 poi nella Sampdoria, in Serie B, e nel Bologna, per poi uscire progressivamente dal grande calcio con le maglie di , Rondinella e Massese, club con cui chiuse la carriera nel 1985, all'et\u00e0 di 38 anni.\nIn carriera ha totalizzato complessivamente 291 presente e 80 reti in Serie A e 43 presenze e 6 reti in Serie B.\nNazionale.\nEsord\u00ec in Nazionale il 22 novembre 1969, a Napoli, nella gara di qualificazione ai Mondiali del 1970 contro la Germania Est; la partita termin\u00f2 con il risultato di 3-0 per gli \"Azzurri\". In totale, le presenze con la nazionale maggiore sono 3; l'ultima partita giocata con la maglia azzurra si tenne il 29 dicembre 1974, contro la Bulgaria, incontro terminato 0-0.\nAllenatore.\nDopo il suo ritiro come giocatore nel 1986, Chiarugi entr\u00f2 a far parte del settore giovanile della Fiorentina, diventando allenatore della Primavera. Nella stagione 1992-1993, in coppia con Giancarlo Antognoni, fu chiamato a sostituire, nelle ultime cinque giornate di campionato, Aldo Agroppi nella panchina viola; tuttavia i due non riuscirono a evitare la retrocessione in Serie B della squadra dopo 54 stagioni consecutive nella massima serie. Dopo questa esperienza, torn\u00f2 ad allenare la Primavera della Fiorentina, con la quale arriv\u00f2 in finale nel Torneo di Viareggio 1994. Con la squadra giovanile toscana ha vinto inoltre una Coppa Italia Primavera nel 1995-1996, ottenuta battendo in finale il per 2-1.\nIl 27 febbraio 2001 divent\u00f2 allenatore temporaneo dei viola, subentrando a Fatih Terim. Sostitu\u00ec il tecnico turco nella 21\u00aa giornata nell'incontro del 4 marzo Bari - Fiorentina, terminato 2-1. Il 7 marzo lasci\u00f2 la panchina viola a Roberto Mancini, del quale fu allenatore in seconda. L'11 gennaio 2002 dopo le dimissioni di Mancini, fu nuovamente allenatore della prima squadra insieme all'altro vice Angelo Gregucci. Dopo tre giorni lasciano il posto a Ottavio Bianchi. Riprese nuovamente il ruolo fino al termine della stagione, nella quale la squadra retrocesse nuovamente e venne dichiarata fallita. Dal novembre del 2007 \u00e8 stato allenatore del , club di Serie C2, fino all'esonero avvenuto nel settembre del 2008.\nStatistiche.\nStatistiche da allenatore.\n\"Statistiche aggiornate al 4 maggio 2008.\""}
{"id": "216275", "revid": "124691992", "url": "https://it.wikipedia.org/wiki?curid=216275", "title": "Sebasti\u00e3o Salgado", "text": "Vita e opere.\nDopo una formazione universitaria di economista e statistico decide, in seguito ad una missione in Africa, di diventare fotografo. Nel 1973 realizza un reportage sulla siccit\u00e0 del Sahel, seguito da uno sulle condizioni di vita dei lavoratori immigrati in Europa. Nel 1974 entra nell'agenzia Sygma e documenta la rivoluzione in Portogallo e la guerra coloniale in Angola e in Mozambico. Nel 1975 entra a far parte dell'agenzia Gamma ed in seguito, nel 1979, della celebre cooperativa di fotografi \"Magnum Photos\".\nNel 1994 lascia la Magnum per creare, insieme a L\u00e9lia Wanick Salgado, \"Amazonas Images\", una struttura autonoma completamente dedicata al suo lavoro. Salgado si occupa soprattutto di reportage di impianto umanitario e sociale, consacrando mesi, se non addirittura anni, a sviluppare e approfondire tematiche di ampio respiro. A titolo di esempio, possiamo citare i lunghi viaggi che, per sei anni, lo portano in America Latina per documentarsi sulla vita delle campagne. Questo lavoro ha dato vita al libro \"Other Americas\".\nDurante i sei anni successivi Salgado concepisce e realizza un progetto sul lavoro nei settori di base della produzione. Il risultato \u00e8 \"La mano dell'uomo\", una pubblicazione monumentale di 400 pagine, uscita nel 1993, tradotta in sette lingue e accompagnata da una mostra presentata finora in oltre sessanta musei e luoghi espositivi di tutto il mondo.\nDal 1993 al 1999 Salgado lavora sul tema delle migrazioni umane. I suoi reportages sono pubblicati, con regolarit\u00e0, da molte riviste internazionali. Oggi, questo lavoro \u00e8 presentato nei volumi \"In Cammino\" e \"Ritratti di bambini in cammino\", due opere che accompagnano la mostra omonima edite in Italia da Contrasto. Nel 2013 Salgado ha dato il suo sostegno alla campagna di Survival International per salvare gli Aw\u00e1 del Brasile, la trib\u00f9 pi\u00f9 minacciata del mondo. Nell'agosto 2013 O Globo ha pubblicato un lungo articolo sulla trib\u00f9, corredato dalle sue fotografie.\nStile.\nCon studi di economia alle spalle, Salgado approda tardi nel mondo della fotografia, occupandovi subito una posizione di primo piano. Le sue opere si ispirano a quelle dei maestri europei, filtrate per\u00f2 dall'eredit\u00e0 culturale sudamericana. Esse attirano l'attenzione su tematiche scottanti, come i diritti dei lavoratori, la povert\u00e0 e gli effetti distruttivi dell'economia di mercato nei Paesi in via di sviluppo. Una delle sue raccolte pi\u00f9 famose \u00e8 ambientata nella miniera d'oro della Serra Pelada, in Brasile, e dove migliaia di persone, giunte da tutto il mondo a causa della presenza di filamenti auriferi nel terreno, sono ritratte mentre si arrampicano fuori da un'enorme cava su primitive scale a pioli, costretti, da nessuno se non dalla propria dipendenza nei confronti dell'oro, a caricare sacchi di fango che potrebbero contenere tracce del metallo.\nSalgado scattava nel modo tradizionale, usando pellicola fotografica in bianco e nero e una fotocamera da 35\u00a0mm: strumenti portatili e poco ingombranti. \u00c8 nota la sua preferenza per le macchine Leica, in virt\u00f9 della qualit\u00e0 dei loro obiettivi. Particolarmente attento alla resa dei toni della stampa finale, Salgado applica uno sbiancante con un pennello per ridurre le ombre troppo intense.\nNel corso della realizzazione del progetto Africa, Salgado ha avuto la necessit\u00e0 di stampare alcune scene in grande formato. Ma la Leica non gli consentiva di andare oltre una certa misura, per cui ha iniziato ad utilizzare una Pentax 645, che utilizza una pellicola medio formato 120 per realizzare negativi 6x4,5 cm.\nAll'inizio della realizzazione del progetto Genesis, inoltre, egli ha calcolato che avrebbe dovuto girare il mondo con 600 rullini di formato 220, con un peso di 30 chili circa di pellicola. Ma con le misure di sicurezza instaurate negli aeroporti di tutto il mondo, in conseguenza degli attentati dell'11 settembre, le pellicole avrebbero dovuto attraversare pi\u00f9 volte i rilevatori a raggi X, con perdita di qualit\u00e0 dell'immagine e quindi del vantaggio qualitativo che avrebbe dovuto derivare dall'uso del medio formato. Per tale motivo, il fotografo ha deciso di utilizzare una Canon 1Ds Mark III, da 21 megapixel, riducendo il peso previsto del materiale sensibile, da 30 kg delle pellicole, ad 1,5 kg di schede digitali. La mostra che ne \u00e8 risultata, \"Genesi\", \u00e8 stata esposta in varie citt\u00e0 del mondo, fra cui, per l'Italia, Roma, Napoli, Milano, Genova, Forl\u00ec.\nMostre (selezione).\nCentinaia sono state le mostre di Salgado in tutto il mondo. Una selezione delle sue mostre sono state:\n\u2022 Roma, 1 ottobre 2021- 13 febbraio 2022, \"Amaz\u00f4nia\", Maxxi - Museo Nazionale delle arti del XXI secolo\nDocumentario.\nNel 2014 il figlio di Salgado, di nome Juliano Ribeiro Salgado, con Wim Wenders dirige il documentario \"Il sale della terra\", che ritrae le opere del fotografo brasiliano. Il film documentario ottiene una candidatura ai premi Oscar 2015. Il 30 dicembre 2018, in Italia, il film \u00e8 stato trasmesso dalla rete televisiva Rai 5"}
{"id": "216277", "revid": "661526", "url": "https://it.wikipedia.org/wiki?curid=216277", "title": "Artemis Fowl", "text": "Artemis Fowl \u00e8 una serie di libri fantasy per ragazzi dello scrittore irlandese Eoin Colfer. Il ciclo \u00e8 composto da otto libri e narra le avventure di un gruppo di personaggi, alcuni umani e altri di fantasia come elfi, folletti, goblin, nani e troll.\nPersonaggi.\nI protagonisti sono un gruppo di personaggi formato da Artemis Fowl II, un adolescente genio del crimine, il capitano Spinella Tappo, il comandante Tubero, la guardia del corpo Leale e un nano cleptomane chiamato Bombarda Sterro; solo Artemis e Leale sono esseri umani mentre gli altri fanno parte del mondo del sottosuolo, popolato da elfi, folletti, goblin, nani,troll e centauri\nAmbientazione.\nLa capitale del sottosuolo \u00e8 Cantuccio: ospita alcuni edifici importanti come la centrale operativa della LEP, Libera Eroica Polizia, e uno dei navettiporti pi\u00f9 importanti del sottosuolo. Cantuccio \u00e8 la citt\u00e0 pi\u00f9 importante, seguita da Atlantide, la famosa citt\u00e0 sommersa che Colfer reinterpreta come una citt\u00e0 del Popolo (gli abitanti del sottosuolo).\nCiclo di romanzi.\nArtemis Fowl.\nIn questo primo libro della serie, Artemis Fowl II, appena dodicenne, scopre l'esistenza di un mondo sotterraneo, popolato da elfi, fate, gnomi ed altre creature ritenute fantastiche. Ultimo rampollo della Famiglia Fowl, un antico gruppo di geni criminali, sull'esempio dei suoi antenati, decide di rapire un elfo per poi chiedere un riscatto in oro. Riesce nella sua impresa grazie alle conoscenze ottenute tramite il \"Libro segreto del Popolo\", ottenuto a Ho Chi Minh, che ne spiega cultura, leggi e tecnologie, ma soprattutto grazie alla sua mente brillante. La prigioniera di Fowl jr, il capitano Spinella Tappo, caparbia e cocciuta, non aspetter\u00e0 i soccorsi con le mani in mano, ma dar\u00e0 del filo da torcere ai \"Fangosi\".\nIl Popolo intanto cerca di liberare l'agente, usando come arma strategica prima il nano cleptomane Bombarda Sterro e poi un troll - abilmente messo al tappeto da Leale, guardia del corpo di Artemis Fowl. Il ragazzo riesce a sfuggire alla terribile bio-bomba, una particolare arma che, esplodendo, uccide ogni cosa che ha vita, lasciando inalterato il paesaggio circostante; nel frattempo, qualcosa comincia a cambiare in Artemis, che decide di restituire met\u00e0 del maltolto al popolo in cambio della guarigione di sua madre dalla depressione, causata dalla scomparsa del marito durante una spedizione in Russia.\nArtemis Fowl - L'Incidente artico.\nLa LEP (Libera Eroica Polizia, che \u00e8 la polizia elfica di cui fa parte anche Spinella Tappo) scopre un traffico di pile prodotte in superficie tra i fangosi e una gang di goblin. Il primo pensiero va ad Artemis Fowl, per i precedenti tentativi di rubare l'oro del Popolo: dimostratosi innocente, decide di aiutare la LEP a trovare il colpevole. In cambio, chiede l'aiuto del Popolo per salvare il padre, che si trova nelle mani della mafia russa.\nIntanto, negli Strati Inferiori, gruppi di goblin armati attaccano la LEP, approfittando del mancato funzionamento della armi in dotazione alla polizia. Dietro al tutto ci\u00f2, si nasconde Opal Koboi, che mira a conquistare Cantuccio e gli Strati Inferiori.\nTubero e Spinella Tappo ricevono la notizia dell'assalto goblin e con l'aiuto del nano cleptomane Bombarda Sterro, il cervello di Artemis e la forza della sua guardia del corpo Leale, riescono a penetrare nei LabKob, restituire alla LEP il controllo delle armi e catturare la perfida folletta Opal Koboi e il suo complice, l'ex comandante Briar Brontauro.\nArtemis Fowl - Il codice Eternity.\nNel terzo capitolo della saga Artemis crea il Cubo, un supercomputer che unisce tecnologia elfica e umana. Il Cubo non ha prezzo: Artemis lo usa per ricattare il magnate senza scrupoli Jon Spiro, proponendogli di tenerlo fuori dal mercato per dodici mesi. Questi si limita a sottrarglielo, lasciando alla sua guardia del corpo Arno Tozz lo spiacevole compito di \"far fuori\" Artemis e Leale. Leale viene ferito mortalmente, ma il genio di Artemis e l'aiuto della magia elfica lo riportano in vita, anche se con qualche acciacco in pi\u00f9.\nSpinella, gi\u00e0 allertata da un misterioso segnale partito proprio dal Cubo, organizza con Polledro e Artemis un piano per rientrare in possesso del Cubo e impedire che Spiro riesca a localizzare il Popolo.\nIl gruppo riesce a recuperare il Cubo, ma gli umani verranno infine sottoposti a spazzamente dalla LEP. Artemis riuscir\u00e0 comunque ad evitare il \"fascino\" di Spinella e a nascondere alcune notizie sul suo passato, per poter recuperare in seguito tutti i suoi ricordi.\nArtemis Fowl - L'inganno di Opal.\nNel quarto volume della saga una vecchia nemica torna per vendicarsi. Opal Koboi giace nell'ospedale psichiatrico dove viene tenuta sotto stretta sorveglianza, dopo essere caduta in coma auto-indotto. Grazie ad un clone e due collaboratori all'interno dell'ospedale, riesce per\u00f2 a fuggire senza essere scoperta: sar\u00e0 libera di mettere in atto la sua vendetta.\nIl suo primo obiettivo \u00e8 l'eliminazione di Tubero, per cui sar\u00e0 incolpata Spinella. Opal quindi cerca di uccidere Artemis, che, grazie alla prontezza di Leale e l'intervento di Spinella riesce a cavarsela.\nArtemis riesce ad annullare gli effetti dello spazzamente, cui era stato sottoposto, grazie al medaglione consegnato a Bombarda Sterro, che nascondeva un dischetto contenente tutte le informazioni sul Popolo. Insieme ai suoi amici riesce a sconfiggere Opal.\nArtemis Fowl - La colonia perduta.\nQuinto libro della serie \"Artemis Fowl\", introduce un nuovo personaggio, Minerva, giovane genio dai folti e lunghi riccioli biondi. In concorrenza con Artemis in quanto a crudelt\u00e0 e spietatezza, metter\u00e0 il giovane Fowl in un pasticcio a base di viaggi temporali. In questo\nlibro compare l'ottava famiglia del Popolo: i demoni, tra cui N 1, Qwan e il pericoloso Abbot(N'Zall)\nArtemis Fowl - La trappola del tempo.\nNel sesto libro Artemis Fowl scopre che sua madre sta morendo per una malattia contagiosa trasmessa attraverso la magia. L'unico antidoto \u00e8 il fluido cerebrale di una razza di lemure, estinta otto anni prima dallo stesso Artemis, che lo aveva venduto a degli \"Estinzionisti\". N\u00b01 riesce a creare un portale temporale attraverso cui Artemis e Spinella (da lui convinta con un inganno) vengono catapultati otto anni nel passato, nel tentativo di fermare l'Artemis di otto anni prima. In questo libro c'\u00e8 anche uno sviluppo dell'amicizia tra Spinella e Artemis.\nSfortunatamente durante il suo viaggio indietro negli anni incontrer\u00e0 spiacevoli sorprese, tra cui Opal Koboi, che vuole iniettarsi il fluido cerebrale di quel lemure per avere il potere assoluto e dominare il mondo. I nostri eroi sono dapprima ostacolati dall'Artemis e dal Leale passati che poi, alla fine (quasi pentiti), li aiutano a riprendersi il lemure. Artemis (quello futuro) si ritrova dunque a dover spiegare tutto all'Artemis del passato, e fatto ci\u00f2, ritorna al futuro insieme ai suoi amici. Ma li attende una brutta sorpresa: Opal, la malefica folletta, li ha seguiti nel tunnel temporale e, atterrata qualche giorno prima, ha fatto sembrare la madre di Artemis malata per arrivare al fluido.\nSi era quasi impadronita di esso (grazie all'aiuto degli altri umani, messi sotto \"fascino\" per prenderne il controllo), usando il corpo di Angeline, la madre di Fowl, quando l'Artemis con cui stava parlando si rivela essere l'Artemis passato, il cui sosia presente \u00e8 arrivato alla vera Opal, che viene sconfitta e sviene. Opal poi si riprende e cerca in tutti i modi di prendere il lemure. Artemis (quello futuro) fugge su un velivolo, attirando Opal verso il settimo kraken (una creatura marina enorme e mansueta che accumula il metano dei rifiuti di cui si ciba sotto il suo spesso guscio; ha l'\"abitudine\" di esplodere se il guscio viene rotto, se sta avendo un piccolo kraken o se sta cambiando il guscio). Perci\u00f2 Fowl, con un inganno, fa s\u00ec che Opal lo faccia esplodere.\nLa storia si conclude con la folletta che riesce a fuggire e l'Artemis del passato che viene sottoposto allo spazzamente e riportato nel suo tempo.\nArtemis Fowl - Il morbo di Atlantide.\nSettimo libro della serie, \u00e8 ambientato poco dopo il precedente capitolo. Artemis incontra Spinella Tappo, il suo comandante e Polledro per illustrare un suo progetto per la salvaguardia dei ghiacciai. Durante l'incontro Spinella e Polledro si accorgono dello strano comportamento di Artemis: conta qualsiasi cosa, dal numero di persone nella stanza al numero di parole nei suoi discorsi. I due riconoscono i sintomi del Morbo di Atlantide ma poco dopo vengono attaccati da un nemico sconosciuto e sono costretti a scappare. Leale intanto \u00e8 corso in soccorso di sua sorella Juliet e si scoprir\u00e0 che cos\u00ec facendo \u00e8 caduto nella trappola di qualcuno che vuole eliminarli entrambi. Questo \u00e8 solo l'inizio dell'avventura che li attende, ora dovranno riuscire a salvarsi per scoprire e sistemare chi li vuole morti.\nArtemis Fowl - L'ultimo guardiano.\nUltimo libro della serie, \u00e8 stato pubblicato il 10 luglio 2012 in inglese\nArtemis Fowl - L'ultimo guardiano\nOttavo libro della saga di Artemis Fowl, parla del ritorno delle due Opal. L'Opal del presente, uccidendo la se stessa del passato, causa un collasso temporale che distrugger\u00e0 tutte le cose che ha creato. Cantuccio sar\u00e0 per met\u00e0 rasa al suolo dalle esplosioni e gli umani torneranno all'Et\u00e0 della Pietra a causa dei pezzi di Tecnologia Koboi. La Opal del presente, diventata un essere quantistico grazie all'esplosione nucleare del suo corpo, mira ad aprire e liberare la Porta dei Berserkr, nelle vicinanze di casa Fowl, dove sono tenuti i fantasmi dei guerrieri elfici della battaglia di Taillte. Dopo aver aperto la prima delle due serrature della Porta ed aver liberato i fantasmi, Opal tenter\u00e0 di aprire la seconda serratura e ad annientare tutta l'umanit\u00e0. Ma le persone pi\u00f9 in pericolo saranno tre, che corrispondono ai nomi Juliet Leale insieme a Myles e Beckett Fowl. Soltanto il ragazzo prodigio quindicenne Artemis Fowl, insieme alla sua guardia del corpo Domovoi Leale, al capitano della Libera Eroica Polizia Spinella Tappo e al nano cleptomane Bombarda Sterro, riuscir\u00e0 ad impedire la vittoria di Opal e all'annientamento dell'umanit\u00e0. Ma questo, gli coster\u00e0 un caro prezzo: la sua vita."}
{"id": "216280", "revid": "198277", "url": "https://it.wikipedia.org/wiki?curid=216280", "title": "Coppa delle Alpi", "text": "La Coppa delle Alpi, organizzata dalla FIGC e dalla ASF, \u00e8 stata una competizione calcistica per squadre di club disputata tra il 1960 e il 1987.\nDal 2007 esiste un torneo omonimo, la \"Coppa delle Alpi Under-19\", organizzato in Svizzera e riservato a squadre Under-19 di tutta Europa.\nStoria e formula.\nNelle prime edizioni il lotto delle partecipanti era composto da squadre di club italiane e svizzere, alle quali si aggiunsero club tedeschi occidentali e francesi, mentre le edizioni dal 1972 al 1987 hanno visto la partecipazione di squadre esclusivamente svizzere e francesi. Le prime sei edizioni videro il dominio delle squadre italiane su quelle svizzere e nell'edizione 1962 anche su quelle francesi, con i due trionfi della selezione italiana, due vittorie del , una del , che vinse tutte le partite disputate nell'edizione del '66, ed una della .\nDal 1967 al 1969 parteciparono anche squadre tedesche occidentali (nel 1969 anche una belga), che firmarono subito due successi da parte di e , mentre l'edizione 1969 fu vinta per la prima volta da una squadra svizzera: il . Le edizioni 1970 e 1971 videro di nuovo la sola partecipazione di squadre italiane e svizzere, e ci fu il bis del 3-2 contro la , e la vittoria della . Dal 1972 non parteciparono pi\u00f9 le squadre italiane, ma ritornarono le squadre francesi. L'edizione del 1972 venne vinta dal Nimes, mentre le successive edizioni videro sei trionfi delle squadre svizzere (quattro del , uno dei e una del ) e otto delle formazioni transalpine (tre del , due dell' e uno ciascuno da parte dello , del e del ). L'ultima edizione, disputatasi nel 1987, fu vinta dall'.\nNelle edizioni 1960 e 1961 la classifica venne compilata sommando i punti delle squadre italiane e svizzere. Il torneo venne vinto in entrambe edizioni dalla Federazione italiana, ed alle squadre che la rappresentavano venne assegnata una coppa di dimensioni ridotte."}
{"id": "216283", "revid": "433605", "url": "https://it.wikipedia.org/wiki?curid=216283", "title": "Sicopoli", "text": "La citt\u00e0 di Sicopoli era situata in Campania sulle alture che costeggiano il fiume Volturno. Venne edificata nell'anno 841 dai Longobardi e venne denominata cos\u00ec in onore del principe Sicone.\nStoria.\nFu eretta sulla collina del monte Palombara, al di l\u00e0 del ponte Annibale, tra Triflisco e l'attuale sant'Angelo in Formis, all'epoca in gran parte di legno. \nLa nuova citt\u00e0, nelle intenzioni di Sicone e dei Longobardi, doveva essere la nuova sede della Contea di Capua, poich\u00e9 l'antica Capua di origine osca e romana (attuale Santa Maria Capua Vetere), venne rasa al suolo in quello stesso anno dai saraceni, ma non ebbe lunga vita e nell'856 fu anch'essa distrutta, questa volta da un incendio.\nSolo allora i conti Longobardi decisero di edificare la nuova Capua presso un'ansa del fiume Volturno, sul luogo di quella che era \"Casilinum\", il porto di Capua antica, ritenendo la sua posizione pi\u00f9 sicura.\nFamosa la lapide sepolcrale di Arniperga moglie del conte Pandone, ritrovata sul sito della Palombara."}
{"id": "216287", "revid": "1409041", "url": "https://it.wikipedia.org/wiki?curid=216287", "title": "Coppa di Lega Italo-Inglese", "text": "La Coppa di Lega Italo-Inglese (in inglese Anglo-Italian League Cup) era una competizione calcistica disputata in gara di andata e ritorno tra le squadre italiane e inglesi vincitrici della Coppa Italia e della Coppa di Lega inglese nelle prime tre edizioni, mentre nelle ultime due edizioni a contendere la coppa alle compagini italiane furono le vincitrici della Coppa d'Inghilterra.\nQuesta competizione \u00e8 da non confondersi con la Coppa Anglo-Italiana e con la Coppa Italo-Inglese Semiprofessionisti."}
{"id": "216288", "revid": "124283612", "url": "https://it.wikipedia.org/wiki?curid=216288", "title": "Johan Neeskens", "text": "\u00c8 considerato uno dei migliori centrocampisti della sua generazione, nonch\u00e9 uno dei migliori giocatori olandesi di tutti i tempi.\nNel marzo del 2004 \u00e8 stato inserito da Pel\u00e9 all'interno del FIFA 100, classifica riportante i 125 pi\u00f9 grandi giocatori viventi di tutti i tempi. Compare inoltre nella lista del 100 migliori calciatori della storia del calcio redatta dalla rivista \"FourFourTwo\" nel 2017, nella quale occupa la posizione numero 64.\nBiografia.\nDa calciatore ricevette il soprannome di \"Johan II\", poich\u00e9 unitamente a Johan Cruijff, del quale fu compagno tanto nell'Ajax quanto nel Barcellona, oltre che in nazionale, costitu\u00ec una delle migliori coppie della storia del calcio moderno.\nSuo figlio John Andrew Neeskens Ram\u00edrez (nato a Tulsa il 17 novembre 1993) gioca nel Lleida Esportiu come terzino sinistro, mentre suo genero Ricky van Wolfswinkel gioca nel Football Club Twente.\nCaratteristiche tecniche.\nQuesta \u00e8 la definizione che dava Neeskens per se stesso, che appare comunque troppo riduttiva. Egli sapeva interpretare al meglio quell'universalit\u00e0 di ruolo predicata al tempo in Olanda: vero jolly a tutto campo, Neeskens era giocatore completo e continuo, capace di adattarsi a giocare pressoch\u00e9 in qualsiasi zona del campo.\nPossedeva doti atletiche notevoli grazie alle quali diede sostegno e completezza alle doti tecniche dei compagni di squadra. Ideale fulcro del centrocampo, coi suoi passaggi e coi tiri ad alta precisione esaltava le qualit\u00e0 dei colleghi: rapidit\u00e0 e fluidit\u00e0. Neeskens esprimeva alla perfezione ci\u00f2 che Michels e Kovacs predicavano in Olanda: \"un giocatore deve essere completo e continuo, capace di adattarsi a giocare in qualsiasi zona del campo\". Era anche un buon colpitore di testa e infallibile rigorista.\nLa sua ruvidezza venne alla luce con l'espulsione nella semifinale degli Europei del 1976 contro la Cecoslovacchia. La sua grinta in campo lo rendeva parimenti anche vero leader quando c'era da prendere per mano la squadra nei momenti pi\u00f9 difficili della partita.\nCarriera.\nGiocatore.\nClub.\nCresciuto nelle giovanili dell'Heemstede, a 19 anni vince la sua prima Eredivisie con l'Ajax. Da l\u00ec l'anno successivo inizia il grande ciclo dei lancieri che conquistano tre Coppe dei Campioni di fila. In questi anni Neeskens si mette in luce come \"uno dei migliori difensori del Vecchio continente\".\nAlla vigilia del Mondiale tedesco Neeskens aveva firmato per il Barcellona, cedendo alla corte del suo vecchio maestro Rinus Michels, ansioso di riunire lui e Cruyff. Al suo arrivo incontra un Camp Nou intristito per la partenza del peruviano Hugo Sotil dovuta al limite di stranieri in squadra ma Neeskens non ci mette molto a diventare un idolo dei tifosi del Bar\u00e7a, non solo per le sue qualit\u00e0 da calciatore ma anche per la sua volont\u00e0 di identificarsi con il club e con la nazione catalana. Questa combinazione lo fa diventare uno dei calciatori pi\u00f9 emblematici della storia del club. Per lui in Spagna una Coppa del Re, una Coppa delle Coppe e 219 partite condite da 53 gol. Da ricordare nel 1979 la spettacolare finale di Basilea contro il Fortuna D\u00fcsseldorf finita 4-3 ai supplementari. Sarebbe stata la sua ultima partita con la maglia blaugrana.\nCome altri grandi campioni della sua generazione, alla fine degli anni Settanta Neeskens prosegu\u00ec la sua carriera nella lega nordamericana, con la maglia dei New York Cosmos. Ma la Nasl (sebbene la cosa non fosse ancora stata resa pubblica) era sull'orlo della bancarotta e nel giro di pochi anni il campionato Usa divenne un ricordo. Per Neeskens il viale del tramonto riserva un ritorno in patria nel Groningen e poi un malinconico cameo in Svizzera.\nNazionale.\nTalento precoce, esord\u00ec in nazionale maggiore all'et\u00e0 di 19 anni l'11 novembre 1970 contro la Germania Est. Neeskens diventa stella del firmamento internazionale nel 1974, partecipando ai Mondiali del 1974. Nella prima fase a gironi segn\u00f2 due gol (entrambi su rigore) nel match vinto 4-1 contro la Bulgaria; nella seconda fase a gironi realizz\u00f2 altrettante reti, aprendo le marcature contro la Germania Est e il (finite entrambe 2-0 per gli \"oranje\"), risultando alla fin fine ben pi\u00f9 decisivo di Johan Cruijff. Quest'ultimo gol, realizzato con un preciso diagonale, fu festeggiato in modo esuberante da tutta la squadra olandese. L'Olanda giunse cos\u00ec in finale dove si trov\u00f2 a fronteggiare i padroni di casa della Germania Ovest. Fu proprio Neeskens a realizzare il rigore causato da un fallo di Hoene\u00df su Cruyiff, portando in vantaggio i suoi al secondo minuto di gioco. Nonostante questo episodio, la partita finir\u00e0 2-1 per i tedeschi. Neeskens chiuse cos\u00ec il mondiale da capocannoniere degli \"oranje\" con 5 reti, un buon bottino per un centrocampista.\nDue anni dopo Neeskens partecip\u00f2 agli europei del 1976, nei quali tuttavia il suo rendimento non riusc\u00ec a raggiungere i picchi del mondiale precedente. L'Olanda si qualific\u00f2 per il secondo turno soltanto grazie alla migliore differenza reti rispetto alla Polonia. Decisiva la partita vinta proprio contro i polacchi, finita 3-0, nella quale Neeskens apr\u00ec le marcature. Autore di una segnatura anche nel 5-0 contro il Belgio nei quarti, Neeskens si far\u00e0 espellere durante la semifinale con la Cecoslovacchia per una brutta reazione ad un fallo di Pollak, aprendo la strada all'eliminazione della sua nazionale, sconfitta contro i pronostici della vigilia per 3-1. Gli oranje vinceranno poi ai supplementari la finalina per il terzo posto facendo a meno di Neeskens e Cruijff rientrati anticipatamente a Barcellona.\nAd Argentina 1978 l'Olanda si present\u00f2 senza Cruijff, cos\u00ec tocc\u00f2 a Neeskens, Rensenbrink e Rep guidare la nazionale fino alla finale poi persa 3-1 ai supplementari contro i padroni di casa. Il \"Mundial\" argentino costitu\u00ec la fine di un ciclo irripetibile per la nazionale \"oranje\". Neeskens chiuse la sua carriera nella rappresentativa del suo paese con un totale di 49 partite ufficiali e 17 reti segnate.\nAllenatore.\nNegli anni Novanta il passaggio dal campo alla panchina. Dal 1\u00ba settembre 1996 al 30 giugno 2000 \u00e8 vice della nazionale olandese, prima di Guus Hiddink e poi di Frank Rijkaard. Il 1\u00ba luglio 2000 alla sua prima esperienza come capo allenatore in patria porta il NEC Nijmegen, per la prima volta in vent'anni, in Coppa UEFA, fino al 13 dicembre 2004. Dopo il mondiale 2006, dove ha affiancato Guus Hiddink alla guida della nazionale australiana, dal 1\u00ba dicembre 2005 al 30 luglio 2006, torna a Barcellona come assistente di Frank Rijkaard che lo vuole al posto di Henk Ten Cate andato ad allenare l', dal 1\u00ba agosto 2006 al 30 giugno 2008. Il 26 ottobre 2008 allena la selezione B della nazionale olandese, come vice Dennis Bergkamp e Arthur Numan. Dal 1\u00ba luglio 2009 al 20 ottobre 2010 \u00e8 stato il vice di Rijkaard al Galatasaray. Il 28 giugno 2011 viene ingaggiato dal Mamelodi Sundowns di Pretoria, squadra sudafricana, di cui lascia la panchina il 2 dicembre 2012."}
{"id": "216289", "revid": "122117837", "url": "https://it.wikipedia.org/wiki?curid=216289", "title": "Lustratio", "text": "La lustratio (lustrazione), o lustrum, \u00e8 un'antica cerimonia di purificazione effettuata tramite il lavaggio con acqua o l'aspersione di acqua mediante rami di lauro o di olivo o mediante uno strumento chiamato \"aspergillum\".\nL'effetto di purificazione era ritenuto connesso anche al fumo di alcuni materiali bruciati. Alla cerimonia erano connessi anche sacrifici di animali, che nel rito percorrevano un percorso intorno alla persona o all'oggetto da purificare.\nNell'uso della Grecia antica la cerimonia avveniva da parte di un privato o di una citt\u00e0 per purificarsi da un crimine commesso ovvero per la purificazione di un luogo sacro che fosse stato contaminato.\nNella religione romana la cerimonia assicurava invece la benedizione e la protezione della divinit\u00e0, senza legame con una colpa commessa: venivano purificati i campi (cerimonia degli Arvali) o le greggi (\"Palilia\", compreso un sacrificio alla dea Pales). Gli eserciti romani venivano purificati prima della partenza per le campagne militari e la cerimonia veniva ripetuta negli accampamenti prima delle battaglie.\nLa stessa citt\u00e0 di Roma veniva purificata con una cerimonia di \"lustratio\" in caso di prodigi e calamit\u00e0 e regolarmente ogni cinque anni, al momento in cui i censori quinquennali avevano compiuto il censimento e abbandonavano la propria carica. Da qui deriva il significato di \"lustro\" per indicare un quinquennio.\nLa cerimonia, compiuta la prima volta dal re Servio Tullio dopo che ebbe condotto il primo censimento, comportava il sacrificio dei \"suovetaurilia\" (si sacrificavano un maiale, o \"sus\", una pecora, o \"ovis\", e un toro, o \"taurus\") e si svolgeva nel Campo Marzio, dove la popolazione si radunava e gli animali da sacrificare venivano condotti per tre volte intorno all'assemblea radunata.\nNell'antica Roma, una cerimonia di purificazione con l'acqua avveniva anche otto o nove giorni dopo la nascita di un bambino: in quel giorno, detto \"dies lustricus\", tutti coloro che avevano toccato la madre si lavavano solennemente le mani e si imponeva il nome al neonato."}
{"id": "216292", "revid": "22828", "url": "https://it.wikipedia.org/wiki?curid=216292", "title": "3GP", "text": ""}
{"id": "216305", "revid": "1226", "url": "https://it.wikipedia.org/wiki?curid=216305", "title": "Ti-99/4a", "text": ""}
{"id": "216306", "revid": "1226", "url": "https://it.wikipedia.org/wiki?curid=216306", "title": "TI-99/4A", "text": ""}
{"id": "216307", "revid": "12247", "url": "https://it.wikipedia.org/wiki?curid=216307", "title": "Quadrifonia", "text": "La quadrifonia, anche chiamata quadrafonia, \u00e8 una tecnica di riproduzione/registrazione del suono che prevede quattro flussi sonori destinati ad essere riprodotti ognuno da un diverso diffusore acustico posizionato nell'ambiente d'ascolto nel modo seguente: due diffusori posizionati frontalmente all'ascoltatore, uno sulla sinistra e uno sulla destra secondo angoli prestabiliti, e due diffusori alle spalle dell'ascoltatore, di nuovo uno sulla sinistra e uno sulla destra secondo angoli prestabiliti.\nLa quadrifonia propriamente detta utilizza quattro canali per la registrazione e la diffusione, come nel sistema Quad-8, in contrapposizione alla stereofonia che ne utilizza due, tuttavia esistono sistemi per utilizzarla come estensione della stereofonia comprimendo le informazioni in due soli canali oppure per emulazione.\nNel caso della compressione si fruisce dei modelli di rappresentazione fisico-matematica del \"momento quadrifonico\", in quanto le teorie sviluppate negli anni '60 del novecento dimostrano che l'equazione dell'onda pu\u00f2 essere scritta con un quadrivettore ove viene rappresentata la pressione acustica e tre componenti dei vettori velocit\u00e0, utilizzando con maggiore precisione i modelli matematici sviluppati a partire dagli anni '60 e poi evolutisi in tecnologie pi\u00f9 precise ed efficaci, che non risentono degli artefatti e dalla poca naturalezza che si pu\u00f2 precepire dai tipici sistemi Dolby (Brevetto Italiano n. 04425909.1 del 2/12/2003; Brevetto Europeo n. 1538876 dell'8/6/2005).\nQuantunque la quadrifonia si cotrapponga alla stereofonia per via dell'intrinseca natura differente e l'uso di quattro canali, pu\u00f2 quindi essere usata come estensione della sterofonia comprimendo le informazioni di 4 canali in 2 tracce, oppure \u00e8 possibile ottenere un risultato approssimativo per simulazione partendo dalle due normali tracce strereofoniche, in questo caso la centralina di codifica quadrifonica ricava, dai consueti canali A e B, quattro canali derivati: A, B, A unito B, A intersecato B, in campo audio indicati come A, B, A+B, A-B (da non confondere con l'identica dicitura che su molti amplificatori integrati per alt\u00e0 fedelt\u00e0 indica il normale pilotaggio di due coppie di diffusori acustici in stereofonia).\nTerminologia.\nI quattro flussi sonori presenti nella quadrifonia sono chiamati \"canale anteriore sinistro\", \"canale anteriore destro\", \"canale posteriore sinistro\" e \"canale posteriore destro\" in riferimento alla posizione dei diffusori acustici destinati a riprodurli.\nStoria.\nLa quadrifonia, introdotta nel mercato statunitense negli anni 1970 dal gruppo britannico Pink Floyd, \u00e8 stata una delle prime tecniche di registrazione/riproduzione del suono ad essere implementata mediante audio multicanale. Nell'home audio vari sono stati gli standard implementati per la quadrifonia, tutti fra loro largamente incompatibili e facenti uso di supporti diversi: dischi, cassette, nastri magnetici in bobina. Inoltre sono stati implementati standard sia a canali discreti che a matrice. Si \u00e8 provato anche a trasmettere il suono quadrifonico via radio, ma gli esperimenti hanno avuto vita breve.\nFormati.\nCD-4.\nIl \"CD-4\", o \"Compatible Discrete 4\", o \"Quadradisc\" (da non confondersi con il compact disc), introdotto nel 1971 dalla JVC (una consociata dell'RCA), \u00e8 un sistema quadrifonico a canali discreti che usa come supporto il disco in vinile. I quattro canali audio, mediante un'opportuna codifica, venivano ridotti a due e registrati su un disco stereo a due canali. Uno dei due canali stereo conteneva sia la somma di due dei quattro canali quadrifonici, sia la loro differenza, quest'ultima opportunamente modulata affinch\u00e9 risultasse traslata in frequenza e occupasse una banda di frequenze ultrasoniche (cio\u00e8 oltre i 20\u00a0kHz); l'altro canale stereo conteneva la somma e la differenza degli altri due canali quadrifonici. Per la riproduzione era necessario usare una testina di lettura apposita e un apposito stilo, che fossero cio\u00e8 in grado di riprodurre le altissime frequenze registrate sul disco. Era inoltre necessario un demodulatore CD-4, oltre naturalmente un amplificatore a quattro canali. Questo formato non ha avuto una grande diffusione sia perch\u00e9 richiedeva sistemi di riproduzione di alta qualit\u00e0, sia per la scarsa durata del disco, dovuta all'usura prodotta dallo stilo di lettura, che rendeva difficilmente leggibili, dopo pochi ascolti, le ondulazioni a frequenze ultrasoniche presenti nel solco. Per ovviare a questo inconveniente la JVC introdusse il \"super vinyl\" (il \"super disco di vinile\", in altre parole) cio\u00e8 un disco pi\u00f9 duraturo.\nQuad-8.\nIl \"Quad-8\", o \"Quadraphonic 8-Track\", \u00e8 un sistema a canali discreti introdotto dall'RCA nella seconda met\u00e0 degli anni settanta. I quattro canali quadrifonici venivano registrati su un nastro magnetico a 8 piste, identico a quello del sistema Stereo8, sul quale trovavano quindi posto due cosiddetti \"programmi\" in quadrifonia. Il nastro era contenuto in una cassetta molto simile a quella del sistema Stereo8; la differenza era costituita da una tacca in corrispondenza dell'angolo superiore sinistro. Questa tacca indicava al riproduttore Quad-8 (che era in grado anche di riprodurre cassette Stereo8) che il nastro era registrato in quadrifonia e che quindi le tracce dispari corrispondevano ai canali del \"programma numero 1\" e le tracce pari ai canali del \"programma numero 2\". Il formato Quad-8 non era completamente compatibile con i riproduttori Stereo8. Questi ultimi infatti, costruiti per leggere a due a due le tracce della cassetta Stereo8 (corrispondenti a quattro programmi stereofonici), potevano riprodurre solo due dei quattro canali di un programma Quad-8. Furono anche costruiti riproduttori Stereo8 in grado di leggere i quattro canali di un programma Quad-8 e di mixarli a due a due cos\u00ec da ottenere due canali stereo. Il Quad-8 fu abbandonato nel 1978.\nSQ.\nL\"'SQ\", o \"Surround Quadraphonic\", \u00e8 un sistema quadrifonico a matrice che usa come supporto il disco di vinile. Introdotto dalla CBS nel 1972, era basato sul lavoro di Peter Scheiber, che nel 1968 aveva ideato sia le formule matematiche che consentivano di ridurre a due i quattro canali, sia quelle che consentivano di riottenere quattro canali dai due codificati. Le formule di Scheiber furono migliorate da Benjamin Bauer della CBS e diedero origine all'SQ. \u00c8 possibile, come qualcuno sostiene, che la sigla SQ stia per \"Stereo Quadraphonic\", dal momento che un disco quadrifonico registrato col sistema SQ suona come un normale disco stereo a due canali se non si fa uso di un decodificatore SQ. Peraltro la compatibilit\u00e0 con l'usuale sistema stereo a due canali fu proprio un obiettivo che la CBS si prefisse quando introdusse il sistema SQ.\nQS.\nIl \"QS\", o \"Quadraphonic Stereo\", \u00e8 un altro sistema a matrice che usa come supporto il disco di vinile. In questo caso le formule di Peter Scheiber furono migliorate dall'ingegner Isao Itoh della Sansui.\nGli apparecchi compatibili con questo sistema furono prodotti quasi solo dalla Sansui, nonostante quest'ultima ne avesse concesso l'uso gratuito a terzi.\nMatrix H.\nIl \"Matrix H\" \u00e8 un sistema a matrice sviluppato dagli ingegneri della BBC per trasmettere programmi radio quadrifonici in modulazione di frequenza. Il sistema \u00e8 compatibile con ricevitori stereo e monofonici. La BBC trasmise sia programmi di generi diversi su \"BBC Radio 3\" e \"BBC Radio 2\", sia programmi musicali su \"BBC Radio 1\"."}
{"id": "216317", "revid": "6923", "url": "https://it.wikipedia.org/wiki?curid=216317", "title": "Musica tonale", "text": "La musica tonale \u00e8, in senso lato, ogni tipo di musica organizzata attorno a un suono centrale, o \"tonica\". In senso pi\u00f9 stretto, si chiama \"tonale\" la musica che stabilisce un rapporto di gerarchia tra la tonica e tutti gli altri suoni di una scala diatonica maggiore o minore. Secondo una prospettiva storica, la musica tonale \u00e8 quella composta in Occidente tra l'inizio del XVII secolo e la fine del XIX. Con l'inizio del XX secolo, la musica tonale di tradizione colta \u00e8 entrata in crisi, ma in altri ambiti (di musica applicata, di consumo, popolare ecc) musica pi\u00f9 o meno basata su principi tonali ha continuato a essere scritta. Con la fine delle avanguardie e l'avvento del post-modernismo la musica tonale ha conosciuto una nuova stagione.\nAttorno alla tonica, la prima nota, su cui si costruisce tutto il sistema scalare maggiore (o scala Ionica), e verso la tonica, gravitano tutti gli altri suoni. La tonica ha quindi una importanza maggiore degli altri gradi ed \u00e8 anche il grado \"risolutore\" su cui normalmente riposa un brano.\nStruttura.\nLa scala musicale racchiude e rappresenta un sistema tonale.\nSu ogni grado della scala cos\u00ec formata vanno applicate le regole armoniche della formazione dell'accordo (minimo a tre parti, le triadi) che si formano su ogni nota (o grado) del sistema scalare usato. Per formare le triadi si usano la prima nota (fondamentale, o tonica se coincide col primo grado), la terza nota (mediante o caratteristica) e la quinta nota (secondo un principio di distanza dalla fondamentale). Otteniamo cos\u00ec tre triadi maggiori sul I, IV e V grado della scala maggiore.\nMa \u00e8 a quattro parti, cio\u00e8 con l'aggiunta del settimo grado, che si nota come l'accordo costruito sul I \u00e8 di terza maggiore con settima maggiore (cos\u00ec come l'accordo costruito sul IV) ma diverso da quello costruito sul V che \u00e8 di terza maggiore con settima minore. Tale accordo chiamasi dominante, ed \u00e8 dal carattere tensivo (dinamico), cio\u00e8 deve essere risolto su di un accordo che dia quiete e staticit\u00e0. (Questo accade per effetto della tensione o dissonanza data dal quarto grado, per esempio fa, nella tonalit\u00e0 maggiore di do, la quale, come sottotonica dell'accordo di dominante costruito sul quinto grado, provoca instabilit\u00e0 che va risolta alla nota immediatamente pi\u00f9 vicina, mi, un semitono sotto).\nL'accordo di dominante costruito sul V concorre a formare, con l'accordo costruito sul I la cadenza perfetta.\nSi creano pertanto delle relazioni melodiche e delle relazioni armoniche e degli effetti tra i suoni intorno ai gradi principali: la tonica (o primo grado della scala), che esprime la risoluzione di un rapporto, la dominante (o quinto grado della scala), che esprime la tensione di un rapporto, e la sottodominante (o quarto grado della scala). Pertanto i gradi I, IV e V, in tale successione, attestano inequivocabilmente una tonalit\u00e0 (oltre a rappresentare una cadenza mista).\nI gradi rimanenti sono, in vario modo, relazionati e subordinati a questi. Sul sesto grado, invece, chiamato di sopradominante, si forma la cosiddetta scala minore (o Eolia).\nArmonicamente gli accordi costruiti su tali gradi vengono messi in relazione tra loro (o concatenati gli uni agli altri) e danno luogo a quelle che vengono chiamate progressioni di accordi, che esprimono delle cadenze, formule musicali fisse, conclusive di un brano, di un periodo o di una frase musicale.\nStoria.\nFu Gioseffo Zarlino, nel Cinquecento, ad introdurre il principio della tonalit\u00e0 e la teoria della formazione dell'accordo, ma gi\u00e0 molto prima Pitagora aveva fondato il suo sistema basato sugli armonici e sui loro rapporti matematici e aveva affrontato lo studio degli armonici naturali.\nLa semplificazione e lo sgretolamento del sistema modale con le sue sette scale, ha portato alla contrapposizione di due sole scale modali tra loro: Ionica, costruita sul I,e detta scala maggiore, cui corrisponde un accordo maggiore, e Eolia, costruita sul VI, cui corrisponde un accordo minore.\nStoricamente la musica tonale \u00e8 la grande maggioranza della musica esistente: essa si impose in Europa e nel mondo occidentale tra il XVII e il XVIII secolo e inizi\u00f2 il suo declino nel corso del XIX secolo, messa in discussione, in particolare, da Richard Wagner e Franz Liszt sino ad arrivare alla dodecafonia di Arnold Sch\u00f6nberg e alla atonalit\u00e0. La musica d'uso e la musica popolare, oltre a un gran numero di compositori novecenteschi neoclassici (si pensi a Igor' F\u00ebdorovi\u010d Stravinskij o a Ottorino Respighi) e scuole nazionali ispirate al folklore (specie in area balcanica), hanno tuttavia continuato ad usare procedimenti tonali fino ai nostri giorni.\nLa caratteristica principale della musica tonale, rispetto a quella precedente (pre-tonale o modale) e a quella successiva (post-tonale, cromatica, atonale, seriale) \u00e8 la sua forte spinta verso la risoluzione cadenzale. La musica tonale \u00e8 in grado di creare un campo temporale orientato in senso teleologico; non a caso essa si sviluppa parallelamente al concetto moderno di storia e a quello di progresso. La forza della tonalit\u00e0 ha permesso al linguaggio musicale una espansione quale non aveva conosciuto in tutta la sua storia precedente: basti pensare che la stragrande maggioranza delle opere musicali che oggi fanno parte del repertorio rientra in questa categoria."}
{"id": "216320", "revid": "21371", "url": "https://it.wikipedia.org/wiki?curid=216320", "title": "Flavio Claudio Giulio Constanzo Gallo", "text": ""}
{"id": "216325", "revid": "508036", "url": "https://it.wikipedia.org/wiki?curid=216325", "title": "Phocidae", "text": "Le foche o focidi (Phocidae ) sono una famiglia di mammiferi carnivori marini appartenenti alla superfamiglia dei pinnipedi. Le foche vivono principalmente lungo le coste di mari ghiacciati, freddi e temperati, pi\u00f9 raramente nei mari caldi e nei laghi (Saimaa, mar Caspio, lago Bajkal).\nLe foche sono cacciate per il grasso e, i cuccioli, per la pelle utilizzata dall'industria conciaria.\nMorfologia.\nLe foche sono mammiferi adattati alla vita acquatica, con un corpo allungato, irregolarmente cilindrico, rivestito da uno spesso strato adiposo ricoperto da un fitto pelo corto, vellutato, impermeabile all'acqua. Hanno la testa piccola e leggermente appiattita ed orecchie prive di padiglione auricolare esterno. Il muso \u00e8 provvisto di alcuni baffi lunghi e robusti detti vibrisse. Gli arti anteriori sono trasformati in pinne mentre quelli posteriori costituiscono un'unica pinna posteriore.\nRiproduzione.\nLa gestazione dura circa undici mesi, al termine dei quali viene partorito un unico cucciolo. Per allattare i piccoli, le madri escono dall'acqua. Le foche, come tutta l'infraclasse Eutheria, sono animali vivipari (cio\u00e8 partoriscono la prole gi\u00e0 formata) e allattano i loro piccoli. "}
{"id": "216327", "revid": "7381", "url": "https://it.wikipedia.org/wiki?curid=216327", "title": "Cristian Alberto Peret Kily Gonzalez", "text": ""}
{"id": "216329", "revid": "287204", "url": "https://it.wikipedia.org/wiki?curid=216329", "title": "Cesar", "text": ""}
{"id": "216331", "revid": "1001457", "url": "https://it.wikipedia.org/wiki?curid=216331", "title": "Ricardo Rogerio de Brito Alemao", "text": ""}
{"id": "216335", "revid": "1718925", "url": "https://it.wikipedia.org/wiki?curid=216335", "title": "Volontariato", "text": "Con volontariato si intende in generale lo svolgimento volontario di un'attivit\u00e0 non retribuita. Nella maggior parte dei casi si tratta di attivit\u00e0 socialmente utili, come l'aiuto a persone in condizioni di indigenza, o che necessitano di assistenza, oppure il fronteggiare emergenze occasionali o il prestare opera e mezzi nell'interesse collettivo. Il volontariato pu\u00f2 essere svolto in maniera individuale o collettivamente, in associazioni costituite per specifici scopi benefici.\nCaratteristiche.\nOrganizzazione.\nEsistono poi degli enti che non sono giuridicamente organizzazioni di volontariato, perch\u00e9 non sono enti autonomi, ma hanno al loro interno anche persone che prestano attivit\u00e0 volontaria, accanto a persone retribuite. \nAlcuni enti che non prevedono il vincolo assoluto della gratuit\u00e0 della prestazione e quindi retribuiscono i propri soci, ma possono anche avere volontari che affiancano il personale retribuito, operando gratuitamente\nFinanziamento.\nLe organizzazioni di volontariato traggono le risorse economiche per il loro funzionamento e per lo svolgimento della propria attivit\u00e0 da:\nNel mondo.\nItalia.\nL'Italia \u00e8 un paese dove un gran numero di cittadini pratica volontariato in varie forme: secondo l'ISTAT il numero di volontari stimato in Italia \u00e8 di 6,63 milioni di persone (tasso di volontariato totale pari al 12,6%). La legge 11 agosto 1991 n. 266 regola il volontariato organizzato ed istituisce delle strutture per lo sviluppo e la crescita del volontariato su base regionale (i centri di servizio per il volontariato), che forniscono gratuitamente alle organizzazioni di volontariato servizi nel campo della promozione, della consulenza, della formazione, della comunicazione e molti altri.\nPer la legge italiana il volontariato organizzato nelle associazioni ha le caratteristiche previste dalla legge 266/1991, che sono le seguenti:\nLa Croce Rossa Italiana, che dal 1\u00ba gennaio 2014 \u00e8 diventata un'organizzazione privata di volontariato, svolge le proprie attivit\u00e0 impiegando personale volontario, mai retribuito. Le attivit\u00e0 di volontariato della CRI possono essere supportate dal personale dipendente che solitamente \u00e8 impiegato per il mantenimento della struttura operativa."}
{"id": "216338", "revid": "287204", "url": "https://it.wikipedia.org/wiki?curid=216338", "title": "Alfredo Di Stefano", "text": ""}
{"id": "216345", "revid": "287204", "url": "https://it.wikipedia.org/wiki?curid=216345", "title": "Sinisa Mihajlovic", "text": ""}
{"id": "216348", "revid": "831312", "url": "https://it.wikipedia.org/wiki?curid=216348", "title": "Giro d'Italia 1978", "text": "Il Giro d'Italia 1978, sessantunesima edizione della \"Corsa Rosa\", si svolse in venti tappe precedute da un cronoprologo iniziale dal 7 maggio al 28 maggio 1978, per un percorso totale di 3\u00a0628 km. Fu vinto dal belga Johan De Muynck.\nSi tratt\u00f2 della prima edizione ad essere ripresa a colori dalla Rai, venne trasmesso dalla Rai Tv2 e in radio da Rai Radio1."}
{"id": "216350", "revid": "125930934", "url": "https://it.wikipedia.org/wiki?curid=216350", "title": "Parabole di Ges\u00f9", "text": "Le parabole di Ges\u00f9 sono racconti attribuiti a Ges\u00f9 che si trovano nei vangeli, sia canonici sia non canonici, e in poche altre fonti antiche. Si tratta del pi\u00f9 noto esempio del genere letterario \"parabola\", attestato anche nell'Antico Testamento.\nLa parabola \u00e8 un racconto che attraverso comparazioni e similitudini, oppure allegorie, rivela un insegnamento morale o religioso.\nOccorrenza delle parabole nei vangeli.\nCiascun vangelo contiene parabole di Ges\u00f9 non presenti negli altri. Per esempio, due parabole tra le pi\u00f9 celebri, la parabola del figlio prodigo e la parabola del buon samaritano, sono presenti solo nel \"Vangelo secondo Luca\", mentre altre due parabole famose (la parabola della zizzania e la parabola del servo spietato) sono presenti solo nel \"Vangelo secondo Matteo\". Le parabole riportate solo dal \"Vangelo secondo Matteo\" sono sei, quelle presenti solo nel \"Vangelo secondo Luca\" sono tredici. Solo tre parabole sono presenti nel \"Vangelo secondo Giovanni\", e queste non sono riportate negli altri vangeli. Il \"Vangelo di Tommaso\" riporta, tra altre parabole comuni ai vangeli sinottici, due parabole non attestate altrimenti: la parabola della giara vuota e la parabola dell'assassino, entrambe considerate detti autentici di Ges\u00f9 da alcuni studiosi.\nAlcune parabole sono presenti in pi\u00f9 di un vangelo sinottico: otto compaiono in tutti i tre vangeli, mentre altre quattro (o cinque se si considera che la parabola dei talenti e la parabola delle mine sono essenzialmente due diverse trascrizioni della stessa storia), appaiono sia in \"Matteo\" sia in \"Luca\". Le parabole presenti nel \"Vangelo secondo Marco\", eccetto una molto breve, sono citate anche in \"Matteo\", in \"Luca\", oppure in entrambi.\nCaratteristiche delle parabole di Ges\u00f9.\nIl termine parabola deriva dal greco \u201cparabol\u00e9\u201d che significa letteralmente \u201ccomparazione e similitudine\u201d. \u00c8 un racconto didascalico che differisce da mito, allegoria e favola. \u00c8 un modo di esprimersi che utilizza esempi concreti ed \u00e8 basato sul paragone tra due situazioni: una nota e una non nota. Ha lo scopo di illustrare in modo semplice concetti complessi, favorendo una comprensione immediata. Ma ha pure l'intento di consentire il passaggio degli ascoltatori da un modo, per loro abituale, di capire e di interpretare le parole espresse e gli eventi narrati, a una nuova modalit\u00e0 estranea e inusuale. Generalmente, le parabole sono incentrate su uno o pi\u00f9 tra questi temi: la venuta del Regno dei Cieli, le caratteristiche di Dio, questioni inerenti alla moralit\u00e0 e alla giustizia. Sul piano della forma letteraria, gli elementi che caratterizzano tutte le parabole sono: sintesi, immediatezza e incisivit\u00e0. Le parabole come forma narrativa sono attestate anche nella letteratura rabbinica coeva ali inizi del Cristianesimo. In ebraico la parabola \u00e8 detta \u05de\u05e9\u05dc (IPA /ma'\u0283al/), lett. \"esempio\".\nGli studi scientifici che, in epoca moderna, hanno configurato la comprensione predominante, classica, delle parabole neotestamentarie sono riconducibili al tedesco Adolf J\u00fclicher (1857-1938); per decenni si \u00e8 ritenuto che la sua opera epocale \"Die Gleichnisreden Jesu\" (volume 1, Freiburg 1886; volume 2, Freiburg 1899; entrambi riediti nel 1910) fosse la parola ultima e definitiva sull'argomento. Naturalmente altri studiosi hanno comunque fornito il loro contributo alla comprensione e all'esegesi delle parabole del Nuovo Testamento; fra questi va ricordato senz'altro, per esempio, Joachim Jeremias (1900-1979). \u00c8 soltanto di recente, per\u00f2, che una \u00e9quipe di studiosi, prevalentemente giovani e tutti di area tedesca, riuniti attorno a Ruben Zimmermann, ha deciso di cimentarsi nella ricerca di nuove vie nell'interpretazione delle parabole, dischiudendo prospettive finora rimaste inesplorate.\nElenco delle parabole.\nParabole comuni a quattro vangeli.\nDel seminatore.\nLa parabola \u00e8 presente in tutti i tre vangeli sinottici, Marco e Luca , e nel \"Vangelo di Tommaso\" 9.\nDei vignaioli omicidi.\nLa parabola \u00e8 presente anche in Marco , Luca e Tommaso (65).\nDel granello di senape.\nLa parabola \u00e8 presente in \"Matteo\" , in \"Marco\" , in \"Luca\" e in \"Tommaso\" 20,2-4.\nDella toppa sul vestito e del vino nuovo.\nLa parabola \u00e8 presente anche nel \"Vangelo secondo Matteo\" , nel \"Vangelo secondo Luca\" e nel \"Vangelo di Tommaso\" (47).\nDell'uomo forte.\nLa parabola \u00e8 presente anche nel \"Vangelo secondo Marco\" , nel \"Vangelo secondo Luca\" e nel \"Vangelo di Tommaso\" (35).\nParabole comuni a tre vangeli.\nDel lievito.\nLa parabola \u00e8 presente anche nel \"Vangelo di Tommaso\", 96:\nSecondo il \"Jesus Seminar\" questo \u00e8 uno dei detti autentici di Ges\u00f9; in particolare le versioni del \"Vangelo secondo Luca\" e del \"Vangelo secondo Matteo\" sono state giudicate autentiche con una certezza dell'83%, quella del \"Vangelo di Tommaso\" con una certezza del 65%.\nDel fico che germoglia.\nLa parabola \u00e8 presente anche in \"Marco\" e in \"Luca\" .\nDella pecora smarrita.\nLa parabola \u00e8 presente anche nel \"Vangelo secondo Luca\" () e nel \"Vangelo di Tommaso\" (107).\nDella lampada.\n\u00c8 conosciuta anche come la parabola della lucerna ed \u00e8 presente anche in \"Marco\" e in \"Luca\" .\nDel servo fedele.\nLa parabola, conosciuta anche come \"i servi che vegliano\", \u00e8 presente anche in \"Marco\" e in \"Luca\" \nDel banchetto di nozze.\nLa parabola \u00e8 presente anche nel \"Vangelo secondo Luca\" () e nel \"Vangelo di Tommaso\" 64.\nParabole comuni a due vangeli.\nDei talenti.\nNel \"Vangelo secondo Luca\" \u00e8 presente una parabola molto simile sulle mine . I talenti e le mine sono delle antiche monete.\nDella zizzania.\nLa parabola \u00e8 presente anche nel \"Vangelo di Tommaso\" (57). \nDel tesoro nascosto.\nLa parabola \u00e8 presente anche nel \"Vangelo di Tommaso\" (109).\nDella perla.\nLa parabola \u00e8 presente anche nel \"Vangelo di Tommaso\" (76).\nDella rete.\nLa parabola \u00e8 presente anche nel \"Vangelo di Tommaso\" (8).\nDel sale della terra.\nLa parabola \u00e8 presente anche nel \"Vangelo secondo Marco\" ().\nDel ricco stolto.\nLa parabola \u00e8 presente anche nel \"Vangelo di Tommaso\" (63).\nDei fanciulli in piazza.\nLa parabola \u00e8 presente anche nel \"Vangelo secondo Luca\" ()\nParabole esclusive del \"Vangelo secondo Luca\".\nDel fattore infedele.\n\u00c8 conosciuta anche come la parabola dell'amministratore disonesto."}
