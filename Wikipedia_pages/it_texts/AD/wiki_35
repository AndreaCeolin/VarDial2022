{"id": "208370", "revid": "73843", "url": "https://it.wikipedia.org/wiki?curid=208370", "title": "Lorenzo Parodi", "text": "Dalla piccola officina all'Ansaldo.\nNasce in una famiglia operaia: il padre Bartolomeo \u00e8 \"battimazza\" al reparto fucinatura dell'Ansaldo Meccanico di Genova Sampierdarena. Dopo aver iniziato a lavorare, a 14 anni, in una piccola bulloneria di Genova Nervi, nel pieno della Seconda guerra mondiale passa alla grande fabbrica, e l'apprendistato professionale precede il noviziato politico di poco pi\u00f9 di un anno.\nInizia infatti a lavorare all'Ansaldo, come tornitore al reparto \"macchine piccole\" (MAPI), nell'estate del 1942, quando l'ultimo sforzo bellico produce l'infornata pi\u00f9 cospicua delle nuove leve operaie; quasi mezzo secolo dopo, introducendo la terza edizione di \"Cronache operaie\" ricorder\u00e0: \u00ab\"eravamo tra i ragazzini entrati nelle fabbriche nei primi anni quaranta a sostituire la \"carne da cannone\" inviata al fronte\"\u00bb.\nIl noviziato politico nel fuoco della guerra mondiale.\nNella primavera del 1943 aderisce allo sciopero in corso all'Ansaldo e nel 1944, per sfuggire alle retate naziste e alla deportazione, \u00e8 costretto a lasciare la fabbrica e a darsi alla macchia.\nParodi diventa partigiano nella Brigata SAP \"Crosa\" di Genova Nervi: \u00e8 qui che il suo noviziato politico si avvia, su un percorso che, con la scelta antistalinista, lo porta in contatto con i giovani comunisti libertari di Nervi fra cui Antonio Pittaluga, Vero Grassini, Agostino Sessarego e Mario Vignale e in seguito con il gruppo di Genova Sestri.\nTrent'anni dopo Parodi rievoca l'esordio politico di quel giovane operaio e partigiano introducendo la prima edizione di \"Cronache operaie\": \u00ab\"L'inizio della sua vicenda politica avviene fuori della fabbrica quando, per sfuggire alle retate dei fascisti, nel 1944 \u00e8 dovuto passare alla clandestinit\u00e0. Nella nuova condizione, egli incontra dei compagni che hanno dovuto fare una scelta politica e si unisce a loro. La cellula clandestina che hanno creato si rifiuta di seguire la linea di collaborazione nazionale e il compromesso con la monarchia imposti da Togliatti appena approdato a Salerno. \u00c8 il rifiuto del primo \"compromesso storico\" che interesser\u00e0 tutta una generazione e la scelta diventa il comunismo libertario e internazionalista, contrapposto a quello di osservanza staliniana.\"\u00bb\nSono dunque soprattutto \u00ab\"il rifiuto dell'opportunismo togliattiano\"\u00bb, come ricostruisce Parodi, e il tentativo \u00ab\"ancora confuso di salvare il salvabile di fronte all'ondata opportunistica che finir\u00e0 per bloccare e sommergere il movimento di classe scaturito dalla lotta contro il fascismo\"\u00bb, i fattori che portano la sua cellula partigiana a legarsi alla tradizione libertaria e anarco-sindacalista.\nQuesta tradizione a Genova ha radici profonde, che risalgono \u00ab\"al processo di formazione del movimento operaio, alle peculiarit\u00e0 della Prima Internazionale in Italia, alle reazioni spontanee provocate dal marciume della Seconda Internazionale, quindi alle caratteristiche del primo dopoguerra rosso quando una Camera del Lavoro importante come quella di Sestri Ponente era a direzione anarco-sindacalista\"\u00bb.\nIl processo di maturazione politica nel dopoguerra.\nIl giovane Parodi rientra in Ansaldo alla fine della guerra. Il suo lavoro politico si esprime nell'impegno per portare il movimento anarchico su una linea di lotta politica concreta; assieme ad Arrigo Cervetto e altri giovani, come loro in stragrande misura operai, lavora per la nascita dei \"Gruppi anarchici di azione proletaria\" (GAAP), sancita nel Convegno di Genova Pontedecimo del febbraio 1951. \"\u00c8 proprio la ricerca di \"un altro comunismo\" che non fosse la soggezione a Mosca del PCI staliniano che mette in contatto Lorenzo Parodi e Arrigo Cervetto, tra il 1948 e il 1949. Il terreno d'incontro \u00e8 il tentativo di Pier Carlo Masini e di Cervetto di raggruppare attorno ai giovani della FAI la Federazione Anarchica Italiana, un movimento comunista libertario \"organizzato e federato\", che abbandonasse il \"nullismo\" individualista di tanto anarchismo tradizionale.\"\nLa ricerca della \u00ab\"omogeneit\u00e0 teorica come scienza della rivoluzione\"\u00bb lo indirizza ad un serio lavoro di studio del \"Capitale\" di Marx e ad incontrare Lenin.\n\u00c8 il punto di approdo naturale per chi ha passione rivoluzionaria e intelligenza dialettica, come Parodi stesso dichiara riassumendo il compito che la sua generazione si trova davanti: \u00ab\"se Lenin aveva dovuto impiegare le energie di un'intera generazione di rivoluzionari per liberare il marxismo dalla mistificazione socialdemocratica, lo stesso problema e lo stesso impiego di energie si sarebbe posto a pi\u00f9 generazioni per liberare il leninismo dalle mistificazioni dello stalinismo\"\u00bb.\nLe cronache di fabbrica e l'esperienza sindacale.\nAccanto allo studio e alla riflessione teorica, i primi anni cinquanta lo vedono impegnato nella regolare stesura delle cronache delle vicende di fabbrica, con lo sforzo di \u00ab\"sottrarsi all'influenza soggettiva di chi \u00e8 parte in causa per trattare i problemi della classe in contrapposizione all'egemonia ideologica dello stalinismo nel suo periodo pi\u00f9 buio\"\u00bb.\nParodi affina in questo periodo la sua militanza rivoluzionaria \u00abnell'attivit\u00e0 agitatoria, nell'impegno sindacale, nella responsabilit\u00e0 del proprio inserimento nelle varie istanze sindacali, da quella di base (\"esperto\", ora \"delegato\", di reparto), a quella di fabbrica del Comitato Sindacale (ora Consiglio), fino a quelle di categoria e dell'organizzazione orizzontale a livello confederale (Comitato Direttivo Nazionale della CGIL)\u00bb.\nIn sede di bilancio scriver\u00e0 che il motivo di riflessione di quella esperienza sindacale \u00ab\"riguarda l'atteggiamento che il militante rivoluzionario deve tenere nella fabbrica e nelle istanze sindacali, nel suo modo di rapportarsi con gli operai e con la classe\"\u00bb, riconoscendo che pur con gli inevitabili errori di quella fase di formazione era riuscito a mantenere al centro della sua attenzione \u00ab\"le conseguenze del primo compromesso storico sul piano dello sfruttamento operaio\"\u00bb.\nLa posizione internazionalista sulla rivolta di Budapest.\nLa presenza nel Comitato Direttivo Nazionale della CGIL gli offre la tribuna per una netta posizione internazionalista nei confronti della rivolta operaia di Budapest dell'ottobre-novembre 1956 (vedi \"Ungheria 1956\").\nIl segretario generale Di Vittorio, dopo la deplorazione dell'intervento militare russo espressa il 27 ottobre, gi\u00e0 il 4 novembre ha operato una rapida marcia indietro.\nAlla riunione del Direttivo del 20-21 novembre Parodi sostiene la necessit\u00e0 \u00ab\"che la CGIL prenda l'iniziativa di liquidare la politica, i sistemi e la burocrazia stalinista che orientano tuttora la Federazione Sindacale Mondiale\"\u00bb.\nMette poi la rivolta di Budapest in connessione con le altre significative vicende di quel cruciale 1956 (i moti operai in Polonia, la guerra coloniale condotta in Algeria dal governo di Guy Mollet, la crisi di Suez): \u00ab\"Nello stesso momento in cui attraverso la FSM dobbiamo aiutare la mobilitazione dei lavoratori francesi contro una guerra colonialista fatta in Algeria e in Egitto in nome di un governo \"socialista\"; nello stesso momento in cui dobbiamo preoccuparci delle difficolt\u00e0 dei lavoratori inglesi, la cui lotta contro la guerra in Egitto e a Cipro \u00e8 frenata dalle Trade Unions laburiste preoccupate di \"non danneggiare la produzione\" occorre anche appoggiare senza riserve la lotta dei lavoratori ungheresi, polacchi, degli stessi lavoratori russi, che, contro gli effetti del capitalismo di Stato, vogliono affermare il vero socialismo\"\u00bb.\nLa confluenza in Azione Comunista.\nDopo la confluenza dei GAAP, nella primavera 1957, nel raggruppamento di \"Azione Comunista\" sorto due anni prima da una \"dissidenza\" del PCI, Parodi si impegna a fianco di Arrigo Cervetto nello sforzo di contrastarvi il massimalismo e attestarvi una posizione internazionalista.\nE assieme a Cervetto presenta, al primo convegno della Sinistra comunista del novembre 1957 a Livorno, le \"Tesi sullo sviluppo imperialistico, sulla durata della fase controrivoluzionaria e sullo sviluppo del partito di classe\", in cui \u00e8 espressa ormai in modo organico la visione strategica della corrente leninista.\nNelle \"Tesi\" si prevede il ruolo dell'Asia \"epicentro delle tensioni\" e lo sviluppo dell'Asia, motore dei tempi della crisi della societ\u00e0 imperialistica. \u00c8 questa \"visione dell'epoca\" che permetter\u00e0 la comprensione dei decenni successivi, fino alla \"nuova fase strategica\" dei nostri tempi, quando il capitalismo di stato cinese giunto alla maturit\u00e0 imperialistica, percorrendo il sentiero tracciato nel primo secolo dell'imperialismo dalle potenze europee, dagli Stati Uniti, dalla Russia e dal Giappone, apre il tempo della lotta per la spartizione del mondo tra potenze imperialistiche di dimensione continentale.\nLa fondazione di Lotta Comunista.\nIl compito strategico per il proletariato, la classe che pu\u00f2 e deve rivoluzionare la societ\u00e0 imperialista, \u00e8 ormai chiaramente delineato nella visione che Parodi condivide con Cervetto, visione che segna tutta una vita militante in cui la scienza marxista permette alla passione rivoluzionaria di \"superare gli scogli dell'impaziente aspettativa e dell'ingannevole attendismo\".\nLa visione strategica delle Tesi del '57 si collegava infatti alla concezione del partito della strategia: a Parodi Cervetto invia nel 1964 le bozze dello studio (che sar\u00e0 raccolto due anni dopo in volume, con il titolo di \"Lotte di classe e partito rivoluzionario\", e pi\u00f9 volte ripreso fino alla sesta edizione del 2004, che ripubblica anche quelle lettere) sulla concezione leninista dell'azione politica, con l'obiettivo di avere \u00ab\"un testo-base della corrente leninista in Italia\"\u00bb.\nSu quella base Cervetto e Parodi possono voltare pagina rispetto all'esperienza di \"Azione comunista\": nel dicembre 1965 esce il primo numero di \"Lotta Comunista\" (di cui Parodi sar\u00e0 direttore fino alla morte) e prende avvio un vasto lavoro di insediamento organizzativo.\nI testi sul sindacato e sullo sviluppo del capitalismo.\nParodi prosegue la sua attivit\u00e0 politica nel sindacato, sviluppando una riflessione attestata dai libri \"Critica del sindacato riformista\" e \"Critica del sindacato subalterno\".\nNell'introduzione al secondo di questi testi, scritta nel novembre '88, scrive che \u00ab\"dalle esperienze raccolte in questo volume si possono cogliere le ragioni del nostro impegno, nato nella fabbrica per poi ricercare le ragioni di una lotta, da sindacale diventata politica, nel pi\u00f9 vasto orizzonte degli antagonismi che tracciano la storia delle classi. In questa prospettiva abbiamo concepito le ragioni di una scienza del partito e dell'intervento politico. Nell'impegno anche la scienza \u00e8 diventata passione; la sola che sorregge anche nelle condizioni pi\u00f9 negative, consentendo di operare in qualunque ciclo storico\"\u00bb.\nLo studio della condizione operaia, dunque, necessariamente si estende allo studio delle relazioni tra le classi in Italia: a partire dai primi anni ottanta Parodi lavora sistematicamente su molteplici aspetti della storia del capitalismo industriale e finanziario italiano, visto nei suoi nessi con le dinamiche internazionali, con le lotte tra le classi, con la vicenda politica e con la produzione di ideologie; questi testi sono poi raccolti nei due volumi degli \"Studi sullo sviluppo del capitalismo in Italia\".\nNell'introduzione al primo dei due volumi si legge: \u00ab\"Dovendo fare la storia della sua classe, il partito non pu\u00f2 prescindere dalla storia della classe antagonista. Una storia che ha portato la borghesia \"a dare al suo interesse medio una forma universale\", in quanto il suo approdo \u00e8 stato il mercato mondiale. Conseguentemente, affermano Marx ed Engels, anche il proletariato \"pu\u00f2 dunque esistere soltanto sul piano della storia universale, cos\u00ec come il comunismo, che \u00e8 la sua azione, non pu\u00f2 affatto esistere se non come esistenza storica universale\"\"\u00bb.\nQuesto lavoro \u00e8 proseguito con gli studi pi\u00f9 recenti, che hanno una dimensione non solo italiana, ma proiettata sullo scenario internazionale (in particolare europeo e americano), sulle tendenze e le politiche dei grandi gruppi economici e finanziari, sempre seguiti in connessione con i diversi, mutevoli e contraddittori, aspetti della vita della formazione economico-sociale capitalistica."}
{"id": "208371", "revid": "767487", "url": "https://it.wikipedia.org/wiki?curid=208371", "title": "Paul Di'Anno", "text": "Biografia.\nCarriera musicale.\nIron Maiden.\nDi'Anno diede un grande contributo alla popolarit\u00e0 degli Iron Maiden, grazie alla sua voce di stampo blues, ma venne poi allontanato dal gruppo a causa dei problemi derivati dall'abuso di droga e alcool. Alla fine del 1981 venne sostituito da Bruce Dickinson, attualmente cantante del gruppo. Dopo l'uscita di Dickinson dagli Iron Maiden nel 1993 si pensava a un suo rientro nel gruppo; tuttavia il gruppo scelse Blaze Bayley (proveniente dai Wolfsbane), il quale rimase fino al 1999, anno in cui Dickinson ritorn\u00f2 nel gruppo.\nDi'Anno.\nNel 1983 il cantante fond\u00f2 i Di'Anno (inizialmente conosciuti come Lonewolf), con i quali pubblicarono l'omonimo album. Il gruppo comprendeva Lee Slater e P.J. Ward alla chitarra, Kevin Browne al basso e Mark Venables alla tastiera. Nel 1985, dopo il primo tour, il gruppo si sciolse. Si riuniranno nel 2000, pubblicando l'album \"Nomad\".\nGogmagog.\nPoco dopo lo scioglimento dei Di'Anno, Di'Anno fond\u00f2 i Gogmagog, composti da Pete Willis (ex chitarrista dei Def Leppard), Janick Gers (ex chitarrista dei Gillan e successivamente chitarrista degli Iron Maiden dal 1990), Neil Murray (ex bassista dei Whitesnake) e Clive Burr (ex batterista degli Iron Maiden). Il gruppo pubblic\u00f2 soltanto l'EP \"I Will Be There\" per poi sciogliersi.\nBattlezone.\nNel 1986 Di'Anno fond\u00f2 i Battlezone, con John Hurley e Darren Aldridge alle chitarre, Laurence Kessler al basso e Adam Parsons alla batteria (il quale venne rimpiazzato da Bob \"Sid\" Falck degli Overkill). Il gruppo pubblic\u00f2 un primo album, \"Fighting Back\", e nel corso del primo tour avvenuto negli Stati Uniti, Hurley e Falck escono dal gruppo a causa di divergenze caratteriali. I due furono rispettivamente sostituiti da Graham Bath e da Steve Hopgood. Il gruppo complet\u00f2 il tour e successivamente pubblic\u00f2 il secondo album \"Children of Madness\" (1987). Da quest'ultimo anno fino al 2008 il gruppo vedr\u00e0 una lunga sequenza di cambi di formazione, nonostante i quali riuscir\u00e0 a pubblicare altri quattro album: \"Warchild\" (1988), \"Feel My Pain\" (1998), \"Cessation of Hostilities\" (2001) e \"The Fight Goes On\" (2008).\nKillers.\nIn parallelo ai Battlezone, nel 1990 Di'Anno fond\u00f2 i Killers, con John Gallagher dei Raven al basso (sostituito poi da Gavin Cooper nel 1992), Cliff Evans e Ray Ditone alle chitarre, e Steve Hopgood alla batteria. Il gruppo, senza materiale proprio, part\u00ec per un tour in Sud America durante il quale pubblicarono l'album dal vivo \"Assault on South America\". Una volta ottenuto un contratto con la BMG, il gruppo pubblic\u00f2 il primo album in studio, \"Murder One\", uscito nel 1992. Il gruppo proseguir\u00e0 la propria attivit\u00e0 fino al 2002 pubblicando altri quattro album: \"Menace to Society\" (1994), \"Live\" (1997), \"New Live &amp; Rare\" (1998), \"Live at the Whiskey\" (2001), e \"Screaming Blue Murder - The Very Best of Paul Di'Anno's Killers\" (2002).\nAltri progetti.\nDal 2003 Di'Anno si esibisce in Europa con i Children of the Damned. Tra i chitarristi che hanno collaborato con lui vi sono: Dennis Stratton, Lee Slater, P.J.Ward, Janick Gers (degli Iron Maiden), Paulo Turin, John Hurley, Randy Scott, Cliff Evans.\nDopo aver vissuto in Brasile per vari anni \u00e8 tornato a vivere nel Regno Unito a Salisbury, e nel 2006 pubblic\u00f2 il suo ultimo album solista, \"The Living Dead\".\nIl 10 luglio 2012 il cantante annunci\u00f2 il suo abbandono dalle scene musicali alla conclusione dei concerti che lo avrebbero impegnato nel 2013.\nVita privata.\nPaul Di'Anno si \u00e8 dichiarato ateo e fortemente critico nei confronti della Chiesa cattolica; nel 2005 pubblic\u00f2 la sua autobiografia intitolata \"The Beast\".\nIl 13 febbraio 2011 Paul venne arrestato per frode poich\u00e9 percepiva dalla previdenza inglese una pensione di invalidit\u00e0 per inabilit\u00e0 lavorativa mentre continuava a esibirsi sui palchi di tutto il mondo (oltre 60 concerti l'anno nel 2006 e 2007). L'11 marzo 2011 il giudice emise la sentenza di condanna a 9 mesi di reclusione. Venne scarcerato dopo aver scontato due mesi della pena e gi\u00e0 il 27 agosto 2011 torn\u00f2 a esibirsi dal vivo alla Festa della Birra di Fabrica di Roma (Viterbo)."}
{"id": "208379", "revid": "104485", "url": "https://it.wikipedia.org/wiki?curid=208379", "title": "Citrus sinensis", "text": "L'arancio (Citrus sinensis ) \n\u00e8 un albero da frutto appartenente alla famiglia delle Rutacee, il cui frutto \u00e8 l'arancia (detta nell'uso corrente anche \"arancio\", come l'albero), talora chiamata arancia dolce per distinguerla dall'arancia amara. \u00c8 un antico ibrido, risultato di un incrocio di oltre 4000 anni fa tra il pomelo e il mandarino.\nStoria.\nOriginario della Cina e del sud-est asiatico, questo frutto invernale sarebbe stato importato in Europa solo nel XV secolo da marinai portoghesi. Tuttavia alcuni testi antico-romani ne parlano gi\u00e0 nel I secolo; veniva coltivata in Sicilia dove era chiamato \"melarancia\", il che potrebbe significare che il frutto avesse raggiunto l'Europa via terra. Potrebbero essere corrette entrambe le teorie. Probabilmente l'arancio giunse davvero in Europa per la via della seta, ma la coltivazione prese piede solo nella calda Sicilia, dove la sua diffusione si aren\u00f2. Solo dopo secoli venne riscoperto dai marinai portoghesi.\nDa notare che a Roma, nel chiostro del convento di Santa Sabina all'Aventino \u00e8 presente una pianta di arancio dolce che secondo la tradizione domenicana \u00e8 stata portata e piantata da San Domenico nel 1220 circa. La leggenda non specifica se il santo avesse portato la pianta dal Portogallo o dalla Sicilia, dove essa era giunta al seguito della conquista arabo-berbera.\nAltri nomi dell'arancia.\nNella letteratura del secolo XIX a volte l'arancia viene chiamata \"portogallo\". In greco l'arancio si chiama \"\u03c0\u03bf\u03c1\u03c4\u03bf\u03ba\u03ac\u03bb\u03b9\" (pronuncia: portoc\u00e1li), in rumeno \"portocal\u0103\", in albanese \"portokall\" e ancora oggi in arabo la parola usata per parlare delle arance \u00e8 \u0628\u0631\u062a\u0642\u0627\u0644, \"burtuq\u0101l\", che ha soppiantato del tutto la parola persiana \u0646\u0627\u0631\u0646\u062c, \"n\u0101ran\u011f\" \u2013 letteralmente \"(frutto) favorito degli elefanti\" \u2013 da cui deriva \"arancia\" (e \"naranja\", in spagnolo) e \"narancs\" in ungherese. Per\u00f2 in arabo il \"burtuq\u0101l\" indica l'arancia dolce, mentre \"n\u0101ran\u011f\" (d'origine persiana) indica l'arancia amara.\nIn Italia meridionale.\nIn lingua napoletana \u00e8 fortissima la diffusione della voce \"portogallo\" per arancia: in dialetto abruzzese l'arancia viene chiamata in genere \"purtuall\", con alcune varianti a seconda della zona: ad esempio nella Valle Peligna essa viene chiamata \"partaall\", mentre nei dialetti adriatico-meridionali e soprattutto nelle citt\u00e0 di Lanciano e dintorni \u00e8 chiamata \"purtijalle\". Nel Salento viene indicata col termine \"portacallu\" e sul Gargano \"portajall\".\nIn dialetto romanesco, come attestato da Pascarella, il nome dell'arancia \u00e8, n\u00e9 pi\u00f9 n\u00e9 meno, \"portogallo\":\nIn Basilicata e in Calabria, in parti della Campania, della Puglia e dell'Abruzzo le arance sono chiamate \"purtualli\" o \"partajalli\".\nIn lingua siciliana sono dette \"partu\u00e0lli\" e \"ar\u00e0nciu\"; \"portugalli\" in certe zone della Calabria. Ad Altamura e a Gravina di Puglia, in provincia di Bari e Taranto sono, invece, chiamate \"mar\u00e0nge\".\nIn Italia centrale.\nNella Tuscia viterbese viene ancora utilizzata la parola \" portogallo\", che indica non solo l'arancia ma anche il mandarino, il pompelmo, il mandarancio e altri frutti affini, con varianti quali \"portugallo\", nella zona meridionale dei monti Cimini,\"portigallo\", pi\u00f9 a nord. Nel Lazio meridionale \u00e8 chiamato \"purtcagli\".\nIn Italia settentrionale.\nIn lingua piemontese sono detti \"portugaj\"; nel dialetto bergamasco \"portog\u00e0l\"; nel lodigiano \"purt\u00fcg\u00e0l\"; in dialetto ferrarese \"portog\u00e0l\", in dialetto parmigiano \"partug\u00e0l\" e in quello di Rimini \"partug\u00e0li\".\nIn lingua veneta l'arancia viene chiamata \"naransa\"; in lingua lombarda, precisamente nella variante occidentale, \u00e8 detta \"nar\u00e2nz\" (\"portogall\" significa \"mandarino\", ma \u00e8 stato usato anche come nome collettivo dei due frutti); in lingua friulana \u00e8 \"narant\". Questi casi farebbero intravedere una derivazione diretta dal persiano, forse grazie ai contatti culturali e commerciali veneziani con il Medio Oriente, oppure di un lascito spagnolo.\nNella lingua ligure (o almeno nelle localit\u00e0 di confine - Ventimiglia - ) \"\u00e7itr\u00f9n\" \u00e8 il nome dell'arancia amara; quella dolce viene chiamata \"portugalu\".\nNelle lingue germaniche, la parola che indica l'arancia di solito significa letteralmente \"mela cinese\" (in olandese \"appelsien\" o \"sinaasappel\", in tedesco \"Apfelsine\"). Parole derivate da \"appelsien\" si trovano anche nelle lingue slave (in russo \"\u0410\u043f\u0435\u043b\u044c\u0441\u0438\u043d\", \"apel'sin\") e baltiche (es. lituano \"apelsinas\").\nAltra variante \u00e8 \"melarancia\", diffusa in altre lingue (es. polacco \"pomara\u0144cza\", ceco \"pomeran\u010d\", slovacco \"pomaran\u010d\", sloveno \"pomaran\u010da\", serbo \"pomorand\u017ea/\u043f\u043e\u043c\u043e\u0440\u0430\u043d\u045f\u0430\").\nDescrizione.\nL'arancio \u00e8 un albero che pu\u00f2 arrivare fino a 12 metri, dalle foglie allungate e carnose e dai fiori candidi. I germogli sono sempre verdi, mai rossastri. I frutti sono rotondi e sia la buccia sia la polpa sono del tipico colore arancione. La buccia \u00e8 caratterizzata da una leggera ruvidezza che \u00e8 diventata termine di paragone anche in campi totalmente diversi: parliamo per esempio di \"pelle a buccia d'arancia\" in cosmesi, o di \"superfici a buccia d'arancia\" in edilizia.\nIl periodo di riposo dell'arancio \u00e8 di soli tre mesi, per cui succede che l'albero fiorisca e fruttifichi contemporaneamente. I primi frutti si possono raccogliere in novembre (navelina), e gli ultimi a maggio - giugno (valencia late). Un albero adulto produce circa 500 frutti all'anno.\nSottospecie e variet\u00e0.\nL'arancio \u00e8 l'agrume pi\u00f9 diffuso nel mondo e se ne coltivano centinaia di variet\u00e0. Alcuni frutti sono a polpa bionda (\"ovale, biondo comune, navelina, washington navel, ecc.\"), altri a polpa rossa per via dei pigmenti antocianici in essi contenuti (\"moro, tarocco, sanguinello\"), alcuni pi\u00f9 grandi e pi\u00f9 belli, altri di aspetto pi\u00f9 modesto e dalla buccia pi\u00f9 sottile, ma pi\u00f9 succosi e dunque adatti per spremute. Solo in Italia pi\u00f9 di venti variet\u00e0 vengono coltivate come frutta da tavola e altrettante per spremuta. Comunque, le arance dolci non vengono consumate solo come frutta fresca ma, soprattutto nel caso di quelle a polpa bionda, vengono utilizzate per la produzione di succhi (durante la lavorazione delle quali la buccia, preventivamente separata dal resto del frutto, viene sfruttata per estrarne l'olio essenziale in essa contenuto) e, in misura minore, per la produzione di canditi e frutta essiccata.\nLa definizione Arancia rossa di Sicilia \u00e8 usata per individuare le variet\u00e0 di arance polpa rossa (moro, tarocco e sanguinello) che rispettano quanto previsto nel relativo disciplinare \"Arancia rossa di Sicilia IGP\" (Indicazione geografica protetta).\nA Ribera, in provincia di Agrigento, si coltiva l'arancia bionda della cultivar \"Washington Navel\"; in realt\u00e0 . A questo gruppo, oltre all'arancia suddetta, sono coltivate il \"Brasiliano di Ribera\", la cv. W.N. 3033 Frost, Navelina comune, Navelina VCR (Vecchio Clone Risanato), la Navelina ISA 315 (in piccole superfici impiantate - in corso di reinnesto con W.N. per via della pezzatura dei frutti che risulta essere media). Sembra che le sue particolari qualit\u00e0 organolettiche siano molto apprezzate dagli intenditori, tanto che Arancia di Ribera \u00e8 diventato un marchio DOP.\nUsi.\nL'arancia \u00e8 utile sia per la buccia sia per l'interno. Inoltre i suoi fiori sono visitati dalle api, che ne raccolgono nettare, producendo un pregiato miele. \nEssenze.\nLa buccia dell'arancia \u00e8 una preziosissima fonte di essenze.\nCucina.\nLe arance, oltre al consueto consumo come frutto o sotto forma di spremuta d'arancia, vengono utilizzate anche in alcune ricette agrodolci come la famosa anatra all'arancia. Nelle tavole siciliane l'arancia si pu\u00f2 trovare in insalata, con olio, sale e pepe, spesso con l'aggiunta di cipolle e olive. Sempre in Sicilia, la scorza \u00e8 spesso usata per insaporire le creme da dolce, grattugiandola; si pu\u00f2 anche candire, come talora insieme con la polpa tagliata a fettine. Un altro uso di ambedue le parti \u00e8 nella marmellata di arance.\nFarmaceutica.\nNell'industria farmaceutica viene esclusivamente utilizzato l'olio essenziale ricavato dalle sacche oleifere della scorza per le sue qualit\u00e0 aromatizzanti.\nDecorazione.\nCon i fiori d'arancio vengono costruite composizioni floreali per la decorazione di chiese in occasione di matrimoni, per significare la castit\u00e0 della sposa. I frutti invece possono essere utilizzati per esempio per i pot pourri.\nL'arancia in Italia.\nLa Conca d'Oro di Palermo costitu\u00ec, per le grandi coltivazioni di arancio, una delle meraviglie dell'agricoltura araba di tutto il bacino del Mediterraneo. Nei secoli successivi registriamo gli splendori della coltivazione nelle serre del Garda, che rifornivano le tavole dei grandi signori di Venezia e Milano, e sulla costa genovese, dove i frutti erano destinati alla produzione di canditi, ricco sottoprodotto della raffinazione dello zucchero, di cui Genova \u00e8 tra i primi importatori. In entrambi i casi gli aranci coltivati sono aranci amari.\nPi\u00f9 di tre secoli fa, introdotti da saraceni e schiavoni, si diffondono sulle coste pugliesi coltivazioni di agrumi le cui caratteristiche si differenziano ben presto dalle altre specie italiane, come nel caso del Gargano. Grazie alla natura carsica del suo terreno e alle condizioni climatiche il Promontorio offr\u00ec allora le condizioni per il massimo sviluppo del limone femminello del Gargano e dell'arancia del Gargano che nei secoli successivi trainarono l'economia della zona grazie alla produzione dell'oasi agrumaia di Rodi Garganico e di San Menaio.\nAlla met\u00e0 dell'Ottocento arancio e limone incominciano una repentina diffusione anche sulle coste sicule e su quelle calabresi. Sono colture relativamente limitate, ma i loro prodotti alimentano un commercio fiorentissimo, che si dirige ai mercati di Londra, e soprattutto New York, che consuma aranci siciliani fino al trionfo della frutticoltura californiana. L'agrumicoltura si sviluppa lentamente, in Sicilia e in Calabria, assicurando redditi alquanto elevati, fino ai primi anni del secondo dopoguerra, quando la sua espansione diviene tumultuosa, e si protrae nonostante i produttori non riescano a imporsi forme di organizzazione in grado di affrontare i grandi mercati di consumo, in specie quello tedesco, dove dal 1980 le importazioni divengono sempre pi\u00f9 difficili, incalzate da quelle spagnole, di qualit\u00e0 non superiore, ma ordinate secondo formule commerciali molto pi\u00f9 funzionali ed efficaci. Le difficolt\u00e0 si aggravano in proporzione all'ampliamento della coltura, immensamente dilatatasi, da Lentini, dalle aree etnee del Catanese e dai rilievi siracusani di Francofonte all'interno della Sicilia, nelle province di Ragusa e Agrigento, in Calabria e insediatasi nel Metapontino, che deve la propria sopravvivenza, sempre pi\u00f9, alle sovvenzioni comunitarie, che non si sa quanto potranno protrarsi nel futuro."}
{"id": "208381", "revid": "339392", "url": "https://it.wikipedia.org/wiki?curid=208381", "title": "Arancio", "text": ""}
{"id": "208386", "revid": "964", "url": "https://it.wikipedia.org/wiki?curid=208386", "title": "Nano (mitologia)", "text": "I nani, nelle mitologie dei popoli germanici, sono creature che dimorano nei monti e nel sottosuolo, noti per essere grandi fabbri e minatori. Sono descritti simili ad umani tozzi e di dimensioni ridotte, sebbene alcuni studiosi hanno avanzato l\u2019ipotesi che possa essere uno sviluppo in epoche successive.\nEtimologia.\nIl termine nano utilizzato nelle lingue romanze deriva dal latino \"nanus\", a sua volta proveniente dal greco \"\u03bd\u03ac\u03bd\u03bf\u03c2\", col significato di \"piccolo nel suo genere\".\nIl termine utilizzato nelle mitologie nordiche (norreno \"dvergr\", plurale \"dvergar\") e nelle lingue germaniche moderne deriva dal proto-germanico *\"\u0111wergaz\", la cui origine \u00e8 dibattuta. Alcuni studiosi lo fanno derivare dal proto-indoeuropeo *D\u02b0EUR (\"danno\"), altri dal *D\u02b0REUG\u02b0- (\"ingannare\") (notare come il norreno \"draugr\" significhi \"spettro\", mentre il tedesco \"traum\" e l'inglese \"dream\" \"sogno\").\nUn'interessante teoria fa derivare il termine dalla radice proto-indoeuropea *D\u02b0WER- \u00abporta\u00bb.\nIn tal caso, come suggeriscono anche alcune comparazioni applicate alla linguistica storica, il termine germanico per nano significherebbe \"guardiano della porta\", nel senso di entit\u00e0 psicopompa e in generale associata alla morte, ruolo conservato in alcuni miti tramandati assieme al ruolo di spirito della natura (sotterranea).\nSecondo altri studiosi, \"*\u0111wergaz\" andrebbe inteso come \"esseri demoniaci\", osservando la vicinanza al sanscrito \"dhvar\u0101s\", termine indicante una sorta di demoni femminili.\nAltri ancora interpretano la parola come \u00abridotto, rattrappito\u00bb, relazionandola con l'antico persiano drwa- \"minuscolo\" (nel senso anche di \"deforme\"), o con il lettone drugti \"ridursi\".\nMitologia norrena.\nNella mitologia norrena sono descritti come esseri legati alla terra, con una tale abilit\u00e0 quali fabbri ed orefici da poter realizzare manufatti straordinari, in grado di conferire portentosi poteri magici ad essi.\nPotevano anche avere il ruolo di spiriti della natura, similmente agli elfi della luce (\"Li\u00f3s\u00e1lfar\"), il che pu\u00f2 suggerire il motivo per cui acquisirono il nome di elfi neri (\"Svart\u00e1lfar\"), sebbene quest'ultimi due termini sono presenti solo nella \"Edda in prosa\" e nei testi successivi basati su di essa. Al pari di divinit\u00e0 minori, i nani \"Nor\u00f0ri\", \"Su\u00f0ri\", \"Austri\" e \"Vestri\" avevano il compito cosmogologico di sostenere i quattro punti cardinali. \"N\u00fdi\" e \"Ni\u00f0i\" governano rispettivamente la luna crescente e calante.\nLa loro dimora era il reame sotterraneo di Nidavellir, uno dei nove mondi legato, secondo la cosmologia della mitologia norrena, al Frassino del Mondo Yggdrasill.\nErano generalmente considerati egoisti, avidi e astuti. Erano i creatori della maggior parte degli artefatti degli d\u00e8i, sia \u00c6sir che Vanir. Tra le loro creazioni pi\u00f9 famose ci sono la lancia Gungnir e l'anello d'oro Draupnir di Odino, il martello Mj\u00f6llnir di Thor, i capelli d'oro di Sif, il collare Br\u00edsingamen di Freyja ed anche la nave Sk\u00ed\u00f0bla\u00f0nir di Freyr. I nani fabbricarono anche certi tipi di elmetti detti \"huli\u00f0shj\u00e1lmr\" (elmetti nascondenti), o a volte un mantello, che potevano rendere chi li indossava invisibile.\nGenealogia.\nLa generazione dei nani viene trattata nella \"V\u00f6lusp\u00e1\", parte dell\"'Edda poetica\". Secondo essa, la stirpe dei nani si form\u00f2 sotto terra, dove presero vita come vermi nella carne morta del gigante Ymir. Odino ed i suoi fratelli V\u00edli e V\u00e9, riuniti in un consiglio, diedero a queste creature un aspetto antropomorfo e l'intelligenza.\nI nani allora andarono ad abitare nella terra e nel fango, nonch\u00e9 nella pietra e fra le rocce:\nI nani presero dimora nella terra molle e nel fango, tra le pietre e le rocce. M\u00f3\u00f0sognir era il pi\u00f9 famoso tra loro, e un altro aveva nome Durinn.\nL'origine dei nani secondo l\"'Edda in prosa\" differisce leggermente: essi si generarono dal sangue del gigante Ymir, non dalla sua carne morta.\nAlcuni nani menzionati nella \"V\u00f6lusp\u00e1\".\nAlvis.\nAlvis (\"tutto saggio\") aveva stretto un patto con gli dei, in cambio delle armi che avrebbe fabbricato gli era stata promessa in sposa \u00der\u00fa\u00f0r, figlia di Thor. Thor progett\u00f2 un piano per impedire ad Alvis di sposare sua figlia: gli disse che a causa della sua bassa statura avrebbe dovuto provare la sua saggezza. Alvis si disse d'accordo e Thor fece durare la prova fino al sorgere del sole, sicch\u00e9 Alvis rimase pietrificato e Thrud non dovette sposarlo.\nAndvari.\nAndvari viveva sotto una cascata ed aveva il potere di mutarsi in luccio a volont\u00e0. Possedeva un anello magico chiamato Andvaranautr, che lo manteneva ricco. Nella versione di Richard Wagner \u00e8 conosciuto come Alberich. Loki lo cattur\u00f2 di sorpresa con una rete fornita da R\u00e1n e lo obblig\u00f2 a consegnargli Andvaranautr ed il suo oro. Andvari gett\u00f2 una maledizione sull'anello in modo che distruggesse chiunque lo possedesse, conducendo (inevitabilmente) a molte sfortune.\nBrokk e Sindri.\nBrokk e Sindri sono due fratelli. Loki riusc\u00ec ad ottenere i capelli di Sif, Sk\u00ed\u00f0bla\u00f0nir la nave di Freyr, Gungnir la lancia di Odino forgiata dai figli di Ivaldi e scommise, mettendo in palio la propria testa, con Brokk che suo fratello Sindri non sarebbe riuscito a produrre oggetti di pari valore. \nSindri lavor\u00f2 alla sua fornace mentre suo fratello pompava sui mantici, ma una mosca (a volte ritenuta Loki stesso) inizi\u00f2 a pungere Brokk cercando di fermarlo e di fargli rovinare gli oggetti. \nSindri riusc\u00ec nell'impresa creando l'anello d'oro Draupnir, il cinghiale d'oro Gullinbursti ed il martello Mj\u00f6llnir (anche se quest'ultimo con un'impugnatura pi\u00f9 piccola di quanto non avrebbe dovuto essere). Brokk vinse la scommessa, ma Loki non gli permise di prendergli la testa poich\u00e9 cos\u00ec facendo avrebbe ferito il suo collo che non era incluso nella scommessa.\nDurinn.\nDurinn era uno dei primi nani secondo la \"V\u00f6lusp\u00e1\".\nDvalin.\nDvalin era il signore dei nani ed uno dei pi\u00f9 potenti di essi, famoso principalmente per aver portato fra i nani le rune. Egli aveva anche creato la parrucca d'oro di Sif, Gungnir la lancia di Odino, Sk\u00ed\u00f0bla\u00f0nir la nave di Freyr, la spada magica Tyrfing e con l'aiuto di Alfrik, Berling e Grer \"Br\u00edsingamen\", l'incredibile collare di Freyja, (Freyja ripag\u00f2 i quattro artigiani con quattro notti nel suo letto).\nFjalarr e Galarr.\nFjalarr e suo fratello Galarr uccisero Kvasir e trasformarono il suo sangue nell'idromele della poesia che ispirava i poeti. Fjalarr e Galarr uccisero poi un gigante chiamato Gillingr, insieme con sua moglie, ma il loro figlio Suttung cerc\u00f2 i suoi genitori e minacci\u00f2 i due fratelli che gli offrirono l'idromele magico. Suttung lo prese e lo nascose al centro di una montagna, dove lo sorvegli\u00f2 con sua figlia Gunnl\u00f6\u00f0. Odino decise infine di ottenere l'idromele. Per un'intera estate lavor\u00f2 al servizio di Baugi, un contadino fratello di Suttung, quindi chiese in cambio un singolo sorso di idromele. Baugi perfor\u00f2 la montagna, ma Odino cambi\u00f2 forma in serpente e si introdusse all'interno. Dentro Gunnl\u00f6\u00f0 stava di guardia ma si lasci\u00f2 convincere a lasciargli bere tre sorsi. Odino bevve tutto l'idromele, mut\u00f2 forma in aquila e scapp\u00f2.\nInfluenza culturale.\nNani nelle opere tolkieniane.\nJ. R. R. Tolkien era un ottimo filologo, pertanto si presume conoscesse il \"catalogo dei nani\" attestato nei testi norreni. I tredici nani che fanno visita a Bilbo Baggins, all'inizio de \"Lo Hobbit\" (1937), \"Balin, Dwalin, Kili, Fili, Dori, Nori, Ori, Oin, Gl\u00f3in, Bifur, Bofur, Bombur e Thorin\", hanno nomi che derivano dalla versione del \"catalogo\" contenuta nell\"Edda in prosa\". Solo il primo nome, \"Balin\", \u00e8 stato inventato da Tolkien, gli altri li ritroviamo tutti: \"Dvalinn, Kili, Fili, D\u00f3ri, N\u00f3ri, \u00d3ri, \u00d3inn, Gl\u00f3inn, B\u00edfurr, B\u00e1furr, B\u00f6mburr e \u00deorinn\". Si pu\u00f2 ancora aggiungere che il nano Thorin era chiamato \"Scudodiquercia\", ed \u00e8 infatti questo il significato del nome di un altro dei nani eddici: \"Eikinskjaldi\". Anche \"Durin\", capostipite dei nani Lunghebarbe, si ispira probabilmente nel nome al norreno \"Durinn\".\nAnche Gandalf, lo stregone che giunge a casa di Bilbo assieme alla numerosa compagnia, deriva il suo nome da quello del nano \"Gand\u00e1lfr\", che significa \"elfo incantatore\" (in norreno \"gandr\" \u00e8 parola legata alle pratiche magiche e incantatorie)."}
{"id": "208387", "revid": "985522", "url": "https://it.wikipedia.org/wiki?curid=208387", "title": "Epifania", "text": "LEpifania (nome completo: Epifania del Signore) \u00e8 una festa cristiana che nelle confessioni di tradizione occidentale celebra la manifestazione di Dio incarnato in Ges\u00f9 Cristo al mondo. La stessa festa nelle Chiese di riti orientali \u00e8 nota con il termine equivalente di Teofania. Il termine \"epifania\" \u00e8 presente anche nell'Islam, dove indica la comparsa alla fine dei tempi di persone chiamate da Allah a mettere fine alle ingiustizie e alle inadeguatezze umane. \nNelle Chiese occidentali l'evento che esprime tale manifestazione \u00e8 la visita dei Magi a Ges\u00f9 Bambino come rappresentanti simbolici di tutti i popoli della terra; nelle chiese orientali l'evento celebrato \u00e8 il battesimo di Ges\u00f9, momento in cui Ges\u00f9 adulto viene manifestato come Figlio di Dio dalla voce del Padre e dalla colomba dello Spirito Santo. La data della festa \u00e8 il 6 gennaio per le Chiese che seguono il calendario gregoriano e il 19 gennaio per quelle che adottano il calendario giuliano. \nIl termine \"epifania\" deriva dal greco antico, verbo \"epif\u00e0ino\" (, che significa \"mi rendo manifesto\"), dal sostantivo femminile \"epif\u00e0neia\" (; \"manifestazione\", \"apparizione\", \"venuta\", \"presenza divina\"). Sin dai tempi di Giovanni Crisostomo il termine assunse una valenza ulteriore, associata alla nativit\u00e0 di Ges\u00f9. Nelle Chiese cattolica, ortodossa e anglicana \u00e8 una delle massime solennit\u00e0 dell'anno liturgico, come la Pasqua, il Natale e la Pentecoste, e per i cattolici \u00e8 festa di precetto; negli stati in cui non \u00e8 riconosciuta come festivit\u00e0 civile, viene spostata alla domenica tra il 2 e l'8 gennaio. \u00c8 l'ultima delle solennit\u00e0 del tempo di Natale.\n\u00c8 chiamata impropriamente con il termine profano Befana (corruzione lessicale di Epifania, dal greco \u1f10\u03c0\u03b9\u03c6\u03ac\u03bd\u03b5\u03b9\u03b1, \"epif\u00e1neia\", attraverso \"bifan\u00eca\" e \"befan\u00eca\"), figura folcloristica tipica di alcune regioni italiane e diffusasi poi in tutta la penisola.\nStoria.\nIl termine veniva gi\u00e0 utilizzato dagli antichi greci per indicare l'azione o la manifestazione di una qualsiasi divinit\u00e0 (mediante miracoli, visioni, segni, ecc.). \u00c8 la manifestazione della luce, della Luce pi\u00f9 grande di Dio che si manifesta attraverso una stella. \u00c8 usuale in molte parti del mondo augurarsi Buona Pasqua Epifania.\nTito Flavio Clemente d'Alessandria, un padre della chiesa, che scrive alla fine del II secolo, attesta che le comunit\u00e0 cristiane della sua grande citt\u00e0 formate dallo gnostico Basilide (i \u201cBasilidiani\u201d) celebravano il battesimo di Ges\u00f9 Cristo, e con esso anche l'Epifania come la \"manifestazione del Signore al mondo\", il 15\u00ba giorno del \"mese di Tybi\" dell'antico calendario alessandrino, che corrisponderebbe al nostro 6 gennaio.\nPer l'interpretazione di questo passo occorre ricordare che il battesimo di Ges\u00f9, l'Epifania e l'annuncio degli angeli ai pastori in occasione della nascita erano festeggiati simultaneamente come manifestazioni della divinit\u00e0 di Ges\u00f9. Ci\u00f2 era facilitato da alcune varianti del Vangelo di Luca, dalle quali il battesimo sembra aver avuto luogo nello stesso giorno della nascita. A partire dal III secolo circa, le comunit\u00e0 cristiane del Vicino Oriente associarono il termine Epifania ai tre segni rivelatori di Ges\u00f9 Cristo, e cio\u00e8: l'adorazione dei Magi, il battesimo di Ges\u00f9 adulto nel fiume Giordano, e il primo miracolo di Ges\u00f9 avvenuto a Cana.\nTuttavia, i primi cristiani di Gerusalemme non festeggiavano il Natale il giorno 25 dicembre: un documento chiamato \"Itinerarium\", opera della pellegrina Egeria, narrerebbe la suggestiva presenza di vescovi cristiani in visita a Betlemme la sola notte del 6 gennaio, pi\u00f9 otto giorni di celebrazioni liturgiche successive a questa stessa data, e una festa della Resurrezione di Cristo in primavera. Tuttavia la separazione tra la ricorrenza della adorazione dei Magi nella Nativit\u00e0 e la ricorrenza del Battesimo di Ges\u00f9 fu probabilmente fatta per non accavallare le date dei pellegrinaggi che partivano per il fiume Giordano e contemporaneamente presso Betlemme. Comunque, le considerazioni di Giovanni di Nikiu influenzarono Cirillo di Alessandria d'Egitto, per cui anche le prime comunit\u00e0 Copte cominciarono a celebrare la Nativit\u00e0 il giorno 25 dicembre.\nGiovanni Crisostomo.\nNel 386 Giovanni Crisostomo, in contrasto alle ricorrenze giudaiche, sostenne fermamente la celebrazione del Natale al 25 dicembre. Pertanto, sia le comunit\u00e0 cristiane di Antiochia, quindi della Tracia e dell'Anatolia, si adeguarono a tale data. La convinzione, forse forzata, dello stesso Crisostomo fu quella che, a sua interpretazione arbitraria dei Vangeli, il Battista fu concepito in settembre, pertanto Ges\u00f9, di sei mesi pi\u00f9 giovane, fu concepito a marzo, e quindi nacque in dicembre. Tuttavia, alcuni storici come Erbes, darebbero le date liturgiche separate del Natale e dell'Epifania gi\u00e0 come tacitamente pre-accordate gi\u00e0 durante il Concilio di Nicea del 325. Certo \u00e8 che, sia Giovanni Crisostomo, sia un altro famoso Padre della Chiesa, Girolamo, sostennero che, se il Signore si manifest\u00f2 in Ges\u00f9 bambino a Betlemme, Egli si rese veramente pubblico trent'anni dopo, nel Ges\u00f9 adulto del Giordano. Pertanto, gi\u00e0 sul finire del IV secolo, adorazione dei Magi e Battesimo di Ges\u00f9 divennero due ricorrenze separate.\nEpifanio di Salamina.\nL'\u201cEpifania\u201d intesa come solo Battesimo (il battesimo di Ges\u00f9 avvenne poco prima dell'inizio del suo ministero all'et\u00e0 di circa 30 anni, fu ad opera di Giovanni Battista come riportato nei vangeli Mat. 3.13-17, Luc. 3.2; Mar 1.9-11; Giov 1.32-34) di Ges\u00f9 fu riconfermata dal teologo Epifanio di Salamina, uno dei Padri della Chiesa cattolica. Essa doveva ricadere 12 giorni dopo la ricorrenza del Natale, questo probabilmente per assorbire gli antichi simbolismi del numero 12 nei precedenti riti pagani del Sol Invictus. Il problema delle date si restrinse solo pi\u00f9 nell'adattamento ai vari tipi di calendari; un antico documento, il \"Cronografo del 354\" di Furio Dionisio Filocalo, citava tutte le ricorrenze romano-cristiane dopo il Concilio di Nicea del 325 d.C., compresa l'Epifania; nel 46 per\u00f2, Giulio Cesare aveva introdotto il calendario giuliano e, a causa di complessi calcoli, quello giuliano risultava sfasato di esattamente 13 giorni pi\u00f9 avanti rispetto a quello pi\u00f9 recente gregoriano, adottato nel mondo occidentale cattolico dall'anno 1582. \nInvece, gli Ortodossi della Chiesa d'Oriente di rito Bizantino, chiamati anche \u201cCristiani Ortodossi di Vecchio Calendario (o di Calendario Giuliano)\u201d, celebrano l'Epifania il 19 gennaio del nostro calendario, e la chiamano Teofania (=manifestazione di Dio), mentre il \"loro\" Natale cade il 7 gennaio. Inoltre, la suddetta Teofania di Calendario Giuliano viene celebrata come la sola Commemorazione del Battesimo di Ges\u00f9 nel Fiume Giordano. Per la Chiesa di rito romano, madre dell'attuale Cattolicesimo, l'Epifania doveva cadere il 6 gennaio del calendario gregoriano, commemorando la \"manifestazione\" del Signore attraverso il segno rivelatore dell'adorazione dei Magi a Betlemme, mentre il Battesimo di Ges\u00f9, invece, doveva essere separato, e cadere quindi nella domenica immediatamente successiva al 6 gennaio. Fu sempre nello stesso periodo che, per le sole Chiese romane, l'adorazione dei Magi fu fatta coincidere col 6 gennaio piuttosto che col 25 dicembre, sebbene le due ricorrenze commemorino sempre la stessa manifestazione di Betlemme.\nPer alcuni paesi cristiani in cui l'Epifania non era istituita come festa di precetto, questa veniva celebrata il luned\u00ec coincidente o successivo al 6 gennaio; nella messa tridentina, invece, il Battesimo di Ges\u00f9 viene celebrato in un giorno fisso, detto l'\u201cottava di Epifania\u201d (13 gennaio) e cio\u00e8 8 giorni dopo l'Epifania. La ricorrenza del Battesimo di Ges\u00f9 conclude tutto il periodo natalizio dell'anno liturgico cattolico romano.\nTeologia.\nEpifanio di Salamina racconta il Battesimo di Ges\u00f9 come la manifestazione della divinit\u00e0: \nRiguardo alla nascita di Ges\u00f9 il testo dei Vangeli, come quello di tutte le altre opere di scrittori antichi, \u00e8 il frutto di un lavoro storico, filologico e dottrinale che richiede delle scelte tra alternative differenti. Ad esempio Epifanio cita un passo del vangelo di Luca diverso da quello riportato dalle attuali traduzioni della Bibbia; questa discrepanza \u00e8 presente in vari codici, tra cui il codice Bez\u00e6: le parole di Dio sono rese \u03a3\u1f7a \u03b5\u1f36 \u1f41 \u03c5\u1f31\u03cc\u03c2 \u03bc\u03bf\u03c5 \u1f41 \u1f00\u03b3\u03b1\u03c0\u03b7\u03c4\u03cc, \u03b5\u03b3\u1f7c \u03c3\u03ae\u03bc\u03b5\u03c1\u03bf\u03bd \u03b3\u03b5\u03b3\u03ad\u03bd\u03bd\u03b7\u03ba\u03ac \u03c3\u03b5 (\"su ei huios mou ho agapetos, ego semeron gegenneka se\", \"Tu sei il mio figlio prediletto, in questo giorno ti ho generato\") al posto di \u1f10\u03bd \u03c3\u03bf\u1f76 \u03b5\u1f50\u03b4\u03cc\u03ba\u03b7\u03c3\u03b1 (\"en soi eudokesa\", \"in te mi sono compiaciuto\").\nI Magi sono stati interpretati come Re Magi per l'influsso di Isaia , e sono stati attribuiti loro i loro nomi di Melchiorre (semitico), Gaspare (camitico) e Baldassarre (iafetico).\nSecondo il Vangelo di Matteo (2,2) i Magi (non precisati nel numero), guidati in Giudea da una stella (\u1f00\u03c3\u03c4\u03ad\u03c1\u03b1, da \u1f00\u03c3\u03c4\u03ae\u03c1, stella od astro), portano in dono a Ges\u00f9 bambino, riconosciuto come \"re dei Giudei\" (Mt 2,2: \u03b2\u03b1\u03c3\u03b9\u03bb\u03b5\u1f7a\u03c2 \u03c4\u1ff6\u03bd \u1f38\u03bf\u03c5\u03b4\u03b1\u03af\u03c9\u03bd),\noro (omaggio alla sua regalit\u00e0), incenso (omaggio alla sua divinit\u00e0) e mirra (anticipazione della sua futura sofferenza redentrice) e lo \"adorano\".\nCon l'Epifania si celebra la prima manifestazione della divinit\u00e0 di Ges\u00f9 all'intera umanit\u00e0, con la visita solenne, l'offerta di doni altamente significativi e l'adorazione dei Magi, autorevoli esponenti di un popolo totalmente estraneo al mondo ebraico e mediterraneo. Avvenimento di fondamentale importanza per la tradizione cristiana, che ha trovato riscontro in numerosissime opere d'arte.\nLiturgia.\nNelle Chiese orientali.\nNelle Chiese cristiane ortodosse (dove \u00e8 seguito il calendario giuliano), il 7 gennaio si celebra la Nascita di Ges\u00f9, a causa di una differenza di tredici giorni fra calendario gregoriano, in uso in occidente dal 1582, e il calendario giuliano precedente, ancora in uso in certe chiese ortodosse. Di conseguenza l'Epifania \u00e8 celebrata il 19 gennaio. Nelle Chiese ortodosse che osservano il calendario gregoriano (con il calendario giuliano conservato per il solo ciclo pasquale), la teofania \u00e8 celebrata il 6 gennaio.\nLe celebrazioni comprendono (nei giorni feriali) una veglia composta da vespri solenni, la Divina Liturgia di San Basilio, una grande compieta, la litia, il mattutino, la Divina Liturgia di san Giovanni Crisostomo, e una benedizione solenne delle acque, che ha luogo sia in chiesa che presso corsi d'acqua, sulle rive di laghi o al mare.\nNella Chiesa latina.\nNel rito romano l'Epifania \u00e8 parte del tempo di Natale, cade di norma il 6 gennaio e ha grado di solennit\u00e0, come lo stesso Natale e il 1\u00ba gennaio, giorno di Maria Santissima Madre di Dio. Nei paesi in cui l'Epifania non \u00e8 festa di precetto, essa si celebra nella domenica che cade tra il 2 e l'8 gennaio.\nPrima della riforma liturgica di papa Paolo VI l'Epifania dava inizio al Tempo di Epifania, un periodo del calendario liturgico della durata di otto giorni, tuttora presente nella Chiesa anglicana e in diverse Chiese protestanti. \nEsso comprendeva nelle seguenti domeniche e festivit\u00e0:\nNel rito ambrosiano con la festa ha inizio il Tempo di Epifania, che dura fino all'inizio della Quaresima e prevede la celebrazione di due ricorrenze legate all'infanzia di Ges\u00f9: la Sacra Famiglia nell'ultima domenica di gennaio (terza o quarta dopo l'Epifania) e la Presentazione del Signore il 2 febbraio.\nAspetti folcloristici e culturali dell'Epifania.\nNelle varie culture la celebrazione dell'Epifania si accompagna a simboli e tradizioni diverse di derivazione molto antiche (culti solari) frammiste a contaminazioni pi\u00f9 recenti come:\nTema artistico.\nL'episodio dell'Epifania \u00e8 rappresentato fin dall'epoca romana in bassorilievi, dipinti e altre opere d'arte. \nL'Epifania come festivit\u00e0 civile.\nNon in tutti i paesi con una maggioranza della popolazione di religione cristiana, il 6 gennaio \u00e8 riconosciuto come festivit\u00e0 anche agli effetti civili. Oltre che in Italia (salvo che nel periodo 1978-1985), lo \u00e8 in Austria, Croazia, Finlandia, in alcuni L\u00e4nder della Germania, in Grecia, in Slovacchia, in Spagna, in Svezia, in alcuni cantoni della Svizzera, nella Repubblica Dominicana, in Polonia e nel territorio americano di Porto Rico. Nel Regno Unito \u00e8 festa religiosa e in Inghilterra, Galles e Irlanda del Nord e anche civile ma non di vacanza dal lavoro nonostante sia inglobata nel Tempo di Natale e nella chiusura delle scuole.\nL'epifania nell'Islam.\nLa comparsa alla fine dei tempi di persone chiamate da Allah a far nuovamente un preteso \"vero\" Islam, mettendo fine alle ingiustizie e alle inadeguatezze umane, \u00e8 un concetto presente sia nel pensiero escatologico sunnita sia in quello sciita.\nNel primo caso si parla del Mahdi, nel secondo della manifestazione dell'ultimo Imam, il dodicesimo per i duodecimani (o imamiti), il settimo per i settimani (o ismailiti), entrati in \"occultamento\" (\"ghayba\") per sfuggire alle persecuzioni degli stessi governanti musulmani ostili alla gestione del potere politico e spirituale dell'Ahl al-Bayt. Con tutti costoro l'ingiustizia dei tempi umani ceder\u00e0 il posto a un Islam perfetto, giusto, solidale e devoto in perfetta attuazione dei teorici canoni stabiliti dalla fede islamica."}
{"id": "208388", "revid": "1611759", "url": "https://it.wikipedia.org/wiki?curid=208388", "title": "Denver", "text": "Denver \u00e8 una citt\u00e0 degli Stati Uniti d'America, capitale e principale citt\u00e0 dello Stato federato del Colorado.\nSorge in un altopiano appena a est delle Montagne Rocciose, che offrono una visione di grande bellezza a chi, dalla citt\u00e0, guardi verso ovest. Il distretto centrale \u00e8 sulla riva est del fiume South Platte, vicino alla confluenza di quest'ultimo con il Cherry Creek. Denver \u00e8 sia una citt\u00e0 sia una contea. I confini dei due enti collimano e le autorit\u00e0 municipali svolgono sia le funzioni cittadine sia quelle di contea. Da qui il nome ufficiale di \"City and County of Denver\", riportato anche sullo stemma cittadino.\nSecondo l'ultimo censimento (2010) la popolazione cittadina ammonta a abitanti, mentre le ultime stime ufficiali disponibili (del 2019) parlano di persone. Denver \u00e8, cos\u00ec, la diciannovesima citt\u00e0 degli Stati Uniti e la quinta capitale di stato USA per popolazione. La citt\u00e0 \u00e8 il cuore dell'area metropolitana Denver-Aurora-Lakewood, la cui popolazione risulta di circa abitanti nel 2018, con un incremento del 21,17% dall'ultimo censimento del 2010.\n\u00c8 conosciuta come \"Mile-High City\", perch\u00e9 la sua altitudine ufficiale sul livello del mare, misurata sul quindicesimo gradino del Colorado State Capitol, ammonta a metri ( piedi), ossia a un miglio. \nUna fila di sedili sugli spalti del Coors Field, dove gioca la squadra di baseball dei Colorado Rockies, \u00e8 dipinta di viola (uno dei colori del team), per indicare che quel punto ha un'altitudine sopra il livello del mare di un miglio. Inoltre, lo stadio dove giocano i Denver Broncos in NFL \u00e8 popolarmente chiamato Mile High. All'Aeroporto Internazionale di Denver l'altitudine misurata \u00e8, peraltro, di metri.\nStoricamente \u00e8 stata anche conosciuta come \"Queen City of the Plains\", stante la sua importanza nell'economia agricola delle regioni circostanti.\nNel 2016 Denver \u00e8 stata nominata da \"U.S. News &amp; World Report\" la miglior citt\u00e0 in cui vivere negli Stati Uniti.\nStoria.\nLa citt\u00e0 di Denver \u00e8 stata fondata nel novembre del 1858 in veste di citt\u00e0 mineraria, durante la \"Pike Peak Gold Rush\" nella parte occidentale del \"Kansas Territory\", una corsa all'oro verso la costa occidentale degli Stati Uniti. Il primo insediamento, tuttavia, risale all'estate dello stesso anno, quando un gruppo di cercatori d'oro da Lawrence (Kansas), giunse in prossimit\u00e0 del luogo e stabil\u00ec Montana City lungo le rive del South Platte River. Questo \u00e8 stato il primo insediamento di quella che sarebbe poi diventata la citt\u00e0 di Denver. Il sito tuttavia svan\u00ec rapidamente, ed entro l'estate del 1859 fu abbandonato in favore di Auraria (dal nome della citt\u00e0 mineraria dell'oro di Auraria, Georgia) e St. Charles City.\nIl 22 novembre 1858, il generale William Larimer, uno speculatore di terreni proveniente dal Kansas Territory, piazz\u00f2 dei tronchi di pioppo per rivendicare una quota sul promontorio che domina la confluenza del South Platte River e Cherry Creek, attraverso il torrente dall'insediamento minerario di Auraria e sul sito di St. Charles City. Larimer chiam\u00f2 il primo nucleo urbano Denver City, per ingraziarsi James W. Denver, il governatore del Kansas. Larimer sperava che il nome della citt\u00e0 avrebbe potuto contribuire a rendere il capoluogo della contea di Arapaho County, ma a sua insaputa il governatore Denver aveva gi\u00e0 rassegnato le dimissioni dalla carica. Il luogo era accessibile ai sentieri preesistenti e fu attraverso il South Platte River dal sito di accampamenti stagionali di Cheyenne e Arapaho. Il luogo di queste prime citt\u00e0 \u00e8 diventato sede di Confluence Park nel centro di Denver. Larimer, insieme con i soci della St. Charles City Land Company, vendette degli appezzamenti di terreno a mercanti e minatori, con l'intenzione di creare una grande citt\u00e0 che potesse soddisfare i nuovi emigranti. Denver City divenne una citt\u00e0 di frontiera, con un'economia basata sulla fornitura ai minatori locali di gioco d'azzardo, \"saloon\", bestiame e merci di scambio. Nei primi anni, gli appezzamenti erano spesso scambiati per grubstakes (sussidi forniti ai minatori in cambio di una parte dei minerali scoperti). Nel maggio del 1859, i residenti di Denver Citt\u00e0 donarono 53 lotti al Leavenworth &amp; Pike Peak Express, al fine di garantire la prima rotta carro terra della regione. Offrendo un servizio giornaliero per \"passeggeri, posta, merci e oro\", l'Express raggiungeva Denver su un sentiero che tagliava il tempo di viaggio verso ovest da dodici giorni a sei. Nel 1863, la Western Union favor\u00ec la supremazia di Denver sulla regione, scegliendola come capolinea locale.\nIl Colorado Territory fu creato il 28 febbraio 1861, Arapahoe County fu costituita il 1\u00ba novembre 1861 e Denver City fu costituita il 7 novembre 1861, mentre nel 1867 divenne la capitale territoriale. Con la sua ritrovata importanza, Denver City accorci\u00f2 ben presto il suo nome a Denver. Il 1\u00ba agosto 1876, il Colorado - e dunque anche Denver - fu riconosciuto uno degli Stati Uniti.\nGeografia fisica.\nDenver si trova nel centro del \"Front Range Urban Corridor\", tra le Montagne Rocciose a ovest e le alte pianure a est. La topografia di Denver \u00e8 costituita da pianure nel centro della citt\u00e0 con le zone collinari a nord, ovest e sud. Secondo lo United States Census Bureau, la citt\u00e0 ha una superficie totale di oltre 155 miglia quadrate (), di cui oltre il 98% sono terrestri e il restante 2% riguarda corsi d'acqua. La citt\u00e0 e la contea di Denver sono circondate soltanto da altre tre province: Adams County a nord e a est, Arapahoe County a sud e a est, Jefferson County a ovest.\nAnche se il soprannome di Denver \u00e8 \"Mile-High City\" (citt\u00e0 alta un miglio), dato che la sua altezza ufficiale \u00e8 di un miglio sopra il livello del mare, definito da un punto di riferimento sui gradini del palazzo State Capitol, l'elevazione di tutta la citt\u00e0 va dai ai piedi (quindi dai ai circa). Secondo il Geographic Names Information System (GNIS) e il National Elevation Dataset, l'elevazione della citt\u00e0 \u00e8 mediamente di piedi (), dato che ritroviamo anche su vari siti web come quelli meteorologici.\nQuartieri di Denver.\nA partire da gennaio 2013, la citt\u00e0 e la contea di Denver hanno definito 78 quartieri ufficiali che i gruppi della citt\u00e0 e delle varie comunit\u00e0 locali utilizzano per la pianificazione e la gestione degli edifici. Anche se la delineazione della citt\u00e0 dei confini di quartiere \u00e8 un po' arbitraria, corrisponde grosso modo alle definizioni utilizzate dai residenti. Questi \"quartieri\" non devono essere confusi con altre citt\u00e0 o con le periferie, le quali possono essere entit\u00e0 distinte all'interno dell'area metropolitana.\nIl carattere dei quartieri varia notevolmente da uno all'altro e comprende di tutto, dai grandi grattacieli alle case dell'Ottocento e quelle in stile moderno, suburbane. In generale, i quartieri pi\u00f9 vicini al centro della citt\u00e0 sono pi\u00f9 densi, pi\u00f9 vecchi e contengono pi\u00f9 mattoni in veste di materiale da costruzione. Molti quartieri distanti dal centro della citt\u00e0 sono stati sviluppati dopo la seconda guerra mondiale e sono costruiti con materiali pi\u00f9 moderni e stili innovativi. Alcuni dei quartieri ancora pi\u00f9 lontani dal centro della citt\u00e0, o insiemi ristrutturati, hanno caratteristiche molto extraurbane o rappresentano nuovi sviluppi urbanistici che tentano di ricreare l'atmosfera dei quartieri pi\u00f9 vecchi. La maggior parte dei quartieri contengono parchi o altre caratteristiche che sono il punto focale per quella determinata zona.\nDenver non ha grandi denominazioni dei suoi quartieri, a differenza di Chicago, che ha grandi aree che ospitano i quartieri (ad esempio, Northwest Side). I residenti di Denver usano i termini \"nord\" \"sud\" \"est\" e \"ovest\" liberamente, motivo per cui la denominazione dei luoghi cittadini risulta pi\u00f9 ardua.\nDenver ha anche un certo numero di quartieri che non rientra nei confini amministrativi. Quartieri non amministrativi ben noti includono la storica e di tendenza LoDo (abbreviazione di \"Downtown Lower\"), parte della citt\u00e0, in zona Union Station; Uptown, a cavallo tra North Capitol Hill e Citt\u00e0 Park West; Curtis Park, parte del quartiere di Five Points; Alamo Placita, la parte settentrionale del quartiere Speer; Park Hill, un esempio riuscito di integrazione razziale intenzionale; e Golden Triangle, nel Centro Civico.\nClima.\nDenver si trova all'interno della zona climatica continentale e semi-arida degli Stati Uniti. Ha quattro stagioni distinte e riceve una modesta quantit\u00e0 di precipitazioni diffuse durante l'anno. Grazie alla sua posizione nell'entroterra sulla High Plains, ai piedi delle Montagne Rocciose, Denver, come tutte le citt\u00e0 lungo il bordo orientale delle \"Rocky Mountains\", \u00e8 soggetta ai cambiamenti repentini del tempo. Il clima \u00e8 molto soleggiato, con una media di ore o 300 giorni di sole all'anno. Luglio \u00e8 il mese pi\u00f9 caldo, con una temperatura media giornaliera di (). Le estati presentano leggere ondate di calore miste a caldo intenso con occasionali temporali pomeridiani e temperature elevate che raggiungono () su 38 giorni all'anno e, occasionalmente, (). Dicembre, il mese pi\u00f9 freddo dell'anno, ha una temperatura media giornaliera di (). Gli inverni vanno da una brezza fredda a un gelo pungente, con periodi di neve; le basse temperature si alternano a periodi di clima mite. In inverno il termometro pu\u00f2 occasionalmente raggiungere () e pu\u00f2 anche a volte non raggiungere lo (). La citt\u00e0 \u00e8 tra le pi\u00f9 \"nevose\" del paese, infatti sono comuni nevicate gi\u00e0 nel tardo autunno, inverno e inizio primavera, con una media di 53,5 pollici () per il periodo 1981-2010. Gli estremi nella misurazione delle temperature li troviamo a () registrati il 9 gennaio 1875 fino a (), registrati il 25 e 26 giugno 2012. I tornado sono rari a Denver, anche se il 15 giugno 1988 un tornado di categoria 3 ha colpito il centro cittadino. A ogni modo, di tanto in tanto alla periferia di Denver e nelle aree urbane circostanti nonch\u00e9 presso l'aeroporto cittadino, \u00e8 possibile osservare alcuni piccoli tornado nei mesi primaverili ed estivi, specialmente a giugno.\n Clima di Denver\nSociet\u00e0.\nEvoluzione demografica.\nSecondo i dati del 2019, Denver ha abitanti.\nLingue e dialetti.\nSecondo un'indagine del 2010, il 72,28% ( persone) dei residenti di Denver parla solo inglese a casa, mentre il 21,42% () parla anche o soltanto spagnolo, lo 0,85% il vietnamita, lo 0,57% () parla lingue africane, lo 0,53% () il russo, lo 0,50% () il cinese, lo 0,47% () il francese e infine il tedesco \u00e8 parlato dallo 0,46% () della popolazione.\nIn conclusione, il 27,72% circa degli abitanti di Denver parla un'altra lingua oltre all'inglese.\nEconomia.\nL'economia di Denver \u00e8, in un certo qual modo, dipendente dalla sua posizione geografica e dai collegamenti con il sistema dei trasporti statunitense.\n\u00c8 diventata, infatti, il centro naturale per lo stoccaggio dei beni e la fornitura dei servizi diretti ai Mountain States. Inoltre, \u00e8 pi\u00f9 o meno a met\u00e0 strada tra le citt\u00e0 del Midwest come Chicago, Indianapolis o St. Louis e quelle della West Coast, con un evidente vantaggio per la logistica e il movimento merci.\nLa posizione ha reso Denver un centro privilegiato anche per i servizi dell'Amministrazione Federale (l'area metropolitana di Denver ha, dopo quella di Washington, il tasso pi\u00f9 alto di dipendenti federali). Oltre a questi si aggiungono sia coloro che hanno un impiego nell'industria aerospaziale e della difesa, in aziende come la Lockheed Martin, nonch\u00e9 le persone che lavorano negli uffici dello Stato.\nIl Distretto Tecnologico di Denver (Denver Tech Center, DTC) \u00e8 uno dei pi\u00f9 evoluti degli Stati Uniti, dopo quelli tradizionali e ben noti della Silicon Valley in California e di Seattle.\nNel 2015 la rivista Forbes ha posizionato Denver in cima alla classifica delle migliori citt\u00e0 dove fare carriera.\nSport.\nDenver \u00e8 rappresentata in tutte le principali leghe professioniste statunitensi, come si evince dalla tabella, e anche nel campo di lacrosse con i Denver Outlaws (MLL - Lacrosse) che giocano al Peter Barton Lacrosse Stadium.\nMonumenti e luoghi d'interesse.\nMusei.\nIl museo pi\u00f9 visitato \u00e8 il Denver Art Museum, che si trova nel centro della citt\u00e0. Esso \u00e8 famoso per le collezioni artistiche dei nativi americani.\nA Denver si trova anche un museo dedicato alla storia dello Stato del Colorado e un museo di Scienza e Natura che espone, tra le altre cose, mummie egiziane e scheletri di animali preistorici.\nParchi.\nNel 2006, Denver conta oltre 200 parchi, dai piccoli mini-parchi in tutta la citt\u00e0 fino a uno gigantesco di 314 acri (), il City Park. Denver ha anche 29 centri ricreativi che offrono luoghi e attivit\u00e0 per il relax e lo svago dei residenti.\nMolti dei parchi di Denver sono stati acquisiti dalle terre statali nel tardo XIX secolo e all'inizio del Novecento. Ci\u00f2 ha coinciso con il movimento di abbellimento urbano \"City Beautiful\" e il sindaco di Denver Robert Speer (1904-1912 e 1916-1918) si adoper\u00f2 per ampliare e abbellire molti parchi della citt\u00e0. Reinhard Schuetze \u00e8 stato il primo architetto del paesaggio della citt\u00e0 e ha portato il suo genio con la realizzazione di Washington Park, Cheesman Park e City Park, in rilievo rispetto agli altri. Speer si serv\u00ec di Schuetze cos\u00ec come altri architetti del paesaggio come Frederick Law Olmsted Jr. e Saco Rienk DeBoer per progettare non solo i parchi come il Civic Center Park, ma anche molti viali della citt\u00e0 e prati pieni di alberi. Tutto questo verde \u00e8 stato alimentato con l'acqua del South Platte River deviata attraverso il canale della citt\u00e0. \nOltre ai parchi all'interno Denver stessa, la citt\u00e0 ha acquistato terreni per i parchi di montagna a partire dal 1911. Nel corso degli anni, Denver ha acquisito, costruito e mantenuto circa acri () di parchi montani, tra cui Red Rocks Park, che \u00e8 noto per il suo paesaggio e la storia musicale che ruota attorno al Red Rocks Amphitheatre. Denver possiede anche il monte sul quale la stazione sciistica Winter Park Resort \u00e8 gestita dalla Grand County, 67 miglia ( circa) a ovest di Denver. I parchi urbani sono luoghi importanti sia per i \"Denverites \"sia per i visitatori, suscitando spesso polemiche per ogni cambiamento. Denver continua ad accrescere il suo sistema di parchi con lo sviluppo di molti nuovi parchi lungo il fiume Platte attraverso la citt\u00e0, e con Central Park e Lake Bluff Nature Center nel quartiere di Stapleton. Tutti questi parchi sono importanti luoghi di aggregazione per i residenti e hanno fatto s\u00ec che la pianura asciutta di un tempo si sia trasformata in una rigogliosa, verde e attiva. Denver \u00e8 anche sede di una vasta rete di orti comunitari pubblici, la maggior parte dei quali sono gestiti da Denver Urban Gardens, un'organizzazione non-profit.\nDal 1974, Denver e le giurisdizioni circostanti hanno riabilitato il South Platte River urbano e alcuni dei suoi affluenti per uso ricreativo da escursionisti e ciclisti. Il tratto principale della South Platte River Greenway corre lungo il South Platte da Chatfield Reservoir 35 miglia (56 chilometri) verso Adams County, a nord. Il progetto Greenway \u00e8 riconosciuto come uno dei migliori progetti di bonifica urbana negli Stati Uniti, vincendo, ad esempio, la medaglia d'argento Rudy Bruner Award for Urban Excellence nel 2001.\nNella sua classifica 2013 chiamata \"ParkScore\", The Trust for Public Land, un'organizzazione nazionale per la salvaguardia del territorio, ha riferito che Denver ha il sistema di parchi che si piazza al 17\u00ba posto nella lista di quelli delle 50 pi\u00f9 popolose citt\u00e0 degli Stati Uniti.\nLo Zoo e l'Acquario.\nLo Zoo di Denver ospita oltre 500 specie di animali in un complesso che si estende per circa 80 acri. \u00c8 stato il primo zoo degli Stati Uniti a utilizzare recinti naturalistici al posto delle gabbie.\nL'Acquario presente in citt\u00e0, chiamato \"Downtown Acquarium\", possiede circa 500 specie diverse ma si concentra soprattutto sulla conservazione di 12 specie di pesci, 6 di rettili, 2 di mammiferi e 2 di uccelli a rischio estinzione.\nCultura.\nIstruzione.\nLe scuole pubbliche di Denver (\"Denver Public Schools\" abbreviato in DPS) si occupano della formazione di circa studenti distribuiti in 73 scuole elementari, 17 scuole medie, 14 scuole superiori e 19 \"charter schools\". Il primo istituto, divenuto poi il nucleo centrale dell'odierno DPS, fu una scuola che apr\u00ec nel 1859 all'angolo della 12\u00aa Strada tra Market Street e Larimer Street. Sebbene i confini del distretto coincidano con i confini della citt\u00e0, il sistema scolastico di Denver copre anche alcune zone con indirizzi postali al di fuori del nucleo urbano. Una peculiarit\u00e0 del DPS consiste nella possibilit\u00e0 per gli studenti di intraprendere un percorso di studi in college o universit\u00e0 con programmi piuttosto diversificati. L'ambito \"Campus Auraria\" \u00e8 formato da tre principali istituti: University of Colorado Denver, Metropolitan State University di Denver e Community College di Denver. L'Universit\u00e0 privata di Denver \u00e8 stata il primo istituto di istruzione superiore in citt\u00e0 ed \u00e8 stata fondata nel 1864. A Denver, University of Colorado School of Medicine il chirurgo Thomas E.Starzl esegu\u00ed nel 1963 il primo trapianto di fegato umano.\nInfrastrutture e trasporti.\nStrade della citt\u00e0.\nLa maggior parte di Denver ha una pianta a scacchiera semplice e orientata verso le quattro direzioni cardinali. I blocchi vengono di solito identificati in centinaia dalle strade mediane, definite come \"00\", che sono Broadway (la mediana est-ovest, in direzione nord-sud) ed Ellsworth Avenue (la mediana nord-sud, est-ovest). Colfax Avenue, la principale arteria est-ovest attraverso Denver, \u00e8 di 15 blocchi (1500) a nord della mediana. Le strade (\"avenues\") a nord di Ellsworth sono numerate (con l'eccezione di Colfax Avenue e molti altri, come Martin Luther King, Jr. Blvd e Montview Blvd.), mentre i viali a sud di Ellsworth hanno un nome proprio.\nC'\u00e8 anche una vecchia pianta a scacchiera per il centro cittadino che \u00e8 stata progettata per essere parallela alla confluenza dei fiumi South Platte e Cherry Creek. La maggior parte delle strade del centro e in LoDo vanno da nord-est a sud-ovest e da nord-ovest a sud-est. Questo sistema ha un vantaggio (all'inizio non pianificato) per la rimozione della neve: se le strade fossero state distribuite secondo una normale griglia di N-S/E-O, solo le strade N-S avrebbero ricevuto la luce del sole. Con la griglia orientata alle diagonali, le strade NO-SE ricevono la luce del sole per sciogliere la neve al mattino e le strade NE-SO la ricevono nel pomeriggio. Questa idea \u00e8 stata di Henry Brown fondatore del Brown Palace Hotel. Dall'altra parte della strada rispetto a tale albergo, vi \u00e8 una targa che onora questa idea. Le strade NO-SE sono numerate, mentre le strade NE-SO hanno un nome proprio. Le strade con un nome incominciano all'incrocio di Colfax Avenue e Broadway intorno a Cheyenne Place. Le strade numerate incominciano sotto la Colfax e la Interstatale 25. Ci sono 27 strade denominate e 44 numerate su questa griglia. Ci sono anche alcune tracce del vecchio sistema di griglie, come Park Avenue, Morrison Road e Speer Boulevard. Larimer Street, che prende il nome da William Larimer Jr., fondatore di Denver, si trova nel cuore del LoDo ed \u00e8 la pi\u00f9 antica strada di Denver.\nTutte le strade nella rete centrale presentano delle abitazioni (ad es. 16th Street, Stout Street). Strade al di fuori di tale sistema che viaggiano verso est/ovest riportano il suffisso \"viale\" (\"avenue\") e quelle che vanno dritte a nord e a sud presentano il suffisso \"strada\" (\"street\", come Lincoln Street). I \"boulevard\" sono strade di maggiore capacit\u00e0 e viaggiano in ogni direzione (pi\u00f9 comunemente nord e sud). Le strade pi\u00f9 piccole sono a volte indicate come luoghi, unit\u00e0 (anche se non tutte le unit\u00e0 sono strade di capacit\u00e0 inferiore, alcuni sono grandi arterie) o vicoli. La maggior parte delle strade al di fuori della zona tra Broadway e Colorado Boulevard \u00e8 organizzata in ordine alfabetico dal centro della citt\u00e0.\nBicicletta.\nMolte strade di Denver hanno piste ciclabili e ce ne sono oltre 850 miglia pavimentate e fuoristrada nei parchi Denver e lungo corsi d'acqua come il Cherry Creek e il South Platte. Questo permette a una porzione significativa della popolazione di Denver di essere pendolare in bicicletta e ha portato la citt\u00e0 a essere molto accogliente per i ciclisti. Oltre alle numerose piste ciclabili, alla fine del 2010 Denver ha lanciato \"B-Cycle,\" un programma di condivisione di biciclette in tutta la citt\u00e0. La rete \"B-Cycle\" \u00e8 stata la pi\u00f9 grande negli Stati Uniti al momento del suo lancio e vanta oltre 400 biciclette. Con l'acquisizione di nuove concessioni, il programma ha continuato a espandersi ogni anno, aggiungendo decine di nuove stazioni, centinaia di biciclette, ecc. Secondo i dati del 2011 American Community Survey, Denver si trova al 6\u00ba posto tra le citt\u00e0 degli Stati Uniti (con oltre abitanti) in base alla percentuale di pendolari in bicicletta.\nLa Lega dei Ciclisti Americani ha valutato il Colorado come il secondo Stato pi\u00f9 \"bicycle-friendly\" (\"adatto alle bici\") del paese. Ci\u00f2 \u00e8 dovuto in gran parte al fatto che citt\u00e0 come Boulder, Fort Collins e Denver pongono l'accento sulla legislazione, i programmi e gli sviluppi delle infrastrutture che promuovono la bicicletta come mezzo di trasporto. \"Walk Score\" ha valutato Denver come la terza citt\u00e0 pi\u00f9 \"bicycle-friendly\" degli Stati Uniti.\nCamminare.\nUno studio statunitense (\"Walk Score\") del 2011 ha classificato Denver come la 16\u00b0 delle metropoli americane pi\u00f9 facili da percorrere a piedi.\nAutostrade (\"highways\") e autostrade senza pedaggio (\"freeways\").\nDenver \u00e8 principalmente servita da due autostrade senza pedaggio (in inglese \"freeways\") chiamate Interstatale 25 e Interstatale 70. L'intersezione delle due autostrade viene chiamata dalla gente del posto \"the mousetrap\" (\"la trappola per topi\"), poich\u00e9 quando viene ammirata dall'alto, tale congiunzione e i veicoli che la percorrono ricordano una gigantesca trappola per topi. Di seguito ecco un elenco delle principali strade che attraversano o servono Denver:\nTrasporto pubblico.\nIl trasporto di massa in tutta l'area metropolitana di Denver \u00e8 gestito e coordinato dal Regional Transportation District (RTD). L'RTD gestisce pi\u00f9 di autobus che servono oltre fermate in 38 giurisdizioni municipali in otto contee intorno alle aree metropolitane di Denver e Boulder. Inoltre, l'RTD gestisce sei linee di tram, C, D, E, F, W e H con un totale di 34,9 miglia () di percorso e che serve ben 36 stazioni e due linee ferroviarie suburbane (A e B). La linea W, o linea West, \u00e8 stata inaugurata nell'aprile 2013. La RTD sta espandendo il binario attraverso Aurora lungo la I-225 e la costruzione di una linea pendolare lungo la I-70 per il collegamento del centro con Stapleton e l'Aeroporto internazionale di Denver.\n\"Greyhound Lines\", l'operatore di autobus interurbani statunitense, ha un importante fulcro a Denver, con percorsi verso New York City, Portland, Reno, Las Vegas e il loro quartier generale, Dallas. La filiale \"Autobuses Americanos\" fornisce il servizio per El Paso. \"Black Hills Trailways\" e \"Burlington Trailways\" forniscono un servizio a Billings, Omaha, Indianapolis e Alamosa. La pi\u00f9 lunga linea di autobus interurbani negli Stati Uniti ha un capolinea a Denver, lungo la tratta New York-Denver della Greyhound.\nLe tratte di autobus interurbane che arrivano o partono da Denver includono:\nSi noti che \"Black Hills Trailways\" gestisce due diversi percorsi da Denver a Billings, uno di giorno e l'altro durante la notte.\nAeroporti.\nIl Denver International Airport (meglio noto tramite l'abbreviazione DIA) \u00e8 il pi\u00f9 grande degli Stati Uniti e funziona da aeroporto primario per l'intera e vasta regione che circonda Denver. L'aeroporto DIA si trova a circa a nordest di Denver ed \u00e8 il ventesimo aeroporto pi\u00f9 trafficato al mondo, classificato 5 nella lista dei pi\u00f9 trafficati aeroporti degli Stati Uniti, con una media di passeggeri nel corso del 2018. Copre un'area di , pi\u00f9 grande di Manhattan. Denver \u00e8 uno dei principali centri di smistamento voli per la United Airlines ed \u00e8 la sede della Frontier Airlines.\nTre aeroporti di aviazione generici servono l'area di Denver: il Rocky Mountain Metropolitan Airport, a circa dalla citt\u00e0, il Centennial Airport e il Front Range Airport.\nIn passato, Denver \u00e8 stata la sede di molti altri aeroporti che non sono pi\u00f9 operativi, come lo Stapleton International Airport, chiuso nel 1995 e sostituito dal DIA. Vi era anche una base di aviazione militare, chiusa nel 1994 nonostante le ultime operazioni abbiano avuto luogo nel 1966.\nAmministrazione.\nGemellaggi.\nDenver \u00e8 gemellata con le seguenti citt\u00e0:"}
{"id": "208389", "revid": "486946", "url": "https://it.wikipedia.org/wiki?curid=208389", "title": "Monitor LCD", "text": ""}
{"id": "208391", "revid": "1776051", "url": "https://it.wikipedia.org/wiki?curid=208391", "title": "Maschwanden", "text": "Maschwanden (toponimo tedesco) \u00e8 un comune svizzero di 626 abitanti del Canton Zurigo, nel distretto di Affoltern.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208392", "revid": "1543377", "url": "https://it.wikipedia.org/wiki?curid=208392", "title": "Disco ottico", "text": "Il disco ottico \u00e8 un tipo di supporto di memoria. \u00c8 costituito da un disco piatto e sottile in genere di policarbonato trasparente. Al suo interno \u00e8 inserito un sottile foglio metallico, in genere di alluminio, su cui vengono registrate e lette le informazioni tramite un raggio laser.\nStoria.\nDavid Paul Gregg svilupp\u00f2 un disco ottico analogico per registrare i video e lo brevett\u00f2 nel 1961 e nel 1969 (brevetto US 3430966). Il brevetto US 4,893,297, fu archiviato nel 1968 e pubblicato nel 1990, cos\u00ec potr\u00e0 essere una sorgente di royalty per il DVA della Pioneer fino al 2007. La societ\u00e0 di Gregg, Gauss Electrophysics, fu acquisita assieme ai brevetti di Gregg dalla MCA nei primi anni 1960.\nParallelamente, e probabilmente ispirato dagli sviluppi in USA, un piccolo gruppo di fisici iniziarono nel 1969 una serie di esperimenti su videodischi ottici nel centro di ricerca della Philips in Eindhoven, Paesi Bassi. Nel 1975, la Philips e la MCA decisero di unire le forze. Nel 1977, molto pi\u00f9 tardi, nacque il tanto atteso LaserDisc. La MCA distribu\u00ec i dischi e la Philips i riproduttori. La Pioneer ebbe successo con il videodisco fino all'avvento dei DVD.\nLa Philips e la Sony formarono un consorzio nel 1979 per lo sviluppo di un disco audio digitale, che port\u00f2 all'introduzione del compact disc nel 1982.\nCaratteristiche.\nL'informazione su un disco ottico \u00e8 memorizzata sequenzialmente in una traccia continua a spirale, dalla traccia pi\u00f9 interna a quella pi\u00f9 esterna. I dischi ottici sono particolarmente resistenti agli agenti atmosferici, e hanno una grande capacit\u00e0 di memorizzazione. L'informazione ed i dati vengono letti a seconda dell'angolo che occupa.\nTipologia.\nEsistono diversi tipi di disco ottico:"}
{"id": "208393", "revid": "125242711", "url": "https://it.wikipedia.org/wiki?curid=208393", "title": "Sarcoma", "text": "I sarcomi sono tumori maligni del tessuto connettivo, vale a dire del tessuto di sostegno dell'organismo.\nPur essendo patologie relativamente rare e costituendo una minima parte di tutte le neoplasie, essi possono essere classificati in numerosi sottotipi differenti.\nTra essi, meno del 5% sono sarcomi dell'apparato genito-urinario in occidente.\nLa prognosi di queste neoplasie varia a seconda delle dimensioni del tumore primario, del grado istologico della malattia, e della posizione del corpo in cui essa si sviluppa, e infine della presenza di metastasi a distanza al momento della diagnosi. \nI sarcomi non derivano da alterazioni di corrispettivi tumori benigni ma nascono come tali, metastatizzano principalmente per via ematica, ma in alcuni casi presentano anche una diffusione linfatica dovuta alle interconnessioni tra i sistemi vascolare e linfatico.\nEpidemiologia.\nI sarcomi sono piuttosto rari, con solo nuovi casi registrati ogni anno negli Stati Uniti. I sarcomi rappresentano quindi circa l'1% dei 1,5 milioni di nuove diagnosi di cancro in quel paese ogni anno.\nIl tumore stromale gastrointestinale (GIST) \u00e8 la forma pi\u00f9 comune di sarcoma, con circa - casi all'anno negli Stati Uniti.\nI sarcomi colpiscono persone di tutte le et\u00e0. Circa il 50% dei sarcomi ossei e il 20% dei sarcomi dei tessuti molli vengono diagnosticati in persone di et\u00e0 inferiore ai 35 anni. Alcuni sarcomi, come ad esempio il leiomiosarcoma, il condrosarcoma e il tumore stromale gastrointestinale (GIST), sono pi\u00f9 comuni negli adulti che nei bambini. La maggior parte dei sarcomi ossei, tra cui il sarcoma di Ewing e l'osteosarcoma, sono molto pi\u00f9 comuni nei bambini e nei giovani adulti.\nVarianti principali e loro tessuto di provenienza.\nLa maggioranza delle neoplasie paratesticolari \u00e8 rappresentata da tumori di origine mesenchimale e circa il 30% di essi sono maligni.\nVarianti molto rare.\nLeiomiosarcoma (LMS) del funicolo spermatico.\nIl leiomiosarcoma (LMS) del funicolo spermatico \u00e8 una rara neoplasia originantesi dalle cellule stromali della muscolatura liscia degli annessi del testicolo.\nIl comportamento di leiomiosarcoma (LMS) \u00e8 correlato al sito anatomico da cui si origina, purtroppo sono pochi i dati su questi tumori quando si presentano nella regione paratesticolare.\nSi osservano di solito metastasi ai linfonodi, ai polmoni o al fegato; sono comunque neoplasie rare. La maggioranza dei tumori in questo sito sono a bassa invasivit\u00e0 (low-grade), anche se le lesioni ad alta invasivit\u00e0 (high-grade) si comportano in modo aggressivo.\nSarcoma epitelioide.\nIl sarcoma epitelioide \u00e8 un tumore maligno dei tessuti molli, detto anche connettivo (alcune volte coinvolge anche i tendini). Il sarcoma epitelioide \u00e8 detto anche \"tumore del giovane adulto\", perch\u00e9 di norma colpisce soggetti dai 15 ai 35 anni.\nSarcoma di Ewing.\nIl sarcoma di Ewing \u00e8 il tumore che colpisce cellule residue del corpo di natura embrionale, destinate a diventare cellule del tessuto nervoso o del tessuto scheletrico, ma che si trovano in uno stadio immaturo quando si ammalano. Pu\u00f2 svilupparsi sia nell'osso che nei tessuti molli. \u00c8 di norma una neoplasia ad alto grado di malignit\u00e0, tuttavia sensibile sia alla chemioterapia che alla radioterapia.\nSarcoma sinoviale.\nIl sarcoma sinoviale \u00e8 un tumore maligno che colpisce le cellule mesenchimali che si differenziano nelle cellule della membrana sinoviale. Nonostante la membrana sinoviale si trovi spesso all'interno delle articolazioni, tale tipo di tumore pu\u00f2 svilupparsi all'esterno delle stesse.\nAngiosarcoma.\nL'Angiosarcoma colpisce le cellule endoteliali dei vasi sanguigni.\nNeurosarcoma.\nTumore maligno primitivo che nasce dai nervi periferici. la met\u00e0 dei casi origina in pazienti con Neurofibromatosi di von Recklinghausen: per questi motivi in un paziente con neurofibromatosi deve essere sempre valutato con attenzione un improvviso aumento di volume di un neurofibroma.\nOsteosarcoma.\nL'osteosarcoma \u00e8 un tumore maligno delle cellule dell'osso, che si suddivide in differenti sottotipi.\nRabdomiosarcoma.\nIl rabdomiosarcoma fa parte dei cosiddetti sarcomi dei tessuti molli, tumori che si sviluppano a livello di muscoli, grasso o tessuto connettivo. In particolare, alla base del rabdomiosarcoma c\u2019\u00e8 la trasformazione tumorale dei rabdomioblasti, cellule che danno normalmente origine ai muscoli scheletrici volontari, ovvero quelli soggetti alla nostra volont\u00e0.\nCondrosarcoma.\nIl Condrosarcoma \u00e8 un tumore maligno primitivo che deriva da cellule della cartilagine.\nSintomi, diagnosi, terapia.\nSintomi.\nLa patologia si pu\u00f2 manifestare con la presenza di una tumefazione simile a un livido che inizialmente viene attribuita a un trauma o a una contusione; nel caso di masse tumorali che si sviluppano in profondit\u00e0 la scoperta avviene dopo che il paziente lamenta dolori, avverte un senso di compressione o scopre perdite di sangue.\nDiagnosi.\nLa diagnosi viene effettuata mediante ecografia, a cui possono seguire risonanza magnetica e biopsia con ago aspirato dei tessuti dell'eventuale massa rilevata.\nNonostante la rarit\u00e0 della patologia, si stima che esistano pi\u00f9 di cinquanta tipi di sarcomi, che richiedono trattamenti terapeutici tra loro differenti. \u00c8 quindi opportuno chiedere un secondo e anche un terzo parere ad altri esperti di anatomia patologica per accertare che la diagnosi emersa nella prima biopsia risulti corretta .\nSuccessivamente viene spesso suggerito al paziente di sottoporsi a una tac con liquido di contrasto al torace e all'addome e a una Tomografia a emissione di positroni per verificare la presenza di eventuali metastasi a distanza o sedi tumorali secondarie, anche al fine di realizzare una precisa classificazione TNM.\nTerapia.\nIl trattamento del sarcoma varia a seconda del sottotipo istologico individuato dalla biopsia. In ogni caso la patologia richiede un approccio multidisciplinare che consiste nel coinvolgimento di un'\u00e9quipe formata da oncologi, chirurghi oncologici, esperti di anatomia patologica, esperti di radioterapia. Questo tipo di assistenza \u00e8 reperibile presso i centri oncologici regionali o presso i centri IRCSS, che in virt\u00f9 della maggiore casistica trattata dispongono anche di maggiori conoscenze ed esperienza.\nL'approccio chirurgico \u00e8 molto importante nel trattamento della maggior parte dei sarcomi. La chirurgia conservativa degli arti, pu\u00f2 risparmiare dall'amputazione in almeno il 90% dei casi di tumore. Ulteriori trattamenti, compresa la chemioterapia e la radioterapia, possono essere somministrati prima e o dopo un intervento chirurgico. La chemioterapia migliora significativamente la prognosi per i pazienti, soprattutto quelli con sarcomi ossei. Il trattamento pu\u00f2 essere un processo lungo e faticoso, che in ragione degli effetti collaterali della chemioterapia pu\u00f2 addirittura durare circa un anno. Ci\u00f2 \u00e8 tuttavia necessario per curare la malattia.\nPer i sarcomi dei tessuti molli in stadio avanzato si parla dal settembre 2017 dell'efficacia dell'anticorpo monoclonale olaratumab ed ora sembra emergere anche l'utilit\u00e0 di una nuova molecola chiamata larotrectinab.."}
{"id": "208396", "revid": "125909499", "url": "https://it.wikipedia.org/wiki?curid=208396", "title": "Carboneria", "text": "La Carboneria \u00e8 stata una societ\u00e0 segreta rivoluzionaria italiana, nacque nel Regno di Napoli durante i primi anni del XIX secolo su valori patriottici e liberali. La Carboneria oltre al suo operato in Italia, ha influenzato altri gruppi rivoluzionari in Francia, Grecia, Spagna, Portogallo, Romania, Brasile e Uruguay. Nonostante i loro obiettivi avessero delle basi liberali e patriottiche, mancavano di una politica immediata. Lo scopo primario della societ\u00e0 era quello di sconfiggere la tirannia austriaca e di stabilire un governo costituzionale. Nell'Italia settentrionale, altre organizzazioni come quelle ad Adelfia e Filadelfia, erano in stretto contatto con la Carboneria..\nStoria.\nLe origini.\nNata nel Regno di Napoli, inizialmente come forma di opposizione alla politica filo-napoleonica di Gioacchino Murat, la Carboneria fece successivamente seguaci in Francia ed in Spagna, puntando sulle libert\u00e0 politiche e sulla concessione di una costituzione nei paesi d'Europa. Dopo la caduta di Murat, essa lott\u00f2 contro il re Ferdinando I delle Due Sicilie. Filippo Buonarroti (che carbonaro non era, ma che con la Carboneria si identific\u00f2), contribu\u00ec, all'indomani del Congresso di Vienna del 1815, a far assumere al movimento anche un carattere patriottico e marcatamente anti-austriaco. Cos\u00ec la Carboneria si diffuse anche nel Nord Italia, e soprattutto in Lombardia ed in Romagna, grazie in particolare all'opera del forlivese Piero Maroncelli.\nI moti del 1820-1821.\nLa Carboneria pass\u00f2 per la prima volta dalle parole ai fatti nel 1820 a Napoli organizzando delle rivolte di carattere anti-assolutistico e liberal-costituzionale che prendevano spunto da quella effettuata a Cadice il 1\u00ba gennaio dello stesso anno: i due ufficiali Michele Morelli e Giuseppe Silvati (che avevano avuto l'adesione di generali ex murattiani, come Guglielmo Pepe) il 1\u00ba luglio marciarono da Nola e dalle cittadine vesuviane, seguiti da molti cittadini, verso la capitale alla testa dei loro reggimenti della cavalleria.\nA causa della forte protesta, il re Ferdinando I accett\u00f2 per primo nella Penisola di concedere una nuova carta costituzionale e l'adozione di un parlamento. La vittoria, seppur parziale, illusoria ed apparente, caus\u00f2 molte speranze nel resto d'Italia e a Torino i carbonari locali, guidati da Santorre di Santa Rosa, marciarono anch'essi verso la capitale del Regno di Sardegna ed il 12 marzo 1821 ottennero la costituzione democratica da un impaurito sovrano.\nTuttavia la Santa Alleanza non toller\u00f2 tali comportamenti e a partire dal febbraio del 1821 spedirono un esercito nel sud che sconfisse gli insorti, numericamente inferiori e male equipaggiati. Anche in Piemonte il re Vittorio Emanuele I, indeciso sul da farsi, abdic\u00f2 a favore del fratello Carlo Felice di Sardegna, che chiese all'Austria di intervenire militarmente: l'8 aprile l'esercito asburgico sconfisse i rivoltosi ed i moti del 1820-1821, scatenati quasi totalmente dalla Carboneria, potevano dirsi chiusi in maniera fallimentare.\nIl 13 settembre 1821 con la bolla \"Ecclesia a Iesu Christo\" di papa Pio VII la carboneria fu condannata come societ\u00e0 segreta di tipo massonico e i suoi aderenti furono scomunicati. L'anno seguente nel Ducato di Modena e Reggio a seguito della scoperta di una congiura carbonara, fu imprigionato il sacerdote Giuseppe Andreoli, quindi condannato a morte e giustiziato per decapitazione. Tra i principali capi della Carboneria, Morelli e Silvati furono condannati a morte; il Pepe and\u00f2 in esilio mentre il Boccia venne incarcerato, come Confalonieri, Pellico e Maroncelli.\nI moti del 1831.\nSconfitti ma non battuti, i carbonari parteciparono nel 1830 alla rivoluzione di luglio che sostenne la politica del re liberale Luigi Filippo di Francia: sulle ali dell'entusiasmo per la vittoriosa sollevazione parigina, anche i carbonari italiani presero le armi contro alcuni stati centro-settentrionali ed, in particolare, lo Stato Pontificio ed a Modena.\nNel capoluogo emiliano fu Ciro Menotti a prendere in mano le redini dell'iniziativa, cercando di trovare il sostegno del duca Francesco IV di Modena, che fece finta di rispondere positivamente in cambio della concessione del titolo di re dell'Alta Italia: tuttavia il duca fece il doppio gioco e Menotti, rimasto praticamente inerme, fu arrestato il giorno prima della data stabilita per la sollevazione. Francesco IV, su suggerimento dello statista austriaco Klemens von Metternich, fece condannare a morte lui e molti altri tra i suoi alleati.\nNello stato della Chiesa, invece, la rivolta part\u00ec nel febbraio del 1831 su impulso di alcune citt\u00e0 quali Bologna, Reggio Emilia, Imola, Faenza, Ancona, Ferrara e Parma dove i cittadini, aiutati dai carbonari, innalzarono la bandiera tricolore e stabilirono un governo provvisorio. Un corpo di milizia volontaria, che avrebbe avuto nell'intenzione dei carbonari il compito di marciare su Roma, fu massacrato dalle truppe austriache chiamate in soccorso da Papa Gregorio XVI. Anche questa sollevazione, quindi, fu soffocata nel sangue.\nQuesta ulteriore sconfitta fece capire a molti carbonari che militarmente, soprattutto se da soli, non avrebbero potuto competere con l'Austria, una delle pi\u00f9 grandi potenze del Vecchio Continente: Giuseppe Mazzini, uno dei carbonari pi\u00f9 acuti, fond\u00f2 una nuova societ\u00e0 segreta chiamata Giovine Italia nella quale sarebbero confluiti molti ex aderenti alla Carboneria che, ormai quasi senza sostenitori, cess\u00f2 praticamente di esistere, anche se la storia ufficiale di questa importante societ\u00e0 si sarebbe protratta stancamente fino al 1848.\nLa seconda met\u00e0 del XIX secolo.\nLa Carboneria continuer\u00e0 a operare ben oltre il Risorgimento. Fin dal 1871 sar\u00e0 fortemente attiva nei territori dell'ex Stato Pontificio e non solo, pronta a riorganizzarsi e riformarsi per ribaltare l'esito monarchico e instaurare la repubblica mazziniana:\n\"Riservatissima 31 maggio 1894 \u2013 dal questore Sirone al prefetto Cavasola (Rapporto del 1894 del Questore Sironi in Archivio di Stato di Roma, Prefettura, Gabinetto, b. 471, f. \"Assoc. segreta di Carbonari\")\"\n\"Sin dal 1870 esiste in Roma la setta dei Carbonari, che col volgere degli anni modific\u00f2 poi scopi e programma. Organizzata, come tutte le societ\u00e0 segrete, in modo da rendere assai difficile ogni vigilanza da parte dell'Autorit\u00e0, sua prima e costante cura fu sempre quella di non richiamare in alcun modo l'attenzione su di s\u00e9 e sui singoli membri, lavorando nell'ombra, agendo indirettamente, non ammettendo nel proprio seno che persone provate e sicure, punendo quelli fra i propri affigliati che avessero traditi i segreti della setta, non avessero eseguiti gli ordini loro dati, od in qualsiasi modo fossero venuti meno agli obblighi loro imposti dal giuramento cui erano vincolati.\"\n\"Apparentemente gli scopi della setta dei Carbonari sono la mutua assistenza fra i soci, la propaganda per il trionfo di tutto ci\u00f2 che \u00e8 giusto, onesto, liberale. \u2013 In effetti per\u00f2 ha scopi sovversivi: i dirigenti appartengono al partito repubblicano intransigente, e si servono del lavoro, delle influenze, dei poteri occulti dell'associazione a tutto beneficio del loro partito.\"\n\"La famiglia Carbonara \u00e8 divisa per Vendite, Sezioni e Gruppi, a seconda del numero di affigliati. \u2013 Le Vendite esistenti nei centri principali prendono anche il nome di Centri, a cui fanno capo le Sezioni esistenti nelle piccole citt\u00e0 e nei comuni pi\u00f9 prossimi. \u2013 In ogni Vendita vi \u00e8 il Capo Vendita ed un supplente e cos\u00ec pure in ogni Sezione vi \u00e8 il Capo Sezione ed il supplente.\"\n\"Le Vendite corrispondono coi Centri a mezzo di Intermediarii.\"\n\"Tutti i Capi Squadra sono responsabili degli atti dei proprii dipendenti verso il CapoSezione.\"\n\"Per le ammissioni nella famiglia Carbonara, le proposte devono essere fatte per iscritto con tutte le maggiori possibili indicazioni circa la persona da ammettersi; dopo le assunte pi\u00f9 precise informazioni, la persona stessa, se ritenuta meritevole, viene aggregata a qualche squadra col titolo di apprendista. \u2013 Da apprendista si \u00e8 poi promosso a Maestro, e da Maestro a Maestro Gran Luce.\"\n\"I Maestri di una Vendita fecero la cosiddetta Corte d'Onore, chiamata a risolvere le questioni di una certa importanza.\"\n\"Tutti gli affiliati sono obbligati a pagare una quota mensile a seconda della loro posizione, ed in tutti gli atti, corrispondenze, riunioni, i Maestri e gli apprendisti devono essere indicati con pseudonimi.\"\n\"Da qualche tempo per quanto riflette Roma, nei Rioni Regola, Campitelli, Trastevere si accentu\u00f2 un lavoro di organizzazione diretto a scartare l'elemento vecchio e dannoso ed a raccogliere la parte seria e provata ed atta all'azione.\"\n\"Da informazioni fiduciarie che ho ragione di ritenere attendibili le sezioni di Roma sarebbero 5, la pi\u00f9 importante delle quali la \u201cFelice Orsini\u201d. Gl'inscritti sarebbero circa 240 nella maggioranza scarpellini, lavoranti del Tevere, facchini e pesatori del Mercato dei Cerchi, parecchi delle Societ\u00e0 Giuditta Tavani, Giordano Bruno, Mazzini, Vitruvio, Romagnoli.\"\n\"Dei principali e pi\u00f9 influenti affigliati, rassegno l'elenco con le precise generalit\u00e0\"\n\"Nell'elenco stesso, come dal medesimo si rileva Fiorentini Vincenzo, Curti Romolo, Coralizzi Luigi, l'Avv. Zuccari Federico, Giuseppe Proia, l'Avv. Fratti, Ettore Ferrari, Luigi Domenicali, Felice Albani, Michele Guastalla, Dr Cittaglia Cesare, l'Avv. Augusto Santini, Pasquale Arquati, Antoni De Santis, Giuseppe Varoni, che sono i pi\u00f9 noti, provati ed influenti affigliati al partito repubblicano intransigente di Roma, delle cui forze completamente dispongono.\"\nQuindi, dopo l'unit\u00e0 nazionale, all'interno del movimento repubblicano, la Carboneria avrebbe svolto opera di proselitismo repubblicano tra le classi meno abbienti, portando avanti battaglie quali il suffragio universale, l'emancipazione femminile e il miglioramento delle condizioni lavorative. A livello internazionale, tra il 1896 e il 1897, si adoperer\u00e0 nel reclutamento di volontari per la causa dell'indipendenza greca e cubana. \nL'inizio del XX secolo e lo scioglimento.\nDal 1915, sarebbe stata attivissima nella propaganda interventista, ritenendo tale conflitto come l'ultima propaggine del processo risorgimentale. Scioltasi con l'avvento del fascismo avrebbe cercato di riorganizzarsi, anche se con difficolt\u00e0 per l'assiduo controllo della polizia e dell'OVRA. Molti suoi esponenti avrebbero partecipato alla Resistenza tra le fila del PRI, mentre altri avrebbero dato vita a brigate della \"Carboneria Italiana\", quali la \"Mazzini\" e la \"Mameli\". La Carboneria quindi avrebbe continuato a lavorare all'interno del Partito Repubblicano Italiano almeno fino agli anni settanta del Novecento.\nL'ideologia.\nDopo aver raccolto il favore di molti elementi della borghesia cittadina come artigiani e mercanti (che non avevano perdonato al sovrano borbonico la sua politica favorevole ai grandi proprietari terrieri) la Carboneria inizi\u00f2 ad assecondare le volont\u00e0 guerresche dei suoi capi, tralasciando altri gravi problemi politico-sociali che avrebbero creato all'interno di essa stessa un'ideologia e dei percorsi politici tortuosi e spesso contraddittori: ad esempio i carbonari si dichiaravano favorevoli all'indipendenza italiana, ma non accennavano minimamente all'eventuale governo che avrebbe dovuto guidare l'Italia libera.\nGli storici riconoscono che la maggior parte degli aderenti alla Carboneria appartenevano agli impiegati e militari napoleonici, licenziati dai nuovi governi, oppure a scrittori e professionisti, avviliti dalla censura sulla stampa, o a borghesi, che si sentivano soffocati dal ritorno delle barriere doganali e dei piccoli mercati. La borghesia era particolarmente bisognosa di strutture liberali e costitu\u00ec il nerbo della Carboneria.\nTale ambiguit\u00e0 (quella cio\u00e8 di non poter affermare con certezza la collocazione politica della Carboneria, che un\u00ec elementi di \"destra\" con altri di \"sinistra\" e di \"centro\") terminer\u00e0 solo quando, a seguito di una lunga sequela di disfatte militari, alcuni carbonari ripensarono il problema della libert\u00e0 con una prospettiva pi\u00f9 ampia mirante a un'azione comune ed alla formazione di una nazione unita.\nCaratteri generali.\nArticolazione.\nIl nome \"Carboneria\" deriva dal fatto che i settari dell'organizzazione avevano tratto il loro simbolismo ed i loro rituali dal mestiere dei carbonai, coloro che preparavano il carbone e lo vendevano al minuto.\nL'organizzazione, di tipo gerarchico, era molto rigida e aperta soltanto agli uomini: i nuclei locali, detti \"baracche\", erano inseriti in agglomerati pi\u00f9 grandi, detti \"vendite\", che a loro volta dipendevano dalle \"vendite madri\" e dalle \"alte vendite\". Anche le sedi avevano naturalmente dei nomi in codice: ad esempio, una di quelle oggi pi\u00f9 note \u00e8 Villa Saffi, presso Forl\u00ec, indicata coll'esoterico nome di \"Vendita dell'Amaranto\".\nPoco altro si conosce con certezza, e il fatto che gli storici non conoscano bene le varie organizzazioni settarie dipende, ovviamente, dalla necessit\u00e0 per gli adepti di mantenere il pi\u00f9 stretto riserbo, di non affidare a scritti o documenti le tracce di un'attivit\u00e0 che, se scoperta dalla polizia, poteva portare in carcere o al patibolo.\nSimbolo.\nI locali nei quali si riunivano i carbonari erano detti \"baracche\". Di solito, al centro di questi locali era collocato un altare sul quale erano riposti una serie di oggetti che simboleggiavano i valori e gli ideali della Carboneria: il carbone ricordava la fatica; un bicchiere d'acqua che simboleggiava la purezza; il sale, che era usato per la conservazione degli alimenti, rappresentava l'incorruttibilit\u00e0; un gomitolo per la solidariet\u00e0; una fascina di legno, ricordava l'unione dei membri; una corona di spine che simboleggiava le difficolt\u00e0 e la sofferenza; una piccola scala che indicava il percorso per raggiungere i valori della Carboneria.\nIl Gran Maestro presiedeva le riunioni fregiato con la fascia con il tricolore della carboneria e mantenendo in mano una scure, simbolo del proprio potere all'interno della vendita. Anche il primo ed il secondo assistente hanno come strumento la scure. Questi unitamente al Gran Maestro, ricordano le tre luci della Massoneria (Maestro Venerabile, primo sorvegliante e secondo sorvegliante che hanno come strumento il maglietto).\nI colori della bandiera della Carboneria avevano una precisa simbologia: l'azzurro rappresentava la speranza e la volont\u00e0 di raggiungere la libert\u00e0; il rosso, l'impegno necessario per il suo raggiungimento; il nero, che indicava la fede incrollabile.\nSi riportano le spiegazioni di alcuni dei simboli della carboneria di Milano.\nAccetta: \u00c8 utilizzata come il maglietto dei massoni durante i lavori rituali e rappresenta lo strumento con cui tagliare il male alle sue radici. Nel secondo grado, il male da tagliare come tronco dalle radici e rappresentato dalla testa dei Tiranni e dei Lupi.\nAssistente: In carboneria vi sono un Primo ed un Secondo Assistente, figure presenti anche nella Massoneria come Primo e Secondo Sorvegliante.\nBaracca: \u00e8 il locale dove si trovano i Carbonari, in particolar modo quelli di primo grado. \u00c8 qui che i Carbonari trovano riparo dal mondo esterno.\nCamera d'Onore: \u00c8 detta Camera d'Onore la camera dove si riunisce il secondo grado.\nCorona di spine bianche: questo simbolo rappresenta la ragione che deve guidare con prudenza la volont\u00e0 in modo da restare il pi\u00f9 possibile vicini alla virt\u00f9. Questo concetto nasce dalla lentezza ed accortezza nei movimenti quando si ha sul capo una corona di spine bianche, onde evitare di ferirsi con movimenti bruschi od avventati.\nCroce: questo simbolo, per i carbonari, preannuncia le difficolt\u00e0, le persecuzioni e la morte. Queste sono le minacce della perversione contro chi cammina sulla strada della virt\u00f9. Insegna al carbonaro a proseguire dritto nel suo percorso ad imitazione di Ges\u00f9 Cristo, vero Gran Maestro dei carbonari, il quale accett\u00f2 la morte per proseguire il suo cammino, compiere il suo destino. Nel secondo grado, diventa simbolo di punizione per il Tiranno persecutore alla quale deve essere crocefisso.\nCugini: Nome con cui si distinguono e appellano tra loro i Carbonari.\n\u00c9chantillon: simbolo tra i pi\u00f9 importanti, soprattutto per gli apprendisti. Va indossato tra gli abiti. Nelle campagne vicino alla casa di un buon cugino va esposto, come la pertica del Fornello, come segnale per i carbonari che si trovassero a passare da quelle parti.\nForesta: Nella foresta, al riparo dai Pagani e dai Lupi i Carbonari si riuniscono per poter lavorare.\nFornello: Come il fornello \u00e8 uno dei principali strumenti del lavoro dei carbonari in quanto serve a trasformare la legna in carbone, cos\u00ec i Buoni Cugini Carbonari si perfezionano lavorando assiduamente.\nLegna: la legna legata rappresenta da un lato l'unione nell'amore dei carbonari. La legna \u00e8 anche il materiale che i buoni cugini utilizzano per il loro fornelli, e come questa bruciando si trasforma nel carbone cos\u00ec il loro cuore si trasforma bruciando acceso dal fuoco della Carit\u00e0. Mentre la legna semplice rappresenta il principale combustibile per il fornello.\nLupi: Sono coloro che avversano e perseguono la Carboneria.\nMontagna: \u00c8 il luogo dove si riunisce il terzo grado.\nNastri colorati: I nastri, erano portati unitamente all'\u00e8chantillon anche fuori dalla Vendita. L'uso dei nastri \u00e8 attestabile anche nel Compagnonaggio francese. Secondo alcune ipotesi la carboneria potrebbe essere uno degli ordini del Compagnonaggio. Questa consuetudine potrebbe rimandare a una vicinanza tra i due ordini in un qualche momento della loro storia. I colori dei nastri sono gli stessi della bandiera carbonara. Il nero, colore del carbone rappresenta la fede. Il celeste, colore del fumo del fornello rappresenta la speranza. Il rosso, colore del fuoco, rappresenta la Carit\u00e0. I tre colori come metafora delle virt\u00f9 teologali.\nPagani: Coloro che non sono iniziati alla Carboneria, \u00e8 l'equivalente di profani per i massoni.\nPala: Nel secondo grado \u00e8 lo strumento con cui vengono sparse le ceneri dei Tiranni.\nPannolino (panno di lino) bianco: per creare, partendo dalla sua origine vegetale, il panno di lino occorrono molto lavoro e molta fatica. Allo stesso modo il carbonaro deve lavorare incessantemente per rendersi puro. Il candore dei propri costumi fa il buon Carbonaro.\nParola di Riconoscimento: Di norma questa parola segreta veniva cambiata ogni due mesi. Il non conoscerla implicava essere o non essere pi\u00f9 Carbonari.\nPertica: \u00c8 uno dei segni distintivi degli Apprendenti Carbonari.\nPezzo di Fornello: \u00c8 una composizione su un qualche argomento. L'equivalente della tavola per i massoni.\nReggente: \u00c8 il presidente della rivendita, equivalente di Maestro Venerabile nella Massoneria.\nSale: Questo elemento come la quercia \u00e8 presente in molte tradizioni esoteriche e religiose. Come il sale protegge gli alimenti dalla putrefazione cos\u00ec deve proteggere il cuore dell'uomo dal vizio. Nel secondo grado il sale \u00e8 l'elemento per la conservazione della testa dei Despoti dopo che \u00e8 stata recisa, per perpetuarne l'infame memoria.\nSegno d'Ordine: Nel primo grado consiste nel tenere le braccia incrociate sopra il corpo. Nel secondo grado il segno d'ordine si fa mettendo la mano destra aperta sulla propria spalla sinistra.\nSole e la Luna: Rappresentano gli astri all'interno della Vendita e che illuminano i lavori dei Buoni Cugini Carbonari. Entrambi sono presenti anche nel tempio massonico.\nScala: Oltre ad essere strumento di lavoro ordinario, la scala ricorda che la conoscenza e la virt\u00f9 si raggiungono per gradi. Nel secondo grado, perdendo ogni valore simbolico, la scala rappresenta quella che di solito si sale per il patibolo.\nStrumenti: L'accetta, la zappa e la pala sono gli strumenti di cui si servono i carbonari durante i loro lavori.\nTerra: per i carbonari questo \u00e8 un elemento assai importante. Come la terra ricopre i cadaveri, allo stesso modo i buoni cugini devono seppellire nel loro cuore i segreti della carboneria. Solo nascondendo in modo cos\u00ec profondo quanto concerne l'ordine carbonaro, questi possono proteggersi dai loro detrattori e dalle campagne diffamatorie e persecutorie che inizierebbero se i loro segreti venissero svelati. Nel secondo grado, questa serve per coprire le macchie di sangue sparso dopo l'uccisione dei Tiranni.\nTronco d'albero: Il tronco con le sue radici ben radicate all'interno del terreno sono la rappresentazione delle radici della virt\u00f9 che devono essere ben profonde e stabili nel cuore di ogni buon cugino carbonaro. L'albero della carboneria con molta probabilit\u00e0 \u00e8 una quercia. Come le foglie dell'albero della carboneria sono sempreverdi il buon cugino deve sempre adoperarsi con la stessa sollecitudine nell'amare e soccorrere i suoi confratelli. Come le foglie furono usate da Adamo ed Eva per coprirsi dopo la cacciata dal paradiso, cos\u00ec il carbonaro deve coprire i difetti dei suoi simili ed in particolare quelli dei buoni cugini. Nel secondo grado rappresentato con un ramo sporgente (probabilmente di acacia), raffigura il termine della rivoluzione ad opera dell'Ordine Carbonico e un'uguaglianza di questo con la Massoneria.\nUn sole: Un giorno.\nUna luna: Un mese\nVantaggi: Gli applausi.\nVendita: \u00c8 l'equivalente della Loggia per i massoni.\nL'alfabeto segreto.\nI carbonari adottarono un proprio codice alfabetico che si basava su un cifrario a sostituzione per recapitare messaggi importanti durante i Moti del 1830-1831. Il cifrario si basava sulla semplice sostituzione delle lettere, compensando cos\u00ec la scarsa segretezza che dava un cifrario a scorrimento, secondo una tavola di accoppiamento:\nDa notare che la tavola pu\u00f2 essere usata anche per decifrare un messaggio cifrato in quanto ogni lettera \u00e8 sostituita con un'altra in posizione fissa. Lo scambio delle lettere non \u00e8 casuale, dato che viene fatto accoppiando quelle con un tipo di pronuncia simile (esempio, la dentale \"d\" con la dentale \"t\"): in questo modo il testo cifrato assume l'aspetto di un normale messaggio scritto per\u00f2 in una lingua straniera.\nEcco un esempio di testo facilmente calcolabile:\nNon essendo propriamente un cifrario a scorrimento non \u00e8 debole come questo, ma resta comunque non di estrema difficolt\u00e0 nella sua comprensione. \nQuesto tipo di alfabeto \u00e8 stato usato anche dai carbonari napoletani della rivoluzione del 1820 e dai carbonari veneti arrestati pochi mesi prima di quelli milanesi e condannati allo Spielberg. Tra i manoscritti di Silvio Pellico, conservati nell'archivio storico del comune di Saluzzo, si trovano testi scritti dopo il suo rilascio in gergo carbonaro, che per\u00f2 hanno carattere personale e non politico.\nGli iscritti.\nGli iscritti alla Carboneria aspiravano soprattutto alla libert\u00e0 politica e a un governo costituzionale: erano in gran parte intellettuali e studenti; alcune minoranze erano borghesi e classi sociali pi\u00f9 elevate; i Carbonari si erano divisi in due settori o \"logge\": quella civile, destinata alla protesta pacifica e alla propaganda, e quella militare, destinata alle azioni di guerriglia.\nCome in ogni societ\u00e0 segreta, chi si iscriveva alla Carboneria non ne doveva conoscere tutte le finalit\u00e0 fin dal momento della sua adesione: gli adepti erano infatti inizialmente chiamati \"\"apprendisti\", diventavano \"maestri\" e, infine, \"grandi maestri\"\". Il Gran Maestro ricopriva il ruolo pi\u00f9 elevato di una \"baracca\" o di una \"vendita locale\"; presiedeva agli incontri e ai giuramenti degli \"apprendisti\".\nAltri ruoli all'interno delle vendite erano: l\"'oratore\", che aveva il compito di diffondere i principi della Carboneria attraverso i propri discorsi agli affiliati; il \"segretario\" che redigeva i verbali; gli \"assistenti\", che vigilavano sugli incontri; il \"maestro di cerimonie\" che curava il cerimoniale negli incontri e nelle prove di iniziazione; i \"copritori\" erano le guardie armate che avevano il compito di mantenere la segretezza dell'incontro e di evitare infiltrazioni esterne; veniva detto \"terribile\" chi aveva il ruolo di spaventare coloro i quali volevano diventare affiliati. Tutti i carbonari, indipendentemente dal loro ruolo, dovevano impegnarsi a mantenere il pi\u00f9 assoluto riserbo, pena la morte.\nAderirono alla carboneria, in maniera esplicita o implicita, famosi personaggi dell'Italia risorgimentale: Silvio Pellico, Antonio Panizzi, Giuseppe Mazzini da giovane, Ciro Menotti, don Giuseppe Andreoli, Nicola Longo, Emilio Maffei, Piero Maroncelli, Melchiorre Gioia, Napoleone Luigi Bonaparte, che mor\u00ec a Forl\u00ec nel 1831.\nAlla carboneria ma non alla sua struttura furono affiliate anche delle donne, che si organizzarono in un'associazione segreta, simile alla carboneria come struttura, denominata Societ\u00e0 delle Giardiniere.\nSanto protettore.\nI membri della Carboneria riconoscono come Santo protettore Teobaldo di Provins, in quanto patrono dei carbonai (oltre che dei conciatori). Infatti, ad esempio, il padre di Felice Orsini, che apparteneva alla Carboneria, volle dargli il nome di Orso Teobaldo Felice."}
{"id": "208397", "revid": "363629", "url": "https://it.wikipedia.org/wiki?curid=208397", "title": "Dissipatore", "text": ""}
{"id": "208398", "revid": "3831", "url": "https://it.wikipedia.org/wiki?curid=208398", "title": "Baleine", "text": ""}
{"id": "208400", "revid": "3831", "url": "https://it.wikipedia.org/wiki?curid=208400", "title": "Mesnil-Amand", "text": ""}
{"id": "208401", "revid": "3831", "url": "https://it.wikipedia.org/wiki?curid=208401", "title": "Mesnil-Garnier", "text": ""}
{"id": "208402", "revid": "3831", "url": "https://it.wikipedia.org/wiki?curid=208402", "title": "Mesnil-Rogues", "text": ""}
{"id": "208403", "revid": "3831", "url": "https://it.wikipedia.org/wiki?curid=208403", "title": "Mesnil-Villeman", "text": ""}
{"id": "208404", "revid": "1543377", "url": "https://it.wikipedia.org/wiki?curid=208404", "title": "Ciclo dell'azoto", "text": "Il ciclo dell'azoto \u00e8 un ciclo biogeochimico con il quale l'azoto si muove principalmente tra l'atmosfera, il terreno e gli esseri viventi. Questo ciclo viene definito \"gassoso\" poich\u00e9 il \"pool di riserva\", cio\u00e8 il serbatoio di questo elemento chimico, \u00e8 appunto l'atmosfera, dove l'azoto occupa circa il 78% del volume totale.\nL'importanza del ciclo per gli organismi viventi \u00e8 dovuta alla loro necessit\u00e0 di assimilare azoto per la formazione di composti organici vitali, quali le proteine e gli acidi nucleici, ma, ad eccezione di particolari batteri (azotofissatori), l'azoto atmosferico non pu\u00f2 essere direttamente assorbito dagli organismi e ci\u00f2 rappresenta spesso un fattore limitante per lo sviluppo forestale.\nLe piante, per\u00f2, possono assimilare l'azoto tramite l'assorbimento di alcuni composti azotati (nitriti, nitrati e sali d'ammonio) che, disciolti nell'acqua, giungono fino alle loro radici. Una volta organicato nella fitomassa, l'azoto viene quindi trasferito agli organismi eterotrofi, come gli animali, mediante la catena alimentare. La decomposizione dei resti organici restituisce al terreno l'elemento, che pu\u00f2 ritornare nell'atmosfera grazie all'azione di alcuni batteri specializzati.\nQuesto ciclo risulta molto complesso proprio perch\u00e9 l'atomo di azoto pu\u00f2 entrare a far parte di un elevato numero di molecole: azoto molecolare, ammoniaca e sali d'ammonio, nitriti, nitrati ed azoto organico.\nI processi chimici coinvolti per la loro formazione possono essere suddivisi in quattro tipi: azotofissazione, ammonificazione, nitrificazione e denitrificazione.\nDall'atmosfera al terreno: Fissazione.\nNon essendo immediatamente assimilabile per la maggior parte dei viventi l'azoto deve essere convertito in forme utilizzabili chimicamente, secondo i processi di \"fissazione\" o azotofissazione, ammonificazione, nitrificazione, denitrificazione.\nL\"'azotofissazione\" \u00e8 un processo riduttivo con cui l'azoto molecolare (N2) presente nell'atmosfera viene trasformato in ammoniaca (NH3). Questa trasformazione pu\u00f2 avvenire sia con un processo industriale, detto \"di Haber-Bosch\", sia naturalmente.\nIl 90% della quantit\u00e0 fissata naturalmente \u00e8 \"biologica\"; viene prodotto ammonio a partire dall'azoto molecolare.\nGli agenti fissatori dell'azoto sono:\nIl 10% dell'azoto fissato \u00e8 \"ad alta energia\", proviene dall'azione dei fulmini durante i temporali, che ossidano l'azoto gassoso formando ossidi di azoto (NOx), i quali raggiungono direttamente il suolo tramite l'acqua contenuta nelle precipitazioni sotto forma di acido nitrico HNO3.\nDal punto di vista agricolo, la fissazione biologica \u00e8 una fonte d'azoto molto importante per l'arricchimento del terreno, perch\u00e9 il solo uso delle concimazioni azotate non potrebbe soddisfare la sua richiesta su scala mondiale (Schubert e Wolk, 1982). Una pratica agricola che sfrutta questa simbiosi per la fertilizzazione del terreno \u00e8 il sovescio con le leguminose. In quest'ottica, il verificarsi di un incendio in una foresta rappresenta un grave sconvolgimento del ciclo dell'azoto biologico locale poich\u00e9 il fuoco libera l'azoto presente nella materia organica sotto forma di ossidi di azoto NOx e azoto molecolare N2, sottraendolo alla disponibilit\u00e0 per le specie che tornano a colonizzare i terreni dopo il passaggio del fuoco; inoltre un incendio di elevata intensit\u00e0 ha effetti dannosi sulle colonie batteriche presenti nel terreno, ostacolando la ripresa di eventuali processi di nitrificazione.\nNel terreno: Mineralizzazione.\nLa mineralizzazione \u00e8 il processo di degradazione operato dagli organismi decompositori che porta alla formazione di azoto minerale nitrico e ammoniacale, detto \u201cazoto scambiabile\u201d\nAmmonificazione.\nUn'altra fonte di ammoniaca per il suolo deriva dalla decomposizione dell'azoto organico, come gli amminoacidi presenti nei prodotti di rifiuto e nella sostanza organica in putrefazione. Questo processo \u00e8 detto \"ammonificazione\" ed \u00e8 attuato da particolari batteri decompositori e funghi che, degradando l'azoto amminico, liberano l'ammoniaca nel terreno, dove pu\u00f2 reagire con diversi composti per formare dei sali d'ammonio.\nNitrificazione.\nLe molecole d'ammoniaca, che vengono cos\u00ec liberate nel suolo, possono subire un'ossidazione da parte di batteri liberi, con un processo chiamato \"nitrificazione\", in cui si distinguono i \"batteri nitrosanti\", che trasformano lo ione ammonio in nitrito (NO2-), ed i \"batteri nitrificanti\", che, a loro volta, ossidano i nitriti e contribuiscono alla produzione dei nitrati (NO3-). L'azoto presente nelle acque sotto varie forme pu\u00f2 \nprovocare fenomeni di eutrofizzazione e di anossia dei corpi idrici recettori e tossicit\u00e0 alla vita acquatica.\nPer l'abbattimento dell'azoto dalle acque di scarico sono \ndisponibili sistemi:\n- biologici;\n- chimico-fisici.\nDenitrificazione.\nLa denitrificazione consiste nella riduzione dei nitrati ad azoto molecolare che ritorna in atmosfera chiudendo il ciclo dell'azoto. Una frazione dell'azoto molecolare viene lisciviata nel mare dalle acque di ruscellamento.\nQuesto processo \u00e8 realizzato da batteri dei generi Pseudomonas e Clostridium in condizioni anaerobiche. La denitrificazione \u00e8 una forma di respirazione anaerobica che usa il nitrato come accettore di elettroni in assenza di ossigeno. I batteri denitrificanti sono anaerobi facoltativi dal momento che possono vivere anche in presenza di ossigeno.\nLa catena alimentare.\nGran parte dell'azoto, presente nel terreno come ioni ammonio o nitrato, entra nella biosfera, dove viene organicato (cio\u00e8 inserito in molecole organiche) e si muove in un piccolo ciclo formato da piante, animali e batteri.\nUna parte dell'azoto nitrico viene trasformato, ad opera di batteri denitrificanti specializzati, in azoto molecolare che ritorna all'atmosfera (capacit\u00e0 dei comparti dell'azoto).\nUna certa quantit\u00e0 di nitrati viene perduta per migrazione dalle zone terrestri verso i sedimenti oceanici profondi (azoto nei sedimenti), entrando cos\u00ec in cicli geochimici di lunga durata: dai sedimenti l'azoto pu\u00f2 ritornare disponibile attraverso le eruzioni vulcaniche (azoto \"juvenile\").\nD'altra parte vi \u00e8 un minimo, ma continuo rifornimento di azoto al ciclo della biosfera per alterazione delle rocce ignee della litosfera.\nNella catena alimentare, l'azoto giunge alle piante per poi essere \"mangiato\" dagli erbivori, successivamente prede dei carnivori.\nIn questo modo l'azoto rimane dentro il corpo di alcuni esseri viventi, fino a quando essi rilasciano sostanze organiche, che tramite l'azione dei batteri decompositori viene restituito al terreno e riassorbito dalle piante.\nImpatto dell'uomo sul ciclo dell'azoto.\nCome risulta delle vaste coltivazioni di legumi (specialmente soia, erba medica e trifoglio), dall'uso smodato del processo Haber-Bosch per la creazione di fertilizzanti chimici e dall'inquinamento prodotto da veicoli ed impianti industriali, gli esseri umani hanno un impatto notevole sul ciclo dell'azoto, avendo pi\u00f9 che raddoppiato il trasferimento annuale di azoto tra una forma biologica e l'altra. Per di pi\u00f9, l'uomo ha significativamente contribuito al rilascio di composti dell'azoto nell'atmosfera e al loro scarico nei bacini idrici. Le alterazioni causate dall'uomo sono maggiori nelle zone pi\u00f9 sviluppate dell'Asia, dove le emissioni dei veicoli e l'eccessiva coltivazione causano un impatto notevole, tra i pi\u00f9 alti a livello mondiale.\nA livello di inquinamento atmosferico, il biossido di azoto (NO2) e il monossido di azoto (NO), gas che vengono usati per la formazione dell'ozono, sono il risultato della combustione dell'azoto mischiato ad altre sostanze.\nQueste sostanze derivate sia dalla combustione di alcuni ciclomotori che, in parte, dagli impianti industriali (biossido d'azoto), sono perci\u00f2 gas inquinanti che insieme anche al monossido di carbonio e gli idrocarburi costituiscono un pericolo ambientale che non bisognerebbe trascurare..\nI livelli di ammoniaca (NH3) nell'atmosfera sono triplicati a causa dell'attivit\u00e0 antropica. Questo composto \u00e8 molto reattivo nell'atmosfera, dove si comporta da aerosol diminuendo la qualit\u00e0 dell'aria e adsorbendosi nelle goccioline d'acqua, trasformandosi infine in acido nitrico (HNO3) che accentua il fenomeno delle piogge acide ed aumenta il rischio di malattie respiratorie croniche.\nInsieme ai NOx, l'ammoniaca contribuisce alla formazione di azoto negli strati pi\u00f9 bassi dell'atmosfera (troposfera) causando quello che \u00e8 noto come \"smog di Los Angeles\" o \"smog fotochimico\", il quale aumenta smog, piogge acide e la temperatura locale. Gli effetti pi\u00f9 devastanti riguardano la perdita della biodiversit\u00e0 e l'inaridirsi dei terreni.\nGeochimica isotopica e ciclo dell'azoto.\nL'azoto in natura \u00e8 presente in due isotopi stabili: 14N, il pi\u00f9 abbondante, e 15N. I due isotopi, avendo propriet\u00e0 fisiche leggermente differenti, non si distribuiscono nello stesso modo lungo il ciclo dell'azoto.\nL'azoto elementare atmosferico, che \u00e8 considerato lo standard di riferimento per la misura dell'abbondanza isotopica dell'azoto, ha per definizione un valore di \u03b415N = 0\u2030 AIR.\nLa fissazione dell'azoto \u00e8 un processo che causa un leggero arricchimento in 15N dell'azoto organico prodotto: l'azoto che si ritrova negli organismi azotofissatori, e nelle piante leguminose con cui sono in simbiosi, \u00e8 di circa \u03b415N = +1\u2030 AIR (ovvero il rapporto tra 15N e 14N nelle piante \u00e8 superiore del 1\u2030 rispetto allo stesso rapporto nell'azoto elementare atmosferico).\nLungo la catena alimentare, ad ogni passaggio l'azoto organico si arricchisce in 15N di circa il +4\u2030, cos\u00ec che l'azoto contenuto nei tessuti di un carnivoro potrebbe avere un valore \u03b415N = +13\u2030 AIR.\nViceversa la deaminazione degli aminoacidi produce ammonio impoverito in 15N.\nUlteriori impoverimenti si hanno con la nitrificazione (NO3- risulta impoverito anche del 10\u2030 rispetto a NH4+), e con la denitrificazione (N2 impoverito del 16\u2030 - 20\u2030 rispetto a NO3-).\nLa rappresentazione del ciclo dell'azoto.\nNegli anni ottanta la societ\u00e0 Agrimont fece realizzare dalla pittrice Anna Girolomini un quadro da cui trasse un celebre \"manifesto\" per dimostrare che l'apporto di componenti nitrici al terreno, anche se di natura sintetica, corrispondeva all'operazione che avviene in natura con azoto portato dagli agenti atmosferici e dalle deiezioni degli animali."}
{"id": "208407", "revid": "1776051", "url": "https://it.wikipedia.org/wiki?curid=208407", "title": "Mettmenstetten", "text": "Mettmenstetten (toponimo tedesco) \u00e8 un comune svizzero di 4\u00a0861 abitanti del Canton Zurigo, nel distretto di Affoltern.\nGeografia fisica.\nL'Albispass collega Mettmenstetten a Langnau am Albis.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMettmenstetten \u00e8 servito dall'omonima stazione sulla ferrovia Zurigo-Zugo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208408", "revid": "767487", "url": "https://it.wikipedia.org/wiki?curid=208408", "title": "Paradise Lost (gruppo musicale)", "text": "I Paradise Lost sono un gruppo musicale gothic/death doom metal britannico. Il loro nome deriva dal poema di John Milton del 1667 dal titolo omonimo. \nIl sito IGN.com li ha inclusi nella \"Top 10\" dei migliori gruppi nel genere doom metal.\nBiografia.\nGli esordi (1988).\nI Paradise Lost nascono ad Halifax nel 1988, ad opera del cantante Nick Holmes e del chitarrista Greg Mackintosh, entrambi appassionati di heavy metal ed innamorati delle sonorit\u00e0 di gruppi gothic rock come Bauhaus e The Mission, che eserciteranno una forte influenza sul loro modo di comporre.\nDopo l'incisione dei primi demo, la band firma un contratto con la Peaceville per la pubblicazione del primo album. Nel febbraio 1990 la band debutta con \"Lost Paradise\", caratterizzato da sonorit\u00e0 molto violente che risente delle pesanti influenze dei Celtic Frost, Death e Obituary, disco annoverato tra i pi\u00f9 rappresentativi del death doom.\n\"Gothic\" (1991).\nNel marzo 1991 il gruppo pubblica il secondo album, \"Gothic\", disco che, da un lato, segue le sonorit\u00e0 del precedente lavoro e che, dall'altro, anticip\u00f2 le caratteristiche peculiari del gothic metal, come le linee vocali femminili intervallate dal growl maschile, oppure le melodie sinfoniche di tastiera.\nDopo aver firmato un nuovo contratto con la Music for Nations, sotto la guida del produttore Simon Efemey, incidono \"Shades of God\" (1992), album che prende le distanze dal death metal per muoversi verso una direzione non ancora definita, elogiato come ibridazione tra Black Sabbath, Joy Division e Atomic Rooster. Questo disco \u00e8 considerato sia l'apice della band che l'ultimo album \u201cvecchio stile\u201d.\n\"Icon\" (1993).\nIl gruppo, dall'album successivo, si imbarc\u00f2 in una evoluzione musicale irreversibile, che port\u00f2 una certa ostilit\u00e0 da parte di critici e vecchi fan in quanto resero il sound meno ruvido, iniziando ad abbandonare il death doom degli esordi e spostandosi verso un gothic metal calmo e malinconico. Per la critica il nuovo stile era divenuto troppo \"pomposo\", il suono \"piatto e gi\u00e0 sentito, confezionato per un pubblico medio che \u00e8 troppo impaurito dal death ed ora pu\u00f2 finalmente assaggiare qualcosa di pi\u00f9 accessibile\". Questa nuova scelta fu concretizzata con \"Icon\" (1993), che garant\u00ec simpatie da parte di nuove schiere di ascoltatori ed ottenne un buon successo di pubblico facendo entrare la band nel mainstream, ma che, allo stesso tempo, segn\u00f2 l'inizio delle contestazioni lanciate dai sostenitori degli esordi.\nNel 1994 Matthew Archer (batteria) lasci\u00f2 la band e fu sostituito da Lee Morris, ex batterista dei Marshall Law.\n\"Draconian Times\" (1995).\nCon \"Draconian Times\" (1995), i Paradise Lost proseguirono nella loro svolta stilistica, realizzando quello che, a tutt'oggi \u00e8 il loro lavoro di maggior successo commerciale, anche se divise fortemente la critica che spesso vedeva nella nuova linea un lavoro non brutto, ma \"\"senza grinta, idee, tutto impregnato di vuoto formalismo neodark-deluxe (vedi brani come \"Elusive Cure\" o \"Year For a Change\") che suona falso e pretenzioso, anche se passabile\"\". \u00c8 questo infatti il disco che porta la band ai vertici del successo europeo, soprattutto in Germania e Grecia. Durante il tour la band fu costretta persino a suonare in pi\u00f9 di un'occasione con un nome diverso, \"The Painless\", per evitare la ressa che c'era abitualmente nei club.\n\"One Second, Host:\" la parentesi elettronica (1997-2005).\nLa vena pi\u00f9 cupa e innovativa della band compare nell'album \"One Second\" pubblicato nel 1997, nel quale sperimentarono strumenti elettronici. In questo disco la matrice metal del gruppo viene messa da parte, e a prendere il sopravvento \u00e8 l'anima darkwave: chitarre ovattate e cristalline, ritmi meno tirati, inserti elettronici e concessioni al pop anni '80 di gruppi come The Sisters of Mercy e Depeche Mode.\nL'anno successivo la band firmer\u00e0 un contratto con una major, l'EMI, sotto cui uscir\u00e0 \"Host\" (1999), il loro album di maggior sperimentazione. La voce di Holmes sub\u00ec un cambiamento radicale, passando ad una timbrica pulita e melodica. Questa formula produsse alienazioni ancor pi\u00f9 forti da parte di molti loro fan, ma permise al gruppo di poter allargare il proprio pubblico, tanto da approdare anche su MTV.\nIl nuovo millennio porter\u00e0 la band a riavvicinarsi alle origini, a partire da \"Believe in Nothing\" (2001), prodotto da John Fryer, segnato dal ritorno prepotente delle chitarre elettriche insieme all'elettronica ereditata da \"Host\".\nL'album del 2002, \"Symbol of Life\", sotto l'etichetta GUN Records, chiude l'era synthpop riportando molti fan di vecchia data alla corte della band scozzese. Nel 2004 Lee Morris (batteria) lasci\u00f2 la band e venne sostituito da Jeff Singer, che ha suonato nel successivo \"Paradise Lost\" (2005).\nL'evoluzione: \"In Requiem\" (2007) \"e\" pubblicazioni successive.\n\"In Requiem\" (2007) segna un ritorno alle sonorit\u00e0 prettamente gothic metal della fase intermedia della loro carriera, con quest'album passano al'etichetta Century Media. Nello stesso anno, i Paradise Lost intraprenderanno un tour con i Nightwish in Nord America, con i Type O Negative in Europa e saranno presenti al Download Festival.\nNel 2008 il batterista Jeff Singer lascia il gruppo e, dopo pochi mesi, viene ufficialmente sostituito con Adrian Erlandsson (ex Cradle of Filth, At the Gates e The Haunted).\nNel 2009 esce il dodicesimo album \"Faith Divides Us - Death Unites Us\" in cui riemergono prepotentemente le sonorit\u00e0 doom del passato, con uno stile di voce alternato tra il growl e il pulito.\nIl 18 settembre 2010 sono stati headliner all'Ozzfest alla The O2 Arena di Londra. Nello stesso anno, il chitarrista Gregor Mackintosh ha fondato il progetto Vallenfyre, rimasto attivo per 8 anni fino al 2018.\nIl 2011 \u00e8 stato l'anno della celebrazione del loro lavoro pi\u00f9 acclamato, \"Draconian Times\" (1995), la cui uscita \u00e8 stata anticipata da sette date in tutta Europa in cui la band ha eseguito l'intero album.\nNel 2012 pubblicano \"Tragic Idol\", disco in cui vengono abbandonate in parte le tastiere e i suoni d'orchestra tipici della band, spostandosi verso sonorit\u00e0 heavy pi\u00f9 tradizionali, seguito da \"The Plague Within\", uscito nel 2015, che prosegue la svolta sonora gi\u00e0 preannunciata nei dischi precedenti.\nNel 2016 viene annunciato il passaggio alla Nuclear Blast e nello stesso giorno il batterista Adrian Erlandsson lascia la band per concentrarsi maggiormente sulle attivit\u00e0 degli At the Gates e dei The Haunted.\nIl 1\u00ba settembre del 2017 viene pubblicato il loro quindicesimo album intitolato \"Medusa\", disco che definisce nel modo pi\u00f9 completo il ritorno alle sonorit\u00e0 death doom del primissimo periodo storico della band.\nNel novembre 2019 pubblicano la loro biografia \"No Celebration\" con l'editore Decibel Books.\nIl 20 marzo 2020 pubblicano il singolo \"Fall from Grace\" che precede l'album \"Obsidian\" rilasciato il 16 maggio con Nuclear Blast.\nCaratteristiche.\nSono conosciuti per essere stati, assieme a My Dying Bride e Anathema, i precursori del death doom metal e doom metal moderno.\nNel corso degli anni, la band ha pubblicato lavori pi\u00f9 inclini al gothic rock e synthpop, in particolare nel periodo compreso tra \"One Second\" (1997) e \"Symbol of Life\" (2002). \nNonostante le critiche dei sostenitori tradizionalisti, quest'approccio audace gli ha garantito un buon successo di pubblico ed ha cementato la lealt\u00e0 con gli amanti del progressive.\nLa mutazione stilistica ha portato anche dei cambiamenti riguardo alle linee vocali: ad esempio il cantante Nick Holmes ha usato una voce death all'esordio (\"Lost Paradise\"); in \"Draconian Times\", la sua voce aveva un tono pi\u00f9 pulito e simile a quella di James Hetfield dei Metallica; nei dischi \"One Second\", \"Host\" e \"Believe in Nothing\" il timbro \u00e8 esclusivamente pulito e melodico; in \"Paradise Lost\" ha usato una voce calda, vicina ai classici canoni del gothic metal; i dischi successivi, in particolare a partire da \"Faith Divides Us - Death Unites Us\" sino al periodo attuale, segnano il ritorno al cantato in growl di stampo death doom.\nIl cantante Nick Holmes ed il chitarrista Gregor Mackintosh sono i principali compositori del gruppo."}
{"id": "208410", "revid": "599013", "url": "https://it.wikipedia.org/wiki?curid=208410", "title": "Dirk Raudies", "text": "Carriera.\nScoperto dalla Yamaha, partecip\u00f2 nel 1986 alla Castrol-Cup arrivando quinto. Terzo l'anno successivo, nel 1988 partecip\u00f2 sia al campionato nazionale classe 125, in cui arriv\u00f2 settimo, sia a quello europeo in cui fu tredicesimo. A dispetto di questi risultati deludenti, la Honda ne intu\u00ec la capacit\u00e0 ed infatti con la nuova motocicletta Raudies fu terzo nel campionato tedesco nel 1989 e primo nel 1990.\nFin dal 1989 Raudies partecip\u00f2 al motomondiale nella classe 125, facendosi notare nell'anno dell'esordio con un buon sesto posto ottenuto nel Gran Premio d'Austria. Nel 1990 fu quinto nella classifica generale, ed ottenne grande notoriet\u00e0 nella sua nazione per il 2\u00ba posto conquistato nel Gran Premio di Germania. Nel 1991 fece segnare dei passi indietro e fu solo ottavo al termine della stagione.\nL'anno seguente vinse il suo primo Gran Premio di motociclismo durante la corsa disputata in Brasile mentre nel 1993, a seguito di nove vittorie (ottenute in Australia, Malaysia, Giappone, Germania, Paesi Bassi, San Marino, Gran Bretagna, Italia e Stati Uniti d'America) e 280 punti divenne campione del mondo per la 125. Sempre nel 1993 vince anche il campionato spagnolo velocit\u00e0.\nNonostante il successo Raudies non volle salire di categoria e nel 1994 vinse tre gare, ma l'andamento incostante della sua moto lo costrinse alla quarta piazza con 162 punti. Peggio ancora and\u00f2 l'annata seguente, dove vinse solo il Gran Premio d'Olanda ed ottenne la quinta piazza con 124,5 punti iridati. Seppur con risultati in forte calo, il tedesco continu\u00f2 a correre per altri due anni ma all'inizio della stagione 1998 appese definitivamente il casco al chiodo."}
{"id": "208411", "revid": "1632387", "url": "https://it.wikipedia.org/wiki?curid=208411", "title": "Unleashed in the East", "text": "Unleashed in the East \u00e8 il primo album live dei Judas Priest, registrato in Giappone e pubblicato nel 1979.\nIl disco.\nCome il live \"Made in Japan\" per i Deep Purple, \"Unleashed in the East\" viene spesso indicato come uno dei migliori lavori dei Judas Priest. Fatto insolito per un disco \"live\" hard rock degli anni settenta, manca quasi del tutto l'improvvisazione (tranne che sulla sola \"Genocide\"). I brani sono per\u00f2 eseguiti quasi tutti con un arrangiamento pi\u00f9 incisivo e un ritmo pi\u00f9 incalzante rispetto agli originali in studio. Circolano voci che le parti vocali furono reincise in studio, perch\u00e9 durante i concerti il cantante soffriva di un raffreddore degenerato poi in laringite. Inoltre si dice che esso sia un finto live realizzato in studio con l'aggiunta degli effetti sonori del pubblico. Tipton sment\u00ec ci\u00f2 ma non neg\u00f2 il fatto che alcune performance vocali di Halford e qualche riff di chitarra furono \"ritoccati\". Alcuni detrattori hanno chiamato, ironicamente, il disco \"Unleashed in the Studio\"."}
{"id": "208414", "revid": "2039709", "url": "https://it.wikipedia.org/wiki?curid=208414", "title": "Guerra civile", "text": "La guerra civile \u00e8 un conflitto armato di vaste proporzioni, nel quale le parti belligeranti sono principalmente costituite da persone appartenenti alla stessa popolazione e quindi interna ad uno stesso Stato o Paese, divise tipicamente in fazioni avverse.\nDescrizione.\nUna guerra civile \u00e8 generalmente combattuta all'interno di uno Stato per imporre sull'intero territorio statale o su una sua parte il proprio monopolio della violenza, al posto di quello degli avversari; lo Stato in questione sar\u00e0 quindi uno dei contendenti, se non \u00e8 crollato. \nIn una guerra civile le due fazioni in lotta all'interno della stessa nazione hanno come obiettivo la distruzione totale dell'avversario, distruzione fisica e ideologica. Questa \u00e8 la caratteristica principale della guerra civile: una fazione non si arresta fino a che non ha eliminato l'altra.\nAlcune guerre civili sono anche chiamate rivoluzioni quando si prospetta una grande ristrutturazione della societ\u00e0 al termine del conflitto oppure seguono un'iniziale fase di rivoluzione (es. Guerra Civile Russa dopo la Rivoluzione Russa). Un'insurrezione, che abbia successo o meno, \u00e8 spesso classificata come guerra civile dagli storici solo se eserciti organizzati combattono vere e proprie battaglie. Altri storici, invece, parlano di guerra civile quando si verificano violenze prolungate tra fazioni organizzate o regioni di un paese (indipendentemente se si tratti di battaglie convenzionali o no). \nStoricamente molte guerre civili nel mondo sono sorte a seguito di rivoluzioni e/o colpi di Stato. Si utilizzer\u00e0 invece il termine di guerra di secessione o indipendenza nel caso in cui l'obiettivo finale \u00e8 quello della scissione di una parte di territorio dallo stato e la formazione di un nuovo stato indipendente. Il confine fra il concetto di guerra civile e altre forme di conflitti interni ad uno stato \u00e8 estremamente arbitrario e labile, anche se con conseguenze importanti a livello internazionale (per esempio l'ONU ha competenza limitata nel caso di guerre civili, non ne ha alcuna nel caso di insurrezioni, mentre ha poteri attivi nel caso di guerre di secessione).\nPossibili fattori scatenanti.\n\u00c8 solitamente accettata l'idea secondo cui fattori nazionalistici, religiosi e ideologici hanno svolto un piccolo ruolo nelle guerre civili pre-moderne. Mentre \u00e8 abbastanza comune da parte dei nazionalisti leggere sommosse del passato come quelle della Scozia contro l'Inghilterra primi esempi di nazionalismo. Ma queste sono letture molto controverse. Alcune guerre civili possono invece essere viste come all'inizio alimentate da fattori religiosi: \u00e8 ad esempio il caso delle rivolte ebraiche contro la dominazione romana. Tuttavia \u00e8 possibile leggere rivolte servili contro gli oppressori, oppure rivolte guidate dalle \u00e9lite locali per conquistare l'indipendenza.\nQuasi tutte le nazioni hanno al loro interno minoranze etniche, diverse religioni e divisioni ideologiche, ma non tutte conoscono la guerra civile. I moderni sociologi hanno discusso e cercato le ragioni di questi conflitti. Oggi molti conflitti civili scoppiano nelle nazioni povere, autocratiche, regionalmente divise. Tuttavia, anche i democratici e ricchi Stati Uniti hanno fatto l'esperienza della guerra civile, che secondo alcuni sarebbe stata originata dal crescente potere economico del Nord rispetto a quello del Sud. Secondo alcuni sarebbero quindi i periodi di transizione a favorire lo scoppio di guerre civili. Cos\u00ec ad esempio anche in Inghilterra, dove i conflitti civili del XVII secolo si spiegherebbero con il crescente potere della borghesia mercantile. E gli esempi potrebbero continuare. Alcune ricerche hanno affermato che le guerre civili aumentano in stati che conoscono molti regimi di transizione e cambiamenti politici.\nLegislazione penale.\nItalia.\nSecondo l'articolo 286 del codice penale italiano, chiunque commetta \"un fatto diretto a suscitare la guerra civile nel territorio dello Stato \u00e8 punito con l'ergastolo\", la stessa pena \"se la guerra civile avviene\". In quest'ultimo caso, prima della sua abrogazione nel 1948, il testo originario comminava la pena di morte."}
{"id": "208416", "revid": "4106", "url": "https://it.wikipedia.org/wiki?curid=208416", "title": "Aeugst", "text": ""}
{"id": "208419", "revid": "110157", "url": "https://it.wikipedia.org/wiki?curid=208419", "title": "Aeugst am Albis", "text": "Aeugst am Albis (toponimo tedesco; fino al 1976 ufficialmente Aeugst) \u00e8 un comune svizzero di 1\u00a0977 abitanti del Canton Zurigo, nel distretto di Affoltern.\nGeografia fisica.\nIl territorio di Aeugst am Albis comprende una parte del lago di T\u00fcrlen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208422", "revid": "3831", "url": "https://it.wikipedia.org/wiki?curid=208422", "title": "Feuillie (Manica)", "text": ""}
{"id": "208430", "revid": "61051", "url": "https://it.wikipedia.org/wiki?curid=208430", "title": "Chiesa di San Pietro in Vinculis (Salerno)", "text": "La chiesa di San Pietro in Vinculis di Salerno si trova in piazza Portanova ed in origine era sede dell'omonima Confraternita che fu fondata nella seconda met\u00e0 del XVI secolo per svolgere assistenza ai carcerati. L'edificio attuale ha subito numerose manomissioni e rifacimenti. Dal 1958 \u00e8 sede delle suore Figlie della Chiesa.\nStoria.\nIl suo patrimonio artistico \u00e8 estremamente interessante, il soffitto, decorato da una serie di dipinti agiografici dei Santi Pietro e Paolo, doveva avere una forma a cassettonato ligneo, molto diffuso nel Viceregno di Napoli tra la fine del XVI e gran parte del XVII secolo.\nAlcuni dipinti sono della met\u00e0 almeno del XVII secolo anche se attardati su una cultura tardomanieristica, altri dipinti invece presentano una fattura pittoricistica barocca e non manca qualche quadro rifatto nel XIX secolo.\nLa tela capoaltare \u00e8 un'opera del pittore Michele Ricciardi firmata e datata 1724, raffigurante \"Domine quo vadis?\". I restanti dipinti della chiesa sono una \"Apparizione della Madonna con il Bambino a Sant'Antonio\", firmata Nicola Luciano e datata 1759, allo stesso autore potrebbe essere attribuita \"La Madonna in trono con il Bambino\", mentre il dipinto raffigurante \"S. Giuseppe con Bambino\" reca la firma di Andrea Ingenito.\nUn ulteriore arricchimento \u00e8 venuto da opere recenti del pittore Alfonso Grassi che ha dipinto ad olio su muro due pannelli raffiguranti \"L'ultima cena\" su un lato e \"La cena di Emmaus\" sull'altro. Recentemente (2006)\nil secentesco affresco deteriorato sulla facciata \u00e8 stato coperto con un pannello, opera del pittore salernitano Mario Signorino, raffigurante \"La liberazione di San Pietro dal carcere\".\nAnche l'altare riveste una notevole importanza con i commessi marmorei e soprattutto con le statue dei \"putti reggifiaccola\", che si raccordano con le sculture del Bottiglieri e del Ragozzino nell'Annunziata e con quelle del Crescenzo Trinchese in S.Michele Arcangelo."}
{"id": "208433", "revid": "287204", "url": "https://it.wikipedia.org/wiki?curid=208433", "title": "Chiesa di Sant'Agostino (Salerno)", "text": "La chiesa di Sant'Agostino, a Salerno, \u00e8 oggi ospitata nel medesimo edificio dell'amministrazione provinciale.\nLa chiesa.\nEssa deriva dalla ristrutturazione, agli inizi del XIX secolo, del convento di Sant'Agostino, fondato nel 1309.\nLa chiesa \u00e8 collocata sul lato occidentale del palazzo con ingresso dalla piazza. \u00c8 stata pesantemente rimaneggiata dopo la soppressione del convento con l'abbattimento della cupola da cui \u00e8 stata ricavata l'attuale sacrestia.\nUn'altra ristrutturazione risale agli anni trenta del Novecento. Di enorme importanza \u00e8 la \"Madonna in maest\u00e0\", databile alla met\u00e0 del trecento, detto anche \"Madonna di Costantinopoli\", oggi a capo altare ma in origine esposta in una cappella del cortile del convento. Essa fu trovata nel 1453 nella spiaggia antistante il convento e fu creduta proveniente da Costantinopoli, da cui il nome.\nFin dall'inizio ha riscosso una grande devozione popolare, ancora oggi viva, in virt\u00f9 dei poteri miracolosi che le sono stati attribuiti.\nFra le opere d'arte della chiesa un posto di rilievo merita lo straordinario crocifisso della cappella laterale. Si tratta di una scultura totalmente inedita e sconosciuta agli studi, che presenta una fattura gotica la cui cronologia traverebbe adeguato posto nel corso del quattrocento, soprattutto nella prima met\u00e0.\nLe due statue dolenti (l\"Addolorata\" e \"San Giovannino\") indicano un adeguamento del gruppo in epoca barocca.\nAl periodo rinascimentale dei primi decenni del Cinquecento appartengono tre dipinti su tavola (\"Sant'Andrea\", \"Sant'Agostino\", \"Madonna e Santi\") l'ultimo dei quali, di \"S. Andrea da Salerno\", si trova presso il Museo Diocesano.\nAl XVIII secolo inoltrato dovrebbe appartenere la statua raffigurante \"Sant'Agostino\"."}
{"id": "208434", "revid": "110157", "url": "https://it.wikipedia.org/wiki?curid=208434", "title": "Chiesa di Sant'Apollonia (Salerno)", "text": "La piccola ex chiesa di Sant'Apollonia \u00e8 un luogo di culto cattolico di Salerno. Sorge nel rione San Benedetto ed \u00e8 sconsacrata.\nLa storia.\nStando agli affreschi tardomanieristici della volta del corpo longitudinale, la cronologia dell'architettura dovrebbe ricadere a cavallo fra il XVI e XVII secolo. Alla stessa datazione potrebbe risalire anche il vano a pianta centrale, la cui forma, nonostante i resti di dipinti barocchi, presenta una tipologia caratteristica del rinnovamento controriformistico.\nAd un probabile adeguamento settecentesco riconduce il portale di ingresso ad arco schiacciato su volte, che ricorda strettamente quello disegnato da Francesco Solimena per San Giuseppe de Poveri a Napoli. La sua realizzazione, insieme alla sua struttura in stucco, dell'altare maggiore potrebbe risalire al 1736, data ricordata da una lapide interna per la benedizione di due altari laterali raffiguranti La risurrezione, L'Ascensione di Ges\u00f9, La Pentecoste di autori ignoti, mentre la cupoletta \u00e8 decorata con pitture che in origine dovevano raffigurare il paradiso con teorie di santi, secondo una consuetudine diffusa dopo gli anni settanta del seicento.\nDi antica origine (XI secolo), la sua intitolazione alla santa protettrice dei denti l'ha resa nel passato molto cara ai salernitana, specie in particolari situazioni di pericolo.\nUso attuale.\nNegli ultimi tempi, fu intitolata a san Martino de la Palma (cio\u00e8 del martirio), prima di essere definitivamente sconsacrata ed andare in rovina con il terremoto del 1980. Restaurata nel 1994, \u00e8 stata restituita alla fruizione pubblica come sala per attivit\u00e0 culturali."}
{"id": "208436", "revid": "1652635", "url": "https://it.wikipedia.org/wiki?curid=208436", "title": "Armistizio", "text": "L'armistizio (sostantivo maschile, dal latino moderno \"armistitium\", composto di \"arma\", \"armi\", ed il tema di \"stare\", \"fermarsi\") \u00e8 un accordo fra stati belligeranti che sospende, totalmente o parzialmente, a tempo determinato o indeterminato, le ostilit\u00e0.\nUn armistizio \u00e8 un \"modus vivendi\", da non equiparare con un trattato di pace, il quale potrebbe richiedere mesi o addirittura anni di trattative prima di essere implementato. L'armistizio di Panmunjeom \u00e8 un chiaro esempio di armistizio a cui non \u00e8 mai seguito un trattato di pace. L'armistizio inoltre si differenzia da una tregua o da un cessate il fuoco, essendo quest'ultime considerate forme di cessazione delle ostilit\u00e0 provvisorie limitate a un determinato periodo di tempo o all'interno di un'area limitata. Una tregua pu\u00f2 essere richiesta per negoziare un armistizio.\nNel panorama internazionale il Consiglio di Sicurezza delle Nazioni Unite spesso impone, o tenta di imporre, risoluzioni di cessate il fuoco fra le parti in ostilit\u00e0. Gli armistizi per\u00f2 sono sempre negoziati dalle parti in questione, e questo d\u00e0 una maggiore effettivit\u00e0 a tali atti rispetto alle risoluzioni non vincolanti dell'ONU.\nCaratteristiche.\nSecondo il diritto internazionale, l'armistizio \u00e8 un accordo legale (spesso contenuto in un documento) che sospende le ostilit\u00e0 fra i \"belligeranti\" di una guerra o un conflitto. Una prima definizione di armistizio fu scritta nella Convenzione dell'Aia del 1899. La convenzione afferma che\nL\u2019armistizio pu\u00f2 essere generale o locale. Il primo sospende dappertutto le operazioni di guerra degli Stati belligeranti; il secondo solamente per certe frazioni degli eserciti belligeranti ed entro un raggio determinato. L\u2019armistizio dev\u2019essere notificato ufficialmente e in tempo utile alle autorit\u00e0 competenti ed alle truppe. Le ostilit\u00e0 vengono sospese subito dopo questa notificazione o nel termine stabilito.\n\u00c8 una convenzione militare ed \u00e8 di competenza dei comandi militari. Esso non significa cessazione dello stato di guerra, perci\u00f2 sussistono sempre i diritti e i doveri dei belligeranti e rimangono in vigore sia la legge penale militare di guerra sia l'esercizio della giurisdizione militare di guerra.\nL'aspetto chiave in un armistizio \u00e8 il fatto che \"tutti i combattimenti si concludono senza che nessuno si arrenda\". Questo \u00e8 in contrasto con una resa incondizionata, che \u00e8 una resa senza condizioni, ad eccezione di quelle previste dal diritto bancario."}
{"id": "208440", "revid": "120836504", "url": "https://it.wikipedia.org/wiki?curid=208440", "title": "Costituzione svizzera del 1848", "text": "La Costituzione svizzera del 1848 fu la costituzione emanata nella Confederazione svizzera dopo la Guerra del Sonderbund.\nCon essa viene istituito un nuovo Parlamento, l'Assemblea federale, che diventa l'\u00abautorit\u00e0 suprema della Confederazione\u00bb; essa \u00e8 composta da due camere: il Consiglio nazionale, la camera bassa, rappresentante del popolo, e il Consiglio degli Stati, la camera alta, successore della Dieta federale e rappresentante dei Cantoni. Le decisioni del Parlamento devono essere approvate da entrambi i Consigli.\nLa Costituzione svizzera nasceva su idee liberali e a darle vigore fu proprio la vittoria dei cantoni liberali e progressisti su quelli cattolici e conservatori.\nLe votazioni popolari, avvenute il 12 settembre, assicurano la maggioranza (relativa) per il s\u00ec in quanto il 40% vota a favore della Costituzione, il 15% contro, ma il 45% della popolazione si astiene.\nTale costituzione \u00e8 un passo fondamentale nella storia della Svizzera perch\u00e9 trasforma una confederazione in uno Stato federale; inoltre i rapporti tra cantoni non sono pi\u00f9 contrattuali, ma istituzionali.\nLa costituzione fu lo spunto per lo sviluppo industriale della Svizzera in quanto unificava le unit\u00e0 di misura, eliminava le barriere doganali fra i Cantoni, riconosceva la libert\u00e0 di domicilio e promuoveva l'istruzione superiore.\nSoprattutto essa si riserv\u00f2 il potere di ridurre i poteri cantonali qualora le circostanze lo richiedessero."}
{"id": "208442", "revid": "3831", "url": "https://it.wikipedia.org/wiki?curid=208442", "title": "Plessis-Lastelle", "text": ""}
{"id": "208456", "revid": "177744", "url": "https://it.wikipedia.org/wiki?curid=208456", "title": "Lancia Dikappa", "text": "La Lancia Dikappa \u00e8 un'automobile che fu prodotta dalla Lancia tra il 1921 e il 1922.\nStoria.\nNel 1921 la Lancia immetteva sul mercato la \"Dikappa\", ovvero la versione sportiva della \"Kappa\", alla quale si affiancava e dalla quale differiva soprattutto per il motore la cui distribuzione non era pi\u00f9 a valvole laterali ma disponeva invece del pi\u00f9 moderno ed efficiente sistema a valvole in testa che produceva come effetto pi\u00f9 evidente l'incremento della potenza (da 70 a 87\u00a0HP a parit\u00e0 di cilindrata) e quindi delle prestazioni (accelerazione, ripresa e velocit\u00e0, che saliva da 125 a 130\u00a0km/h).\nLa \"Dikappa\" aveva per\u00f2 vita breve (grosso modo 1 anno) perch\u00e9 nel 1922 Vincenzo Lancia, in attesa di ultimare i collaudi della \"Lambda\", decideva di immettere sul mercato (sempre comunque a fianco della \"Kappa\") la sua prima vettura il cui motore aveva l'architettura dei cilindri a V, la \"Trikappa\".\nLa carrozzeria in versione \"torpedo\" di serie della \"Dikappa\", assai pi\u00f9 slanciata e filante rispetto all'analogo allestimento su telaio \"Kappa\", era costruita in legno (noce e acacia) rivestito in laminato d'alluminio.\nSolamente 160 saranno le \"Dikappa\" prodotte (129 nel 1921 e appena 31 nel 1922, l'anno del lancio della \"Trikappa\")."}
{"id": "208459", "revid": "1776051", "url": "https://it.wikipedia.org/wiki?curid=208459", "title": "Rifferswil", "text": "Rifferswil (toponimo tedesco) \u00e8 un comune svizzero di 1\u00a0078 abitanti del Canton Zurigo, nel distretto di Affoltern.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208461", "revid": "3831", "url": "https://it.wikipedia.org/wiki?curid=208461", "title": "Vendel\u00e9e", "text": ""}
{"id": "208462", "revid": "2039709", "url": "https://it.wikipedia.org/wiki?curid=208462", "title": "Lingua serba", "text": "La lingua serba o serbo (nome nativo \"\u0441\u0440\u043f\u0441\u043a\u0438 \u0458\u0435\u0437\u0438\u043a\", \"srpski jezik\"; o \"\u0441\u0440\u043f\u0441\u043a\u0438\", \"srpski\", IPA: [sr\u0329\u0302pski\u02d0]) \u00e8 un idioma slavo riconosciuto come la lingua ufficiale di Serbia, Montenegro e Bosnia-Erzegovina. Si tratta di una delle quattro variet\u00e0 standardizzate della lingua serbo-croata.\nDistribuzione geografica.\nDistribuzione dei locutori a seconda degli stati:\nLingua ufficiale.\nIl serbo \u00e8 ufficiale in Serbia e in Montenegro, anche se in quest'ultimo caso \u00e8 affiancata da una variet\u00e0 molto simile chiamato \"montenegrino\" (secondo l'ultimo censimento del 2011 il 42,88% degli abitanti del Montenegro dichiara di parlare serbo, mentre il 36,97% dichiara di parlare montenegrino).\nClassificazione.\nSecondo \"Ethnologue\", la classificazione della lingua serba \u00e8 la seguente:\nSecondo lo standard ISO 639 la lingua serba \u00e8 un membro della macrolingua lingua serbo-croata (codice ISO 639-3 hbs).\nStoria.\nLa lingua serba \u00e8 una delle versioni standard del diasistema slavico centro-meridionale, basato sul dialetto stocavo.\nMedioevo.\nUna lingua scritta serba cominci\u00f2 a svilupparsi nel IX secolo parallelamente allo slavo antico, lingua nella quale si teneva la liturgia, in seguito cominci\u00f2 a svilupparsi una lingua standard su base stocava.\nI testi medievali serbi sono scritti in due alfabeti differenti: il glagolitico, il quello che ha prevalso \u00e8 cirillico, ossia nella sua variante serba definita in alcune parti della Serbia e della Bosnia con i seguenti nomi \"Bosan\u010dica\", \"Polji\u010dica\" o \"Arvatica\" e l'alfabeto latino. A partire dal XVI secolo l'alfabeto cirillico si impone sempre pi\u00f9 grazie alla chiesa ortodossa.\nFonologia.\nSecondo Vuk Stefanovi\u0107 Karad\u017ei\u0107 che riform\u00f2 l'alfabeto cirillico serbo nel XIX secolo, la lingua serba avrebbe una caratteristica per la quale le parole vengono scritte pressoch\u00e9 come vengono dette, cio\u00e8 ogni lettera rappresenta un suono differente. Questo suo \"principio fonetico\" \u00e8 rappresentato dal detto: \"Scrivi come parli e leggi com'\u00e8 scritto\".\nSistemi di scrittura.\nUna caratteristica della lingua serba \u00e8 l'uso parallelo di due alfabeti: l'alfabeto cirillico e l'alfabeto latino. Nonostante l'alfabeto ufficiale sia quello cirillico, si pu\u00f2 dire che i due alfabeti oggi siano equivalenti. Questo \u00e8 dovuto a ragioni storiche, poich\u00e9 una parte della popolazione parlante serbo era sotto l'influenza occidentale dell'Austria-Ungheria e il resto sotto l'influenza orientale dell'Impero bizantino; tutte le persone istruite usano normalmente entrambi gli alfabeti, tuttavia c'\u00e8 una prevalenza a utilizzare l'alfabeto latino a scapito di quello cirillico, che sta perdendo terreno.\nTabella comparativa: \u0441\u0440\u043f\u0441\u043a\u0430 \u045b\u0438\u0440\u0438\u043b\u0438\u0446\u0430 (\"srpska \u0107irilica\", alfabeto cirillico serbo) o \u0430\u0437\u0431\u0443\u043a\u0430 (\"azbuka\") e \"srpska latinica\" (alfabeto latino serbo) o \"Abeceda\".\nEsempi.\nUna parola serba che \u00e8 diffusa nelle lingue di tutto il mondo \u00e8 \"\u0161ljivovica\" slivovitz. Un'altra parola serba diffusa e usata in tutto il mondo \u00e8 vampiro (vampir)\nLetteratura serba.\nLa letteratura serba emerse nel medioevo, e incluse alcuni lavori come il \"Miroslavljevo jevan\u0111elje\" (Vangelo di Miroslav) nel 1192 e il \"Du\u0161anov zakonik\" (Codice Du\u0161an) nel 1349. Poco della letteratura secolare medievale \u00e8 stato preservato, ma quel che \u00e8 rimasto dimostra che era in accordo col proprio tempo; per esempio l\"'Alexandride serbo\", un libro su Alessandro Magno, e una traduzione di \"Tristano e Isotta\" in serbo.\nA met\u00e0 del XV secolo, la Serbia venne conquistata dall'Impero ottomano e, per i seguenti 400 anni non ci fu alcuna opportunit\u00e0 di creare una letteratura scritta secolare. Comunque, alcune delle pi\u00f9 grandi opere letterarie in serbo vengono da questo periodo, nella forma di letteratura orale, soprattutto come \"Poesia epica serba\". \u00c8 risaputo che Goethe impar\u00f2 il serbo leggendo la poesia epica serba in lingua originale. Letteratura scritta venne prodotta solo per usi religiosi in chiese e monasteri, in antico slavo ecclesiastico. Nella seconda met\u00e0 del XVIII secolo, la nuova lingua apparve chiamata \"Serbo-Slavo\". Nel primo XIX secolo Vuk Stefanovi\u0107 Karad\u017ei\u0107, seguendo il lavoro di Sava Mrkalj, riform\u00f2 l'alfabeto cirillico introducendo il principio fonetico suddetto, cos\u00ec come promuovendo la lingua parlata dal popolo come norma letteraria.\nIl primo libro stampato in serbo, \"Oktoih\" fu edito a Cettigne nel 1494, solo 40 anni dopo l'invenzione di Gutenberg della stampa a caratteri mobili."}
{"id": "208466", "revid": "339392", "url": "https://it.wikipedia.org/wiki?curid=208466", "title": "Lorey (Manica)", "text": ""}
{"id": "208468", "revid": "3831", "url": "https://it.wikipedia.org/wiki?curid=208468", "title": "Mesnilbus", "text": ""}
{"id": "208470", "revid": "599013", "url": "https://it.wikipedia.org/wiki?curid=208470", "title": "Ralf Waldmann", "text": "All'interno del motomondiale detiene un singolare record: tra i piloti che non si sono assicurati nemmeno un campionato del mondo, egli \u00e8 quello che ha vinto pi\u00f9 Gran Premi, venti in quattordici anni di carriera.\nBiografia.\nCampione nazionale nella classe 80 nel 1986, esord\u00ec nel motomondiale al GP del Baden-W\u00fcrttemberg, gara finale della stagione '86, su una Seel 80, non andando a punti. La stagione seguente, disput\u00f2 quattro gare con la Seel 80, arrivando decimo al GP di Germania e venticinquesimo nella classifica finale.\nDopo alcuni anni di piazzamenti in bassa classifica nel Mondiale con la Seel 80 e la JJ Cobas 125 (vanno per\u00f2 segnalate due vittorie in gare del campionato Europeo della classe 80, a Jerez nel 1988 e a Zolder nel 1989), nel 1991 pass\u00f2 alla Honda, con cui vinse due corse e fu terzo nella classifica generale dietro Loris Capirossi e Fausto Gresini. Anche nella stagione successiva dovette accontentarsi del gradino pi\u00f9 basso del podio, preceduto stavolta da Alessandro Gramigni oltre che dallo stesso Gresini.\nNel 1993 Waldmann pass\u00f2 all'Aprilia, con cui vinse il GP della F.I.M. ma con cui arriv\u00f2 solo quarto nella generale con 160 punti iridati. L'anno seguente ritorn\u00f2 alla Honda e fece il salto nella classe 250, in cui al suo primo anno arriv\u00f2 primo nel GP d'Italia e quinto nella classifica generale con 156 lunghezze. Nel 1995, con pi\u00f9 fiducia nei suoi mezzi, riusc\u00ec a spuntarla in tre gare (Australia, Giappone e Francia) ma dovette cedere allo strapotere di Max Biaggi.\nNei due anni a seguire fu l'acerrimo rivale del pilota romano: nel 1996 vinse quattro corse e perse il titolo per 6 punti mentre nel 1997 conquist\u00f2 altre quattro gare ma fu secondo per soli 2 punti, quando a due tappe dal termine il mondiale sembrava concluso in suo favore. Nonostante la delusione, nel 1998 corse nella classe 500 con la Modenas KR3 del Marlboro Team Roberts, giungendo solo 14\u00ba al termine dell'annata.\nNel 1999 torn\u00f2 all'Aprilia nella \"due e mezzo\", e dopo una stagione interlocutoria chiusa con il sesto posto, nel 2000 torn\u00f2 a vincere (ci\u00f2 accadde in due occasioni) e a dare l'assalto al mondiale, che non ottenne a causa di una certa irregolarit\u00e0 di risultati. Dopo essersi preso un anno sabbatico, nel 2002 torn\u00f2 a correre, ma dopo una serie negativa di risultati appese il casco al chiodo: la Honda gli chiese di fare il collaudatore nella MotoGP, ma egli rifiut\u00f2 l'offerta.\nNel 2005 corre come wild card nel campionato mondiale Superbike solo il gran premio di Germania all'EuroSpeedway Lausitz con una Honda CBR 1000RR del team Alpha Technik Van Zon Honda. Si ritira in gara uno e non prende parte alla seconda gara, quindi non ottiene punti per la classifica piloti.\nDal 2008 \u00e8 il Team Manager di Robert Andrej Mure\u0219an, pilota del \"Grizzly Gas Kiefer Racing Team\" nella classe 125.\nNel marzo 2009 a sorpresa ha comprato, in societ\u00e0 con un altro ex pilota tedesco, Martin Wimmer, per una cifra pari a circa quattro milioni di euro, nome, stabilimenti e tecnica del marchio motociclistico tedesco MZ; il precedente proprietario era il gruppo malese \"Hong Leong\".\nIl 26 luglio 2009 ha nuovamente fatto una occasionale apparizione nelle gare del motomondiale, partecipando al GP di Gran Bretagna, con un'Aprilia 250, e ritirandosi. \u00c8 rimasto nell'ambiente lavorando come telecronista per Eurosport.\nWaldmann \u00e8 morto il 10 marzo 2018 nella sua casa di Ennepetal."}
{"id": "208471", "revid": "1306219", "url": "https://it.wikipedia.org/wiki?curid=208471", "title": "Colore primario", "text": "I colori primari sono un insieme di colori che sono scelti per produrre, attraverso la loro combinazione per sintesi additiva o sottrattiva, una gamma di altri colori.\nNel caso di sintesi additiva, i colori primari (detti anche \"colori primari additivi\") sono due o pi\u00f9 fasci luminosi che singolarmente producono sensazioni di colore distinte e che, pervenendo insieme, o in rapida successione, all'apparato visivo umano, producono la sensazione di altri colori (ad esempio un fascio rosso e uno verde, la cui combinazione produce la sensazione di giallo).\nNel caso di sintesi sottrattiva, i colori primari (detti anche \"colori primari sottrattivi\") sono due o pi\u00f9 colori che singolarmente producono sensazioni di colore distinte. Tale differenza, nel caso di coloranti o pigmenti, \u00e8 dovuta al fatto che tali sostanze assorbono, cio\u00e8 sottraggono, bande diverse dello spettro visibile alla luce che li colpisce (normalmente bianca), e che, mescolati o sovrapposti, producono la sensazione di altri colori (ad esempio un inchiostro giallo e uno magenta che producono combinati insieme la sensazione di rosso).\nLa dizione \"colore primario\" \u00e8 stata usata in passato sia con riferimento alla sola sintesi additiva sia con accezioni diverse.\nLa storia dei colori primari.\nL'idea che esistano colori dalla cui mescolanza si possano ottenere tutti gli altri colori non \u00e8 recente. Gi\u00e0 Aristotele, nel \"De sensu et sensibilibus\" (IV secolo a.C.), notando che l'arcobaleno si produce in presenza di nubi scure e della luce solare, ne dedusse che tutti i colori potessero essere ottenuti da opportune misture di bianco e nero. Leon Battista Alberti, nel \"De pictura\" (1435), individua quattro colori primari: rosso, verde, celeste e cenerino.\nFrancesco Maurolico, in \"Photismi de lumine et umbra ad perspectivam et radiorum incidentiam facientes\" (1611), individua nell'arcobaleno quattro colori primari: giallo-rossastro, verde, blu e viola, che, nella zona di confine fra l'uno e l'altro, si mescolano producendo un colore intermedio.\nNello stesso anno Marco Antonio De Dominis, nel trattato \"De radiis visus et lucis in vitris perspectivis et iride\", spiega che i colori sono dovuti all'assorbimento di una parte della luce bianca e individua tre colori primari: il rosso, il verde e il viola.\nLeonardo da Vinci, come riportato nel \"Trattato della pittura\" (trattato del XVI secolo basato su annotazioni di Leonardo) considera colori \"semplici\" il bianco, il giallo, il verde, l'azzurro, il rosso e il nero.\nNel 1666 Isaac Newton dimostra che nuovi colori possono essere ottenuti come \"somma\" di altri colori e prova, facendo ruotare un disco suddiviso in sette settori circolari, colorati ciascuno con uno dei colori dell'arcobaleno, che la luce solare, che appare bianca, \u00e8 in realt\u00e0 una mescolanza di tutti i colori dello spettro visibile.\nNel diciottesimo secolo prende piede lo schema a tre colori (rosso, giallo e blu), di cui scrivono Lambert, Brewster, e Tobias Mayer, probabilmente il primo scienziato a occuparsi in modo estensivo della sintesi sottrattiva (anche se allora non si chiamava ancora cos\u00ec) e a cercare di determinare quanti colori si potessero ottenere con tre pigmenti. Un esempio di applicazione di tale schema \u00e8 il triangolo dei colori di Mayer e la sua versione semplificata dovuta a Lichtenberg, che ha curato l'edizione postuma dei manoscritti inediti di Mayer, \"Opera Inedita\" (1774). Le caselle ai vertici del triangolo sono occupate dai tre colori primari rosso, blu e giallo. Le altre da miscele (sottrattive) di questi colori, o meglio dei pigmenti minerali proposti da Mayer: cinabro (per il rosso), azzurrite (per il blu) e massicotto (per il giallo).\nGi\u00e0 nel 1722 per\u00f2 queste idee erano gi\u00e0 state messe in pratica da Jacob Christoph Le Blon, inventore di un sistema di stampa a tre colori, appunto giallo, rosso e blu, e in seguito, con l'aggiunta del nero, a quattro colori.\n\u00c8 per\u00f2 Thomas Young che, in una lettura tenuta il 12 novembre 1801 presso la Royal Society di Londra, pone finalmente le basi della teoria tricromatica della visione, che sar\u00e0 ripresa in seguito da Hermann von Helmholtz, ipotizzando che la retina contenga tre tipi di recettori sensibili a tre bande dello spettro visibile, ci\u00f2 che permetter\u00e0 di sviluppare e spiegare i sistemi di riproduzione dei colori e di scegliere, nel caso dei procedimenti a tre colori, il verde, il rosso e il blu per la sintesi additiva, e il giallo, il magenta e il ciano per la sintesi sottrattiva, perch\u00e9 sono quelli che meglio si sovrappongono alle curve di sensibilit\u00e0 dei tre tipi di coni, che sono i fotorecettori dell'occhio sensibili al colore.\nNel 1861 James Clerk Maxwell proietta la prima fotografia a colori, ottenuti per sintesi additiva dei tre primari rosso, verde e blu.\nCome gi\u00e0 detto, oggi sappiamo che, nel caso di sintesi tricromatica dei colori, i primari migliori sono il rosso, il verde e il blu per la sintesi additiva, e il giallo, il magenta e il ciano per quella sottrattiva. Il motivo per cui in passato sono state scelte altre terne (soprattutto la terna giallo, blu e rosso), non tanto da parte dei pittori (comunque abituati a mescolare qualsiasi colore con qualsiasi altro), ma di studiosi della materia, non \u00e8 solo dovuto al fatto che la sensibilit\u00e0 dell'occhio alle diverse radiazioni luminose non fosse nota, o comunque non provata, ma piuttosto al fatto che spesso gli studiosi \u201cnel diciassettesimo e diciottesimo secolo non distinguevano fra colori additivi e sottrattivi. [\u2026] La maggior parte, se non tutti, gli esperimenti coi colori erano basati sulla miscela di pigmenti. [\u2026] Questo spiega perch\u00e9 un artista e scienziato come Leonardo da Vinci cadde in questo errore. [\u2026] Anche Goethe, nel 1810, nel suo attacco a Newton, cadde nello stesso errore\u201d. \u00c8 proprio a causa di questo fraintendimento che Goethe non accettava che il bianco fosse \u201ccomposto\u201d da pi\u00f9 colori, in altre parole che Newton sostenesse che il bianco risultasse da colori pi\u00f9 scuri del bianco stesso.\nColori primari additivi.\nLa sintesi additiva dei colori consiste nel far pervenire all'occhio due o pi\u00f9 fasci luminosi che singolarmente producono sensazioni di colore distinte (ad esempio rosso e verde) in modo da produrre la sensazione di un altro colore (ad esempio giallo). Questi fasci luminosi sono denominati colori (additivi) primari e devono essere, evidentemente, almeno due, con l'ovvia limitazione che nessuno faccia percepire un colore che possa essere fatto percepire da una qualsiasi mescolanza degli altri. \nLa scelta dei colori primari dipende sia dalla tecnologia usata (e quindi dai dispositivi in grado di generarli), sia dal gamut (cio\u00e8 la gamma di colori) che si vuole ottenere. Nella maggior parte dei procedimenti attuali i colori primitivi usati sono tre: il rosso, il verde e il blu (sintesi RGB), ovviamente con caratteristiche spettrali diverse a seconda delle tecnologie. \nCon un numero finito di primari (quindi anche superiore a tre) non \u00e8 comunque possibile sintetizzare tutta la gamma di colori percepibili, a causa della sovrapposizione delle bande di lunghezze d'onda a cui i tre tipi di coni sono sensibili. Nel caso di procedimenti tricromatici la scelta del rosso, del verde e del blu \u00e8 la migliore perch\u00e9 permette di ottenere il maggiore gamut, dal momento che questi sono i tre colori che consentono di eccitare ciascuno un tipo di coni, con la minima eccitazione degli altri due tipi (per i dettagli si veda la voce Mescolanza additiva).\nPer potere sintetizzare i colori \u00e8 ovviamente necessario che i primari siano \u201cvisibili\u201d, cio\u00e8 che le loro lunghezze d'onda siano in grado di eccitare i coni presenti nella retina. Poich\u00e9 per\u00f2, come gi\u00e0 detto, con un numero finito di primari non si pu\u00f2 sintetizzare tutta la gamma di colori percepibili, \u00e8 possibile \u201cinventare\u201d dei sistemi di specificazione dei colori con primari immaginari, cio\u00e8 con lunghezze d'onda al di fuori dello spettro visibile. Con questo \u201ctrucco\u201d (usato ad esempio in vari sistemi colorimetrici della CIE (\"Commission Internationale de l'\u00c9clairage\"), con soli tre primari \u00e8 possibile rappresentare un spazio di colori che comprende tutti quelli percepibili (oltre ad altri invisibili), e quindi rappresentare con tre coordinate positive ciascun colore. Ovviamente per\u00f2 per sintetizzare effettivamente i colori non si possono usare i primari immaginari, ma solo primari reali, e quindi il gamut risultante sar\u00e0 un sottoinsieme di quello definito dai primari immaginari.\nColori primari sottrattivi.\nLa sintesi sottrattiva di due o pi\u00f9 colori consiste nell'illuminare, di solito con luce bianca, due o pi\u00f9 coloranti o pigmenti che singolarmente appaiono di colore diverso perch\u00e9 assorbono, cio\u00e8 sottraggono, bande diverse dello spettro visibile (ad esempio un colorante che appare giallo perch\u00e9 assorbe la banda del blu e uno che appare magenta perch\u00e9 assorbe la banda del verde) in modo che la loro azione combinata faccia percepire un terzo colore (ad esempio il rosso, nel caso dei coloranti giallo e magenta).\nI primari sottrattivi normalmente usati per la sintesi a tre colori sono il ciano, il magenta e il giallo e, se fossero ideali, dovrebbero comportarsi da filtri: il colorante ciano dovrebbe bloccare la banda del rosso e quindi trasmettere (cio\u00e8 lasciar passare) quelle del blu e del verde (questo \u00e8 il motivo per cui la luce trasmessa da un colorante di questo tipo appare ciano), il colorante magenta bloccare la banda del verde e quindi trasmettere quelle del blu e del rosso, e il colorante giallo dovrebbe bloccare la banda del blu e quindi trasmettere quella del verde e del rosso.\nI colori primari (come d'ora in poi saranno chiamati i coloranti o pigmenti) usati in pratica, scelti in base alla tecnologia usata e al gamut che si vuole ottenere, di solito sono tre, cio\u00e8 appunto ciano, magenta e giallo (sintesi CMY, ad esempio in fotografia) se le loro caratteristiche non si discostano eccessivamente da quelle ideali, a cui viene aggiunto il nero (sintesi CMYK, ad esempio nella stampa) quando, a causa delle loro caratteristiche o delle tecnologie usate, se non fosse usato non sarebbe possibile ottenere neri profondi o tinte scure.\nAnche nel caso della sintesi sottrattiva si possono usare pi\u00f9 di tre primari, ad esempio per stampare un colore, come quello del logo di una ditta, al di fuori del gamut dei tre inchiostri ciano, magenta e giallo, oppure per riproduzioni di alta qualit\u00e0 di dipinti. In quest'ultimo caso spesso si usano procedimenti esacromatici (pi\u00f9 il nero) e i colori extra pi\u00f9 adatti si sono rivelati l'arancione, il verde tendente al blu (ma meno del ciano) e il violetto. Occorre per\u00f2, quando si usano questi colori, fare uso anche di appositi algoritmi che permettano di determinare che inchiostri usare nelle varie aree da stampare, perch\u00e9 ovviamente occorre tenere conto delle bande dello spettro che ciascun inchiostro assorbe.\nI primari nella teoria dei colori opponenti.\nMentre Young, Helmoltz e Maxwell sviluppano la teoria tricromatica della visione, il fisiologo Ewald Hering propone una nuova teoria della visione dei colori, e quindi di quali colori debbano essere considerati primari.\nHering studia ad esempio il fenomeno delle immagini residue, ma soprattutto come appaiono i colori, e questo lo porta alla conclusione che esistono quattro colori \"unici\" (e quindi primari): rosso, giallo, verde e blu.\nQuesti formano due coppie, rosso-verde e giallo-blu di colori detti \"opponenti\", ovvero che non possono essere percepiti come componenti di un unico colore: mentre infatti \u00e8 possibile percepire un giallo rossastro (un arancione, ad esempio) o un rosso bluastro (un magenta, ad esempio), non \u00e8 possibile percepire un rosso verdastro, un verde rossastro, un blu giallastro o un giallo bluastro. A queste due coppie di colori Hering aggiunge la coppia bianco-nero di primari acromatici, formata da bianco e nero, e ipotizza che nell'occhio esistano tre tipi di fotorecettori, sensibili ciascuno a una delle coppie.\nLa teoria di Hering attualmente non \u00e8 pi\u00f9 considerata, come accadde ai suoi tempi, in contrasto con quella di Young-Helmholtz, ma piuttosto si ritiene che le due teorie facciano riferimento a due diversi stadi della percezione del colori, cio\u00e8 che i fotorecettori sensibili ai colori siano i tre tipi di coni sensibili alle bande del blu, del verde e del rosso, in accordo con la teoria tricromatica, ma che le loro riposte agli stimoli luminosi siano poi convertite in segnali in accordo con la teoria dei colori opponenti."}
{"id": "208473", "revid": "3831", "url": "https://it.wikipedia.org/wiki?curid=208473", "title": "Ronde-Haye", "text": ""}
{"id": "208474", "revid": "1305772", "url": "https://it.wikipedia.org/wiki?curid=208474", "title": "Prodotto", "text": ""}
{"id": "208476", "revid": "767487", "url": "https://it.wikipedia.org/wiki?curid=208476", "title": "La settima onda", "text": "La settima onda \u00e8 il ventesimo album dei Nomadi, il primo pubblicato con i nuovi cantanti Danilo Sacco e Francesco Gualerzi, senza Augusto Daolio.\nDescrizione.\nL'album contiene la canzone \"In favelas\" dove duettano i Nomadi e il gruppo cileno degli Inti-Illimani."}
{"id": "208477", "revid": "466539", "url": "https://it.wikipedia.org/wiki?curid=208477", "title": "Amilcare Cipriani", "text": "Biografia.\nLa partecipazione al processo di unificazione italiana.\nAmilcare Cipriani nasce ad Anzio da Felice Cipriani e Angela Petriconi, poi il padre proveniente da una famiglia originaria di Rimini \u00e8 costretto a causa delle sue simpatie antipapali a rimpatriare quando lui era ancora in fasce.\nParte volontario nel 1859 nascondendo la vera et\u00e0, e combatte \u00abcome un demone\u00bb a San Martino dove per il suo valore viene promosso caporale e assegnato al 57\u00ba Reggimento di Fanteria della Brigata Ravenna, di stanza a Tortona. Pochi mesi dopo diserta per raggiungere Garibaldi in Sicilia nella Spedizione dei Mille, qui ottiene i gradi di ufficiale. Dopo un'amnistia \u00e8 integrato nell'esercito regio e partecipa alle operazioni contro i briganti abruzzesi. Distaccato a Palermo, nel 1862 diserta nuovamente, alle testa di 35 commilitoni e raggiunge Garibaldi al bosco della Ficuzza per seguirlo nell'avventura d'Aspromonte. Riesce a non farsi catturare e ripara in Grecia, sopravvivendo (soltanto lui e il capitano della nave) ad un naufragio. \u00abSui Campi di Grecia la sua temerariet\u00e0 non conosce limiti\u00bb. Non potendo tornare in Italia per non finire in carcere, punta all'Egitto dove s'impiega al Banco Dervieux e lavora all'esplorazione delle fonti del Nilo.\nLa legione egiziana.\nIn vista della terza guerra d'indipendenza, costituisce la \u00ablegione egiziana\u00bb senza assumerne il comando, e parte per Brescia dove si arruola ancora con Garibaldi nel Corpo Volontari Italiani. Soldato semplice del 1\u00ba Reggimento combatte con valore nella battaglia di Monte Suello e in quella di Condino. Chiusa questa fase, corre a Candia a dar manforte contro i turchi. Nuovamente in Egitto, \u00e8 coinvolto in una rissa: si difende uccidendo tre persone, un connazionale e due poliziotti. \u00c8 il 14 settembre 1867.\nIl periodo londinese.\nDa clandestino parte alla volta di Londra dove riprende contatto con Giuseppe Mazzini e vive facendo il fotografo. Ritrae la regina Vittoria (da lui rimproverata perch\u00e9 non stava ferma durante la posa); e in segno di amicizia, Mazzini nella celebre immagine meditativa. \u00abProprio per aderire ad un disegno di Mazzini nel 1870 Amilcare lascia Londra\u00bb, incaricato di \u00abaccendere dei focolai di guerriglia in Lucchesia\u00bb.\nSul periodo londinese e circa i rapporti con Mazzini, Emiliani (p.\u00a031) narra che quando Cipriani va a bussare alla porta di Mazzini \u00abquesti gli batte la mano ossuta sulla spalla dicendogli semplicemente: \u2018So tutto\u2019\u00bb. Il periodo londinese, aggiunge Emiliani, \u00e8 forse quello pi\u00f9 tranquillo della sua vita. \u00abSi occupa come fotografo apprendista nello studio creato da Leonida e da Vincenzo Caldesi\u00bb anche per aiutare i compatrioti esuli. \u00abIntelligente, laborioso, estroso, Cipriani diventa ben presto un ottimo fotografo\u00bb.\nMa il periodo londinese \u00e8 anche quello che matura in Cipriani il credo rivoluzionario per realizzare la giustizia di cui sente parlare da Marx ed Engels che conosce personalmente: aumenta cos\u00ec la sua distanza politica rispetto a Mazzini. \u00abUomo di poche idee, semplici ma ferme\u00bb: cos\u00ec Emiliani definisce Amilcare Cipriani. Invece Indro Montanelli, chiamandolo \u00abpittoresco e pasticcione\u00bb, ne fa un ritratto impietoso: \u00abIl suo passato, la sua barba da profeta, il suo cappello a larghe falde, la sua scombiccherata ma gladiatoria eloquenza, facevano di lui un mattatore irresistibile. Predicava che non c'era bisogno d'idee, perch\u00e9 in realt\u00e0 lui non ne aveva nessuna\u00bb.\nA tu per tu con la regina.\nLa scena della foto scattata alla regina Vittoria, \u00e8 al centro di un racconto che lo stesso Cipriani fece al giornalista Luigi Campolonghi, altro suo biografo (1912) citato da Emiliani (p.\u00a032): \u00abChiacchierava con le persone del seguito, scherzava, s'agitava, e io consumavo inutilmente tutte le lastre con tanto amore e con tanta fatica preparate\u00bb. Tenuto a bada dai titolari dello studio, Cipriani \u00abper un bel pezzo\u00bb tace, poi \u00abimpazientito\u00bb sbotta: \u00abMadame, si vous ne restez pas tranquille, je ne ferai pas votre portrait!\u00bb.\nQuel ritratto, aggiunge Emiliani, eseguito dall'uomo \u00abpi\u00f9 rosso d'Italia\u00bb, deve certamente trovarsi nelle collezioni regali a Buckingham Palace (p.\u00a032). \u00abNon abbiamo invece una sola immagine della donna che Cipriani am\u00f2 in quegli anni londinesi, la francese Adolphine Rouet la quale gli diede una bambina\u00bb.\nLa Comune di Parigi e la deportazione.\nTorna a Londra dove gli perviene un messaggio dell'amico prof. Gustave Flourens conosciuto a Candia: deve raggiungerlo a Parigi. La Francia il 2 settembre 1870 \u00e8 battuta a Sedan dalla Prussia. Il giorno dopo il regime imperiale di Parigi \u00e8 rovesciato. Nasce la Terza Repubblica. Cipriani accorre al fronte a combattere contro i prussiani. Il 18 marzo 1871 con un'insurrezione popolare si forma la Comune di Parigi, soffocata nel sangue il 21 maggio. Anche qui Cipriani \u00e8 sempre in prima fila. Catturato, condannato a morte, commutata la pena per grazia governativa non richiesta, Cipriani \u00e8 infine deportato in Nuova Caledonia.\nRitorno in Italia.\nNel 1880 viene liberato a seguito di un'amnistia, espulso dalla Francia ripara in Svizzera dove, con Carlo Cafiero progetta una sollevazione antimonarchica in Italia. Ritorna in Italia. Arriva in treno a Rimini dove spera di incontrare il padre Felice, gravemente ammalato. Sua madre \u00e8 morta di crepacuore nei giorni della Comune. Cipriani \u00abnon fa nemmeno a tempo a scendere dal predellino della vettura ferroviaria che lo arrestano\u00bb., e lo conducono alla Rocca malatestiana dove il giorno dopo la sorella Amalia gli manda un materasso, delle coperte e alcuni indumenti. Dagli amici, annota lo stesso Cipriani, arrivano le vivande: \u00abVeramente squisite. Sono i soli giorni buoni che ho avuto nella mia prigionia\u00bb.\nViene processato e condannato nel 1882 a 25 anni di reclusione (essenzialmente per l'omicidio compiuto in Egitto). A suo favore si sviluppa una intensa campagna di solidariet\u00e0 che unisce anarchici, repubblicani, radicali e socialisti. Pi\u00f9 volte viene portato come candidato-protesta alle elezioni, ma la sua elezione viene regolarmente annullata. Al concittadino Caio Renzetti, Cipriani confider\u00e0: \u00abSe Mazzini avesse vissuto, son certo, non mi avrebbe lasciato condannare a 20 anni senza alzar la voce in nome della giustizia italiana s\u00ec infamemente calpestata e disonorata\u00bb.\nSolo nel 1888 il governo, pressato dall'opinione pubblica si decide a scarcerare Cipriani con un autonomo atto di clemenza, dato che il condannato si era sempre rifiutato di presentare una domanda di grazia. Accolto trionfalmente alla liberazione si trasferisce a Parigi e poi partecipa al congresso di Capolago cercando di svolgere un ruolo di mediatore tra anarchici e socialisti. L'anno successivo partecipa alla preparazione delle manifestazioni per il Primo Maggio. A seguito dei violenti scontri occorsi durante il suo comizio a Roma viene processato, insieme a Pietro Calcagno e altri e condannato a tre anni di reclusione. Tornato in libert\u00e0 partecipa nel 1893 al congresso socialista internazionale di Zurigo dove tenta ancora, vanamente, di mediare tra socialisti e anarchici.\nNel 1897, si unisce volontario nella legione irregolare di Ricciotti Garibaldi (figlio di Giuseppe Garibaldi), con alcuni dei capi dei Fasci Siciliani, Nicola Barbato e Giuseppe De Felice Giuffrida, a fianco dei Greci contro i Turchi Ottomani nella Guerra greco-turca (1897) per la liberazione di dell'isola di Creta dove viene ferito. Al suo rientro in Italia viene imprigionato per altri tre anni nel luglio 1898..\nGli ultimi anni.\nSuccessivamente Cipriani si stabilisce in Francia, dove partecipa attivamente alla vita politica nelle file del partito socialista. Lavora come redattore prima per \"La Petite Republique\" e poi all\"'Humanit\u00e9\". Continua tuttavia ad occuparsi delle vicende italiane e nel 1900 esprime soddisfazione per la morte di Umberto I auspicando la fine della monarchia. Nel 1913 viene candidato alle elezioni dal Partito Socialista Italiano per impulso della corrente rivoluzionaria guidata da Benito Mussolini. Risulta eletto a Milano con oltre diecimila voti ma non pu\u00f2 entrare in Parlamento per il rifiuto di prestare giuramento.\nNel 1914 Cipriani solidarizza con la Francia repubblicana contro gli Imperi centrali e firma il manifesto degli anarchici pro-Intesa insieme a Piotr Kropotkin, una scelta che ha vasta risonanza anche in Italia. Ormai anziano e malato si spegne nel 1918.\nRiminesi in Francia.\nI riminesi che nel 1870 seguirono Garibaldi in Francia alla difesa della Repubblica sono diciotto. Sette muoiono a Digione (Nino Carradori, Germano Ceccarelli, Sante Medici, Fidenzio Parigi, Leonida Rastelli, Bruto Serpieri e Marco Zavoli). A loro quali \u00abesempio ed olocausto di fratellanza internazionale\u00bb il 12 novembre 1871 \u00abgl'internazionalisti di Rimini\u00bb dedicano un'epigrafe apposta al cimitero alle Celle.\nAltri due volontari tornano dalla Francia con gravi mutilazioni. Uno \u00e8 Caio Zavoli, il fratello di Marco morto a Digione. Capit\u00e0no della \u00abLegione Egiziana\u00bb che aveva operato in Borgogna, Caio \u00e8 il \u00abregolatore\u00bb della sezione internazionalista riminese costituita da una cinquantina di persone (saranno 144 nel 1874). Ne fa parte anche un altro suo fratello, Bruto. A loro due si deve l'avvio del movimento socialista a Rimini. I reduci della Francia sono accolti da un ambiente popolare ostile a causa della critica mossa da Giuseppe Mazzini ai comunardi. Caio Zavoli, nonostante si adoperi per un'azione rivoluzionaria comune tra mazziniani e internazionalisti, \u00e8 aggredito e ferito gravemente dai seguaci di Aurelio Saffi, ex-triumviro della Repubblica romana.\nCaio, che al liceo riport\u00f2 sempre ottimi voti, dedic\u00f2 ad Amilcare Cipriani questi versi: \u00abAlto, diritto, in fronte il maestoso / dei filosofi lampo e dei guerrieri: / dolce negli occhi e nel riso pensoso, / un Garibaldi dai capelli neri\u00bb. Quando si tenevano elezioni politiche, l'estrema Sinistra locale sceglieva sempre Amilcare Cipriani. Per quattro volte nel biennio 1886-1887, esse furono puntualmente annullate dal governo. Cipriani scompare nel 1918 a Parigi, nella \u00absua\u00bb Montmartre. Quando passava per strada la gente (operai e artigiani) guardava con rispetto quell'uomo che aveva sempre gridato \u00abguerra alla guerra\u00bb e che soltanto il peso degli anni aveva potuto piegare leggermente. Guglielmo Natalini ha pubblicato nel 1987 la biografia \"Amilcare Cipriani, la vita come rivoluzione\", editore Firenze libri\nNel 1993 la citt\u00e0 di Anzio ha collocato \u00abuna sobria lapide\u00bb sul muro di cinta di Villa Albani dove era nato centocinquanta anni prima. Lo ricorda nel suo libro (p.\u00a049) Vittorio Emiliani che fu presente alla cerimonia non soltanto come storico ma soprattutto quale romagnolo.\nScheda: Rimini nell'Ottocento, Tra socialismo l'anarchia.\nNel 1872 dal 4 al 6 agosto, si svolge a Rimini la conferenza italiana della Prima Internazionale che compie la scelta di aderire all'anarchismo. Ci sono delegati di ventuno sezioni, in maggioranza romagnole e marchigiane. Presiede i lavori Carlo Cafiero che ha conosciuto di persona Marx e Engels, gli autori del Manifesto del 1848. Le riunioni si tengono nell'attuale piazzetta Agabiti, al tempo detta via dell'Orologio guasto, nella casa Santinelli (ora distrutta), sede del Fascio operaio. Fu scelta Rimini, per quell'incontro, perch\u00e9 in una citt\u00e0 balneare non avrebbe destato sospetti l'arrivo massiccio di tanti forestieri in piena stagione. Tra i 144 internazionalisti riminesi schedati dalla prefettura, la massima parte \u00e8 costituita da ferrovieri. Il \u00abcapo occulto\u00bb dalla polizia \u00e8 considerato Raffaele Tosi, uno dei tanti garibaldini presenti in citt\u00e0, come Caio Zavoli, Giobatta Carradori, Augusto Aducci, Silvio Marcaccini, gli organizzatori della manifestazione, tutti socialisti barricadieri.\nLa \u00abRisoluzione\u00bb riminese del 6 agosto respinge la decisione di Londra (settembre 1871) d'adottare \u00abuna speciale dottrina autoritaria, ch'\u00e8 quella propriamente del partito comunista tedesco\u00bb: essa \u00e8 considerata \u00abla negazione del sentimento rivoluzionario del proletariato italiano\u00bb. Si accettano le successive deliberazioni degli anarchici (novembre 1871): lo scopo dell'Internazionale non \u00e8 la conquista del potere politico, ma l'emancipazione dei lavoratori per opera di loro stessi attraverso l'abolizione dello Stato per arrivare a quella del capitalismo.\nNel maggio 1889 le associazioni repubblicane romagnole si riuniranno a Rimini votando un ordine del giorno presentato da Caio Renzetti a favore del collettivismo in economia. Caio Renzetti (1847-1932), figlio d'un cospiratore risorgimentale, \u00e8 stato compagno di classe di Pascoli e di Giovanni Lettimi (1854-1903), il futuro cognato di Francolini. Fratello di Caio Renzetti \u00e8 Emilio (1844-1931), noto tipografo (stampa nel 1895-1896 il \u00abCompendio\u00bb di Carlo Tonini) e presidente della locale Societ\u00e0 operaia della quale Caio (ex garzone di barbiere) \u00e8 ispiratore e guida: non pu\u00f2 apparire ufficialmente in nessuna carica perch\u00e9 avvocato."}
{"id": "208483", "revid": "125633674", "url": "https://it.wikipedia.org/wiki?curid=208483", "title": "Ciarlatano", "text": "Un ciarlatano o imbonitore \u00e8 una persona che esercita pratiche da guaritore, o si approfitta in modo simile della buona fede delle persone, allo scopo di ottenere denaro o altri vantaggi grazie a false promesse.\nOrigine del termine.\n\u00c8 parola italiana fatta derivare dal termine \"cerretano\", incrociato con \"ciarlare\" che si \u00e8 diffusa poi in altre lingue come ad esempio nella lingua francese nella quale troviamo la parola \"charlatan\".\nUtilizzo del termine.\nInizialmente il titolo di ciarlatano non era denigratorio, indicava appunto il farmacista-terapeuta girovago che, giunto in una nuova piazza, montati banco e scaffalature, si faceva riconoscere decantando pubblicamente le proprie capacit\u00e0.\nNell'uso, viene fatta una sottile differenza tra il ciarlatano e persone che sfruttano in altro modo la buona fede delle loro vittime. Infatti, il ciarlatano \u00e8 tipicamente un venditore. Egli non cerca di creare una relazione personale con le sue vittime, o di inscenare bufale elaborate impersonando un ruolo.\nPiuttosto, la persona detta ciarlatano viene accusata di fare uso della pseudoscienza o di qualche altro mezzo falso allo scopo di ingannare le persone e vender loro finte medicine e beni o servizi simili, che non risponderanno a quanto promesso. La parola richiama alla mente l'immagine d'altri tempi del venditore di medicamenti, che lascia il villaggio nel momento in cui le persone che hanno comprato i suoi unguenti capiscono che questi non producono gli effetti pubblicizzati.\nCiarlatani nella letteratura.\nNell'opera lirica \"L'elisir d'amore\", musicata da Gaetano Donizetti, su libretto di Felice Romani, il personaggio del dottor Dulcamara \u00e8 un truffatore che, spacciandosi per medico di grande fama, sfoggia alla gente i propri portentosi preparati.\nCiarlatani noti.\nUn famoso ciarlatano parigino fu Tabarin, che eresse un palco in \"Place Dauphine\" dal 1618 e le cui scenette e farse, riprese dalla commedia dell'arte, ispirarono Moli\u00e8re.\nIn Italia.\nIn Italia la professione del ciarlatano \u00e8 espressamente vietata dal Testo unico delle leggi di pubblica sicurezza (TULPS) del 1931.\nBibliografia.\nDavid Gentilcore, \"Medical Charlatanism in Early Modern Italy,\" Oxford, Oxford University Press, 2006."}
{"id": "208494", "revid": "1543377", "url": "https://it.wikipedia.org/wiki?curid=208494", "title": "Cycadophyta", "text": "Le cicadofite (Cycadophyta ) sono un antichissimo gruppo di spermatofite (piante a seme) d'aspetto simile alle palme - con cui vengono confuse talvolta dai profani pur non avendo con esse alcuna parentela sistematica. Queste piante hanno infatti un tronco massiccio e basso, sormontato da una corona di grandi foglie composte sempreverdi. Costituiscono una delle divisioni delle Gimnosperme. Molte specie sono tossiche a causa della presenza di neurotossine o di composti cancerogeni.\nLa loro comparsa sulla Terra \u00e8 molto antica e si fa risalire al Permiano. Molto abbondanti nel Mesozoico sono ridotte attualmente a poco pi\u00f9 di un centinaio di specie di ambiente tropicale e subtropicale, molte a rischio di estinzione, mentre alcune gi\u00e0 estinte, come ad esempio le Nilssoniales.\nMorfologia.\nHanno aspetto caratteristico: portano grandi foglie coriacee sempreverdi pennato-composte in rosetta all'apice di tozzi fusti. Sono piante a crescita lenta: esemplari alti 1 metro possono avere 500 anni d'et\u00e0. Le radici hanno aspetto particolare (radici coralloidi) dovute alla presenza di cianobatteri fissatori di azoto.\nRiproduzione.\nLe Cicadofite sono piante dioiche cio\u00e8 a sessi separati.\nLa fecondazione avviene a terra (altro carattere di primitivit\u00e0) in seguito all'impollinazione. Dal granulo pollinico verr\u00e0 emessa una protuberanza, il tubetto pollinico, ad opera di una cellula vegetativa. Esso ha funzione austoriale, si occupa cio\u00e8 di procurare al gametofito maschile il nutrimento dalla nucella che \u00e8 la parte pi\u00f9 interna dell'ovulo. I gameti ciliati (prodotti da una cellula generativa), dopo essere stati introdotti nell'ovulo dal tubetto pollinico, raggiungono l'archegonio nuotando in un liquido. Solo un ovulo verr\u00e0 fecondato, l'altro degenera.\nDistribuzione.\nLe Cicadophyta sono diffuse naturalmente in gran parte delle regioni tropicali e subtropicali: Sudamerica e America Centrale dove \u00e8 presente la massima biodiversit\u00e0 di queste piante, Australia, isole dell'Oceano Pacifico, Giappone, Cina, India, Madagascar, Africa (escluso il Nordafrica). I diversi generi all'interno della divisione mostrano degli areali differenti: il genere \"Cycas\" prevale in Asia, \"Zamia\" nelle Americhe, \"Macrozamia\" in Australia e \"Encephalartos\" in Africa centrale e meridionale.\nUsi.\nMolte piante appartenenti a questa divisione vengono coltivate come ornamentali sia in vaso che in campo aperto. Sono agevolmente propagate per seme."}
{"id": "208495", "revid": "438678", "url": "https://it.wikipedia.org/wiki?curid=208495", "title": "Funzione identit\u00e0", "text": "In matematica si chiama funzione identit\u00e0 su un insieme formula_1 la funzione che associa ad ogni elemento l'elemento stesso.\nLa funzione identit\u00e0 su formula_1 si indica con formula_3. Essa ha dunque formula_1 come dominio e codominio ed \u00e8 tale per cui per ogni formula_5 si ha formula_6.\nPropriet\u00e0.\nLa funzione identit\u00e0 \u00e8 la pi\u00f9 semplice tra le funzioni definibili su un insieme, ed \u00e8 inoltre compatibile con praticamente tutte le strutture matematiche possedute dall'insieme; viene infatti utilizzata come prototipo per definire gli automorfismi, ovvero le funzioni interne ad un insieme, che ne conservano le strutture. All'interno del gruppo degli automorfismi di una data struttura, l'identit\u00e0 costituisce inoltre l'elemento neutro rispetto alla composizione di morfismi.\nA seconda delle strutture su cui \u00e8 applicata, la funzione identit\u00e0 riveste quindi diverse caratteristiche:\nRappresentazioni.\nLa funzione identit\u00e0 pu\u00f2 venire rappresentata in modi diversi a seconda delle caratteristiche degli insiemi su cui \u00e8 definita; ad esempio:"}
{"id": "208500", "revid": "1982", "url": "https://it.wikipedia.org/wiki?curid=208500", "title": "Ch\u00e2telet-sur-Retourne", "text": ""}
{"id": "208502", "revid": "1982", "url": "https://it.wikipedia.org/wiki?curid=208502", "title": "Ch\u00e2telet-sur-Sormonne", "text": ""}
{"id": "208505", "revid": "1982", "url": "https://it.wikipedia.org/wiki?curid=208505", "title": "Chesne", "text": ""}
{"id": "208507", "revid": "1982", "url": "https://it.wikipedia.org/wiki?curid=208507", "title": "Chesne (Ardenne)", "text": ""}
{"id": "208508", "revid": "1982", "url": "https://it.wikipedia.org/wiki?curid=208508", "title": "Chesne (Eure)", "text": ""}
{"id": "208509", "revid": "1543377", "url": "https://it.wikipedia.org/wiki?curid=208509", "title": "UCI ProTour 2006", "text": "L'UCI ProTour 2006 fu la seconda edizione del circuito gestito dalla UCI. Poche le differenze rispetto all'edizione 2005.\nLa classifica finale venne vinta dallo spagnolo Alejandro Valverde in forza alla Caisse d'Epargne-Illes Balears. La classifica per squadre fu vinta dal Team CSC (Danimarca).\nSquadre.\nLe squadre che vi parteciparono furono venti, rappresentanti nove diversi paesi. Rispetto all'edizione 2005, guadagnarono licenza da UCI ProTeam la francese AG2R Pr\u00e9voyance e la neonata squadra italo-tedesca Milram. Cessarono invece l'attivit\u00e0 Fassa Bortolo e Domina Vacanze.\nEventi e punteggi.\nLa vincitrice della classifica a squadre prendeva 20 punti, la seconda 19, la terza 18, ecc. Le squadre ammesse alle corse tramite l'assegnazione delle wild-card non ricevevano punti, ma non venivano nemmeno sostituite nell'assegnazione dei punti da squadre ProTour.\nVenivano sommati i punti dei primi cinque corridori della stessa nazione classificati nella graduatoria individuale.\nClassifiche.\n\"Aggiornate al 14 ottobre 2006, riviste il 28 aprile 2008.\""}
{"id": "208510", "revid": "919135", "url": "https://it.wikipedia.org/wiki?curid=208510", "title": "Insieme infinito", "text": "Un insieme infinito \u00e8 intuitivamente un insieme che non contiene un numero finito di elementi.\nDefinizioni matematicamente rigorose si possono dare nella teoria degli insiemi. In particolare esistono due tipi di caratterizzazione degli insiemi infiniti:\nLe due definizioni si possono dimostrare equivalenti assumendo l'assioma della scelta e tale assioma si rivela in effetti indispensabile: si pu\u00f2 dimostrare che gli altri assiomi di Zermelo-Fraenkel da soli non possono provare l'equivalenza delle due caratterizzazioni poich\u00e9 ammettono un modello in cui ci sono insiemi che sono infiniti (rispetto alla prima accezione) ma \"finiti\" rispetto all'accezione di Dedekind."}
{"id": "208511", "revid": "73922576", "url": "https://it.wikipedia.org/wiki?curid=208511", "title": "Burn proof", "text": "In informatica, il Burn Proof (acronimo di Buffer Under Run-Proof), chiamato anche JustLink, Seamless Link \u00e8 una tecnologia presente in alcuni masterizzatori che permette di evitare il verificarsi dell'errore di Buffer under run, ovvero dello svuotamento del buffer di trasferimento dati verso il masterizzatore.\nTale tecnologia in pratica non evita l'errore ma solo le sue conseguenze, sospendendo temporaneamente la masterizzazione e riportando il laser di scrittura nel punto ove si era interrotto.\nNella pratica ci\u00f2 \u00e8 realizzato con l'adozione di memorie di buffer interne al masterizzatore e con sofisticate applicazioni firmware per il posizionamento del laser."}
{"id": "208514", "revid": "1924342", "url": "https://it.wikipedia.org/wiki?curid=208514", "title": "Bryan Adams", "text": "Adams divenne famoso in Nord America con il suo album del 1983 \"Cuts Like a Knife\" e divenne una star mondiale con il suo album del 1984 \"Reckless\", che produsse alcune delle sue canzoni pi\u00f9 famose, tra cui \"Run to You\", \"Summer of '69\", \"It's Only Love\" e il suo primo numero uno \" Heaven\".\nNel 1991 pubblica Waking Up the Neighbours, album che includeva \"(Everything I Do) I Do It for You\", uno dei singoli pi\u00f9 venduti al mondo, rimane per sedici settimane consecutive al top della Official Singles Chart, record tuttora imbattuto, e 72 settimane nella top 20. Adams ha anche raggiunto la posizione numero uno della Billboard Hot 100 con i singoli \"All for Love\" e \"Have You Ever Really Loved a Woman?\"; altri singoli di successo sono \"Can't Stop This Thing We Started\", \"Please Forgive Me\", \"I Finally Found Someone\", \"When You're Gone\" e \"Here I Am\".\nIl successo discografico raggiunge gli apici in Canada, Australia, Gran Bretagna, Irlanda, India, Portogallo, Germania e Stati Uniti. In oltre trentacinque anni di carriera ha venduto oltre 100 milioni di dischi, fra album e singoli, in tutto il mondo. Nel 2008 si classifica al 38\u00ba posto nella lista dell\"'All-Time Top Artists\", nel corso del 50\u00ba anniversario della Billboard Hot 100 Charts. Nel 2015 si classifica al 42\u00ba posto nella lista della \"Greatest of All Time Hot 100 Artists\" di Billboard. Fin dagli inizi del suo percorso musicale, insieme al suo amico Jim Vallance, ha scritto e co-prodotto canzoni per artisti come Kiss, Tina Turner, M\u00f6tley Cr\u00fce, Joe Cocker, Bonnie Raitt, C\u00e9line Dion, Rod Stewart, Bonnie Tyler, Loverboy, Laura Pausini, Carly Simon, Ronan Keating, Neil Diamond, Johnny Hallyday, Bruce Springsteen, George Michael e Zucchero Fornaciari solo per citarne alcuni. La partnership Adams-Vallance, ha vinto il maggior numero di \"SOCAN Awards\" nella storia: 28.\nPer i suoi contributi alla musica, riceve numerosi premi e nomination, tra cui 20 Juno Awards, tra le 61 nomination, 15 nomination ai Grammy Award, vincendo un Grammy Award alla miglior canzone scritta per un film, televisione o altri media audio-visivi. Nel 1992 vince anche lo MTV Video Music Awards, l'ASCAP, l'American Music Awards, tre Ivor Novello Awards, ed \u00e8 nominato cinque volte per il Golden Globe e tre volte per il Premio Oscar.\n\u00c8 membro dell'Ordine del Canada, Ufficiale dell'Ordine del Canada e Membro dell'Ordine della Columbia Britannica per i contributi alla musica popolare e opera filantropica attraverso la sua fondazione, che aiuta a migliorare l'educazione per le persone di tutto il mondo. Nel 1998 \u00e8 stato inserito nella Canada's Walk of Fame e nella \"Canadian Broadcast Hall of Fame\" e, nell'aprile 2006, \u00e8 stato inserito nella Canadian Music Hall of Fame.\nIl 13 gennaio 2010 ha ottenuto l\"'Allan Waters Humanitarian Award\" per avere partecipato a numerosi concerti e campagne di beneficenza. Nel 2011 ha ricevuto la stella sulla \"Hollywood Walk of Fame\".\nNel maggio del 2015 ha ricevuto l\"'Allan Slaight Humanitarian Spirit Award\" in riconoscimento del suo attivismo sociale e il sostegno a diverse cause umanitarie, consegnato durante il \"Canadian Music Week\" al \"Canadian Music Industry &amp; Broadcast Awards Gala\".\nOltre alla carriera di cantautore e musicista dalla fine degli anni novanta alterna quella di fotografo. Ha collaborato per \"Interview\", \"Vanity Fair\", \"Vogue\", \"Harper's Bazaar\", \"Esquire\" e dal 2004 \u00e8 cofondatore della rivista \"Zoo Magazine\". Nel 2005 ha ricevuto a Berlino il \"Golden Camera\". Il 16 settembre 2015 a Londra, ha ricevuto la \"Honorary Fellowship\" dalla Royal Photographic Society.\nBiografia.\nNasce da genitori inglesi: \"Elizabeth Jane\" (nata Watson) e il capitano \"Conrad J. Adams\", emigrato in Canada da Plymouth, in Inghilterra negli anni '50. Il padre di Adams, un ufficiale di Sandhurst nell'esercito britannico, si un\u00ec all'esercito canadese e in seguito pass\u00f2 il suo tempo come osservatore delle Nazioni Unite per il mantenimento della pace in Canada, che lo port\u00f2 a diventare un diplomatico canadese straniero.\nAdams ha viaggiato con i suoi genitori in posti diplomatici a Lisbona, in Portogallo (dove ha frequentato la \"Carlucci American International School of Lisbon\") e Vienna, in Austria, negli anni '60 e a Tel Aviv, in Israele nei primi anni '70.\nCresciuto a Ottawa, Adams ha frequentato il \"Colonel By Secondary School\" nel quartiere di \"Beacon Hill\" a Ottawa. Nel 1974, Adams, sua madre e suo fratello minore Bruce si trasferirono a North Vancouver mentre suo padre fu mandato all'estero.\nAdams \u00e8 vegano da 30 anni; ha smesso di mangiare carne e latticini nel 1989. Ha raccontato delle sue esperienze con la dieta a base vegetale in un'intervista a \"Vegan Life Magazine\" nel 2016:\nAdams non si \u00e8 mai sposato. Negli anni '90 ha avuto una relazione con la modella danese Cecilie Thomsen. Adams e Alicia Grimaldi, sua ex assistente personale e ora cofondatrice della \"The Bryan Adams Foundation\", hanno avuto la loro prima figlia nell'aprile 2011 e la loro seconda figlia nel febbraio 2013.\nPrimi anni e le prime band (1975-1977).\nAdams aveva iniziato a lavorare nella scena musicale di Vancouver con varie band e, all'et\u00e0 di 15 anni, divenne il vocalist del gruppo Sweeney Todd per registrare un remake del brano \"Roxy Roller\", nel 1977 registra l'album \"If Wishes Were Horses\", tuttavia, questo album non ebbe successo, e Adams lasci\u00f2 la band dopo meno di un anno.\nL'incontro con \"Jim Vallance\" e il primo \"contratto discografico\" (1978).\nNel 1978 incontra Jim Vallance, ex batterista della band Prism, con il quale inizia a collaborare scrivendo moltissime canzoni.\nI due registrano alcune demo come duo, Adams alla voce e Vallance alla chitarra, alla tastiera e alla batteria, fra cui \"I'm Ready\" e \"Remember\", brani che vengono interpretati da altri artisti. Sempre nello stesso anno Adams firma il suo primo contratto discografico, per la cifra di un solo dollaro, con la A&amp;M.\nIl debutto: \"Let Me Take You Dancing\" (1978).\nNel 1978 viene pubblicato il singolo \"Let Me Take You Dancing\" nel quale viene scritta una prima versione di Straight from the Heart. Nel 1979 stringe un accordo con il manager canadese Bruce Allen, che in quel periodo lavorava anche per i BTO e Loverboy.\nL'esordio discografico: \"Bryan Adams album\" (1980).\nL'album di debutto di Bryan Adams, prodotto insieme al suo amico Jim Vallance, porta il suo nome. Adams lavora per tutto il 1979 sul suo omonimo album, pubblicato nel mese di febbraio del 1980.\nIl successo in Nord America con \"You Want It You Got It e Cuts Like a Knife\" (1981-1983).\nL'anno seguente pubblica \"You Want It You Got It\", che, grazie al singolo \"Lonely nights\", inizia a trovare riscontro nelle classifiche statunitensi e canadesi; lo stesso brano viene reinterpretato dagli Uriah Heep. Ma il vero successo arriva nel 1983 con la pubblicazione del suo terzo lavoro, dal titolo \"Cuts Like a Knife\", che gli vale il disco di platino, grazie alle hit \"Straight from the Heart\" e la title-track \"Cuts Like a Knife\". Nel 1983 colleziona ben 283 concerti e un tour con i Police, il 18 ottobre 1983 svolge il suo primo concerto in Italia, l'album vende circa quattro milioni di copie nel mondo.\nIl successo mondiale con \"Reckless e Into the Fire\" (1984-1988).\nNel 1984 pubblica \"Reckless\", co-prodotto da \"Bob Clearmountain\" e registrato presso gli studi \"Little Mountain\" di Vancouver, straordinario successo anche grazie ai singoli \"Run To You\", \"Heaven\"\n, \"Summer of '69\", \"Somebody\", \"One Night Love Affair\", \"It's Only Love\", in duetto con Tina Turner.\nIl disco arriva al numero uno nelle classifiche statunitensi nell'estate dell'85 cos\u00ec come il singolo \"Heaven\", che diviene uno dei suoi maggiori successi. In totale, l'album, che di fatto ha lanciato al successo Bryan, vende oltre 12 milioni di copie nel mondo.\nIl \"Reckless Tour\" viene accolto da migliaia di appassionati, Adams svolge concerti nel suo Canada, Stati Uniti, Giappone e in Europa, dove per le date in Inghilterra e per alcune in Europa fa da supporto a Tina Turner per il suo Private Dancer Tour.\nIl 1985 \u00e8 un anno intenso e colmo di impegni. Il 10 febbraio registra il singolo \"Tears Are Not Enough\" dei Northern Lights, un improvvisato supergruppo con Joni Mitchell, Neil Young, e altri artisti canadesi. Bryan era l'autore del testo, e il disco serviva per raccogliere fondi e aiutare gente che soffriva. La partecipazione \u00e8 stata incredibile: il singolo ottenne subito il doppio disco di platino.\nIl 13 luglio Bryan partecip\u00f2 al concerto Live Aid, da Filadelfia. Sal\u00ec sul palco del \"JFK Stadium\" di fronte a oltre 100.000 persone, e assieme alla band eseguirono \"Kids Wanna Rock\", \"Summer Of '69\" e \"Cuts Like A Knife\", prima di concludere con \"Tears Are not Enough\". A fine anno scrive un inedito natalizio, \"Christmas Time\".\nNel 1986 partecipa al \"Conspiracy of Hope\" di Amnesty International assieme a U2, Sting, Lou Reed, Peter Gabriel e Jackson Browne e molti altri artisti. Nel 1987 pubblica \"Into the Fire\", co-prodotto da Bob Clearmountain, trascinato dal singolo \"Heat of the night\", che denota un'ulteriore maturazione nelle musiche e nei testi, maggiormente attenti alle tematiche sociali. Questo lavoro \u00e8 l'ultima collaborazione tra il rocker e Jim Vallance. Il disco non riscuote lo stesso successo del precedente \"Reckless\", ma riesce comunque a vendere circa 4 milioni di copie in tutto il mondo. \"Into the fire\" viene tuttavia considerato da molti dei suoi fans, il punto pi\u00f9 alto del rock raggiunto dall'artista canadese.\nDi fatto, con questo album, si chiude il ciclo degli anni ottanta, rappresentato da un rock spensierato e pi\u00f9 \"hard\", avviando il passaggio definitivo al Pop rock e all'elaborazione della ballata soft-rock, che ha reso una star il cantante nei primi anni novanta. Nel giugno del 1987 Bryan suona per due sere alla Wembley Arena per il Prince's Trust assieme a grandi artisti quali George Harrison ed Elton John. Nell 1988 partecipa al \"Werchter Festival\", sotto una torrenziale pioggia, di fronte a oltre 50.000 persone, dove registrer\u00e0 il disco Live! Live! Live!.\nInoltre Adams contribuisce al lavoro di M\u00f6tley Cr\u00fce, Belinda Carlisle e Charlie Sexton, il 24 maggio 1988 partecipa presso Vancouver a un concerto di beneficenza contro il cancro, si esibisce in un duetto finale con Jon Bon Jovi con la cover Born to Be Wild dei Steppenwolf e l'11 giugno 1988 si esibisce al concerto in onore di Nelson Mandela al Wembley Stadium di Londra. Si impegna inoltre a lavorare su un altro disco di beneficenza: il rifacimento del classico \"Smoke on the Water\" dei Deep Purple per \"Rock Aid Armenia\". Nel 1990, sale sul palco berlinese, che ospita una speciale performance di Roger Waters, interpretando \"What Shall We Do Now?\", \"Young Lust\" e alcune strofe di \"The Tide Is Turning\". Al concerto erano presenti oltre 350.000 persone.\nL'inizio della collaborazione con \"Robert John \"Mutt\" Lange\" (1989\u20131990).\nLa fine degli anni ottanta \u00e8 comunque relativamente pi\u00f9 tranquilla per l'artista, poich\u00e9 scrive e prepara nuovi pezzi con il suo nuovo coproduttore e coautore Robert John \"Mutt\" Lange (artefice dei successi di AC/DC e Def Leppard).\nLange era famoso per essere un pignolo perfezionista, per il quale era normale passare un anno in studio.\nCon Adams pass\u00f2 18 mesi in studio per l'album \"Waking Up the Neighbours\" un metodo di lavoro completamente diverso da quello usato con Jim Vallance.\nAdams con Lange ha coprodotto gli album \"Waking Up the Neighbours\" nel 1991, \"18 til I Die\" nel 1996; Lange ha collaborato nella raccolta di hit \"So Far So Good\" nel 1993, per la colonna sonora \"Spirit: Stallion of the Cimarron\" nel 2002, \"Room Service\" nel 2004, la raccolta \"Anthology 1980-2005\" nel 2005 e \"11\" nel 2008; come coautore di Adams \u00e8 l'artefice di varie canzoni di successo mondiale, fra le quali, \"(Everything I Do) I Do It for You\", \"Can't Stop This Thing We Started\", \"Please Forgive Me\", \"All for Love\" e \"Have You Ever Really Loved a Woman?\".\nL'apice della popolarit\u00e0: \"(Everything I Do) I Do It for You, Waking Up the Neighbours e So Far So Good\" (1991-1993).\nNel 1991 esce \"Waking Up the Neighbours\", che contiene l'hit-single \"(Everything I Do) I Do It for You\", brano tra i pi\u00f9 celebri del suo repertorio, rimasto per ben sedici settimane consecutive al primo posto nelle classifiche britanniche (record tuttora imbattuto), nove nel suo Canada, sette in quelle americane e raggiungendo la posizione numero uno in ben 30 paesi. Il brano fa parte anche della colonna sonora di \"Robin Hood - Principe dei ladri\" con Kevin Costner, e permette all'artista di ottenere la sua prima nomination al Premio Oscar. Il singolo vende circa 15 milioni di copie nel mondo.\"Waking up the Neighbours\" rappresenta l'inizio di una nuova fruttuosa collaborazione per il rocker canadese, quella con il produttore/autore Mutt Lange. Il disco riesce a vendere circa 16 milioni di copie nel mondo, diventando l'album pi\u00f9 venduto del cantante canadese. L'estenuante tour che fa seguito alla pubblicazione del disco \u00e8 un grande successo in tutto il mondo.\nNel 1993 pubblica la sua prima raccolta di hit \"So Far So Good\", con l'inedito \"Please Forgive Me\". La canzone scala le classifiche di tutto il mondo, e costituisce ancora oggi il secondo pi\u00f9 grande successo dell'artista nel mondo con circa 3,5 milioni di copie vendute. Il disco contiene, tranne i primi due, brani dagli ultimi quattro album-studio di Bryan; il disco diventa tra i pi\u00f9 venduti del cantante canadese vendendo circa 15 milioni di copie, oltre 600.000 solo in Italia. Tutt'oggi rimane uno degli album che si vendono meglio nel mercato mondiale.\nL'impegno sociale e i singoli di successo \"All for Love e Have You Ever Really Loved a Woman?\" (1993-1995).\nSuccessivamente duetta con Sting e Rod Stewart nel brano \"All for Love\", che fa da colonna sonora al film I tre moschettieri. La canzone raggiunge il numero uno negli States, vendendo circa 2 milioni di copie. Il 2 marzo 1993 si svolge alla Carnegie Hall di New York \"Save The Rainforest\", il concerto di beneficenza della Rainforest Foundation per la salvaguardia delle foreste tropicali dell'Amazzonia e delle sue popolazioni indigene. Sul palco, oltre a Bryan, salgono giganti della musica come Sting, Tina Turner e George Michael. Il 24 aprile 1993, Adams si \u00e8 iscritto Farm Aid VI, accanto a Johnny Cash, Willie Nelson e Ringo Starr.\nIl 15 giugno, insieme ad alcune leggende del rock e del blues quali Eric Clapton, B.B. King, Ray Charles e Ella Fitzgerald, Bryan sale sul palco dell'Apollo Theater di Harlem per un tributo al grande maestro del soul Sam Cooke. Durante il gala, viene raggiunto sul palco da Smokey Robinson per un duetto di Bring It On Home To Me. Nel 1994 il canadese intraprende un lungo tour che lo porta nel sud-est asiatico, durante il quale diventa il primo artista rock occidentale a visitare il Vietnam dalla fine della guerra. Bryan \u00e8 inoltre invitato a partecipare a un altro importante avvenimento musicale: il concerto \"Elvis Aaron Presley - The Tribute\", tenutosi a Memphis in omaggio al re del rock'n'roll. Nel corso della serata, a cui prendono parte decine di esponenti dei pi\u00f9 svariati generi musicali, tra cui Jeff Beck, Jerry Lee Lewis, Michael Bolton, Paul Rodgers, Melissa Etheridge, egli canta uno dei suoi pezzi preferiti: Hound Dog.\nDal 1991 al 1994 Bryan \u00e8 quasi costantemente impegnato nell'attivit\u00e0 live. Dopo il ritorno a Vancouver per tre concerti andati \"sold out\" in meno di un'ora, sette date tutte esaurite in Sudafrica, dal 13 al 26 aprile 1994 Bryan \u00e8 in Italia per un tour senza precedenti. Vengono organizzate ben nove date tutte andate esaurite in pochissimo tempo. Il tour, come gi\u00e0 altrove, \u00e8 caratterizzato da una campagna condotta assieme a Greenpeace e altre associazioni ambientaliste. Circa 500.000 cartoline distribuite hanno contribuito al voto della 45\u00aa Commissione Internazionale a favore dell'area protetta per i cetacei in Antartide. \"Grazie a quell'iniziativa, e quindi grazie a Bryan Adams, perch\u00e9 senza il suo intervento non sarebbe stato possibile, il 90% delle balene oggi viventi sulla terra sono state salvate\", disse David Mc Taggart (presidente Onorario Greenpeace International). A settembre '94 \u00e8 invitato da Luciano Pavarotti a partecipare al \"Pavarotti and friends\", cimentandosi in un duetto con il maestro, cantando 'O sole mio.\nNel 1995 esce \"Have You Ever Really Loved a Woman?\", accompagnato dal chitarrista di flamenco Paco de Luc\u00eda, colonna sonora del film con Johnny Depp \"Don Juan de Marco\". Il pezzo vale al cantante la seconda nomination agli Oscar, ottiene grandi vendite (oltre un milione e mezzo di copie) e gli frutta il quarto e ultimo numero uno negli \"USA\".\nIl singolo \u00e8 contenuto anche nell'album 18 til I Die.\n\"18 til I Die\": svolta radicale (1996).\n\"18 til I Die\", uscito nell'estate del 1996, trainato dal singolo \"The Only Thing That Looks Good on Me Is You\" e dal brano \"Star\", colonna sonora per il film \"Jack\" con Robin Williams, presente in questo album anche Were Gonna Win canzone dedicata al , vende oltre 5 milioni di copie. Il tour \u00e8 accolto da decine di migliaia di fan ovunque. L'apice viene raggiunto al concerto del Wembley Stadium di Londra, secondo sold-out presso l'impianto inglese dopo quello del 1992, con oltre 70.000 persone: secondo l'artista, il suo miglior concerto.\nQualche mese pi\u00f9 tardi esce una nuova versione del disco (con copertina viola anzich\u00e9 arancione) contenente un nuovo brano, \"I Finally Found Someone\" (circa 1 milione copie vendute), duetto tra Adams e Barbra Streisand, che fa da colonna sonora al film della stessa attrice/cantante \"L'amore ha due facce\". Partecipa nell'ottobre del 1996 a un concerto di beneficenza per la Citt\u00e0 della Speranza. L'evento dal vivo ha visto il contributo di Don Henley, Steve Winwood, Sheryl Crow, Melissa Etheridge, John Mellencamp, Eddie Van Halen, Richie Sambora, e Max Weinberg.\n\"MTV Unplugged\": esibizione acustica (1997).\nNell'ottobre del 1997 pubblica Mtv Unplugged, accompagnato dal suo amico compositore Michael Kamen, registrato all'Hammerstein Ballroom di New York. L'album produce due singoli, \"Back to You\" e la reinterpretazione del brano datato 1983, \"I'm Ready\" (originariamente presente su \"Cuts Like a Knife\").\nIl disco si piazza in top 20 nelle pi\u00f9 importanti classifiche europee, vendendo circa 2,5 milioni di copie.\n\"On a Day Like Today e The Best of Me\": fine del millennio (1998-1999).\nL'anno seguente esce un nuovo disco di studio, \"On a Day Like Today\" co-prodotto dal connazionale Bob Rock, registrato presso il suo \"The Warehouse Studio\" di Vancouver, anticipato dal singolo omonimo. L'album riscuote un buon successo, vendendo circa 3,5 milioni di copie. I brani di maggior successo sono When You're Gone, con la collaborazione di Melanie C (numero 3 in UK e doppio platino), che vende oltre 800.000 copie, e \"Cloud Number Nine\" (remixata da Chicane).\nNel 1999 Adams chiude il millennio con la pubblicazione della raccolta The Best of Me (con il singolo omonimo), che piazza circa 3 milioni di copie. Insieme alla band, in quel periodo formata da Mickey Curry (batteria) e Keith Scott (chitarre), Bryan supporta i Rolling Stones durante alcune tappe del loro tour americano. La sua intensa attivit\u00e0 live, ben 180 date, lo porta ancora in Italia, dove fa tappa al Fila Forum di Assago (oggi Mediolanum Forum) il 2 novembre 1999.\nAltri progetti musicali (2000-2001).\nNel 2000 partecipa come cantante e autore al brano \"Don't Give Up\", con il quale il rocker canadese rinnova la collaborazione con il duo degli \"Chicane\" facendo una breve incursione della musica dance, per altro con grande successo. Il singolo vende circa 300.000 copie. (numero uno in Inghilterra). Il 26 agosto 2000 si esibisce al festival di Slane Castle di fronte a oltre 70.000 persone, con apparizioni speciali da Melanie C, Chicane e Davy Spillane. Il 27 novembre dello stesso anno, Bryan prende parte al concerto per beneficenza \"Live at the Royal Albert Hall\" organizzato dai The Who (ma aperto anche a diversi altri artisti), cantando un brano della band inglese, \"Behind Blue Eyes\". L'evento viene poi realizzato su CD/DVD.\n\"Spirit: Stallion of the Cimarron, Room Service\" e \"Anthology 1980-2005\" (2001-2007).\nNel 2001 pubblica, solo per il mercato italiano, \"Io vivo (in te)\", adattamento in italiano di \"I'm Ready\" e a cura del bluesman Zucchero Fornaciari. Nel 2002 con la collaborazione del compositore Hans Zimmer scrive e canta la colonna sonora del film d'animazione della DreamWorks \"Spirit - Cavallo selvaggio\", di cui cura anche la versione francese. Tra i brani che compongono la colonna sonora, spiccano \"Here I Am\" (singolo di lancio, n. 5 in UK) e \"Don't let go\", in duetto con Sarah McLachlan. Nel 2002 il suo tour tocca diversi paesi fra cui Svezia, Finlandia, Estonia, Sudafrica.\nNel settembre 2004 Bryan pubblica un nuovo album di inediti, \"Room Service\" con i singoli \"Open Road\" e \"Flying\". Il disco, caratterizzato dal fatto di essere stato registrato in diversi alberghi europei (indicati nel booklet), vende oltre 1,5 milioni di copie. Room Service uscir\u00e0 negli Usa solo nella primavera 2005 dove le vendite risultano molto basse anche a causa di una scarsa promozione. Nel corso del tour americano di promozione del disco, Bryan divide il palco per circa 25 concerti con i Def Leppard, la sua attivit\u00e0 live tocca molti paesi fra cui India, Sri-Lanka, Giordania, Stati Uniti d'America, Norvegia, Canada, Gran Bretagna e Germania.\nNell'autunno 2005 esce Anthology 1980-2005, la raccolta definitiva per celebrare i 25 anni di carriera. La prima in due cd, contenenti anche canzoni dei primi due album di Bryan. Nella versione americana \u00e8 presente il duetto con l'amica Pamela Anderson nella rivisitazione del brano \"When You're Gone\", che rappresenta anche il singolo di lancio oltremanica.\nSempre nel 2005 scrive e compone la colonna sonora per il film \"Colour Me Kubrick\" con John Malkovich. Nel 2005 la sua intensa attivit\u00e0 live tocca paesi come Spagna, Portogallo, Australia, Egitto, Irlanda e Canada.\nNell'aprile 2006 viene introdotto nella \"Music Hall of Fame\", durante la cerimonia dei Juno Awards tenutasi ad Halifax (Nuova Scozia). Il 31 luglio dello stesso anno, assieme a Billy Joel, partecipa al Telecomcerto, presso i fori imperiali a Roma con una folla di oltre 500.000 persone.\nNel 2006 si esibisce in molti paesi fra cui India, Sudafrica, Francia, Paesi Bassi, Messico, Repubblica Dominicana, Portorico, Venezuela, Slovenia, Serbia e Croazia. All'inizio del 2007, Adams canta \"Never Let Go\", canzone che fa da sfondo ai titoli di coda del film \"The Guardian\", interpretato da Kevin Costner e Ashton Kutcher. Bryan \u00e8 stato coautore (insieme a Eliot Kennedy e Andrea Remanda) della canzone \"Never Gonna Break My Faith\" per il film \"Bobby\".\nIl pezzo, eseguito da Aretha Franklin e Mary J. Blige, gli vale una nomination al Golden Globe nel 2007, la quinta della sua carriera. Nel corrente anno si dedica a un nuovo tour mondiale, dal titolo \"Live across the Nation 2007\", all'interno del quale, nel mese di marzo, c'\u00e8 spazio per ben cinque date italiane (Milano, Padova, Bolzano, Roma e Ancona). Oltre alle date italiane il tour tocca molti paesi fra cui Stati Uniti d'America, Cile, Argentina, Uruguay, Brasile, Malta, Cipro, Irlanda, Gran Bretagna, Ungheria, Danimarca e Germania.\n11 (2008).\nIl nuovo disco di materiale inedito, \"11\", \u00e8 uscito il 17 marzo 2008 (il 14 in Italia), ed \u00e8 stato presentato attraverso un mini-tour acustico in undici giorni consecutivi, in undici citt\u00e0 diverse: Lisbona, Barcellona, Milano, Amburgo, Londra, Parigi, Amsterdam, Bruxelles, Zurigo, Vienna, Copenaghen.\nIl singolo di lancio \u00e8 \"I Thought I'd Seen Everything\". L'album \u00e8 volato in testa in Canada, India e Svizzera, secondo in Germania, Austria, Danimarca e Belgio, terzo in Europa e nel Mondo, sesto in Inghilterra. A seguire l'uscita dell'album, parte durante estate il tour full-band: in alcune date negli U.S.A. divide il palco con la rock-band Foreigner e in altre con il suo amico Rod Stewart.\nIl 2 ottobre 2008 ha tenuto un concerto acustico al Teatro Smeraldo di Milano; l'evento \u00e8 stato scarsamente pubblicizzato da parte di radio e televisioni, ciononostante ha registrato il tutto esaurito. Al concerto parteciparono anche l'allora allenatore dell'Internazionale F.C. Jos\u00e9 Mourinho e lo stilista John Richmond. Nel dicembre 2009, Adams ha scritto la canzone \"You've been a friend to me\" per il film \"Old Dogs\", con John Travolta e Robin Williams.\n\"Bare Bones\" l'album acustico e la paternit\u00e0 (2010-2013).\nNel febbraio del 2010 ha registrato \"One World, One Flame\", brano utilizzato come sigla dalla tedesca TV Station ARD per la loro apertura nei Giochi Olimpici di Vancouver. Il 12 febbraio, Adams esegue in duetto con Nelly Furtado \"Bang The Drum\", co-scritto con Jim Vallance per la cerimonia di apertura della manifestazione sportiva, di fronte a 60.000 spettatori al BC Place Stadium.\nIl 9 novembre 2010 pubblica in tutto il mondo il disco \"Bare Bones\": un progetto live composto da venti canzoni, per festeggiare trent'anni di carriera. Il cd \u00e8 il risultato di due anni e mezzo di concerti acustici tutti sold out, proposti soprattutto in molti teatri di citt\u00e0 statunitensi. Nel booklet compaiono registrazioni effettuate nelle date di Concord, Providence, Binghamton, Orono e Williamsport.\nIl 22 aprile 2011 \u00e8 diventato pap\u00e0 di \"Mirabella Bunny\", la cui madre \u00e8 la londinese \"Alicia Grimaldi\", assistente personale di Bryan e curatrice della fondazione benefica da lui fondata nel 2004, la \"Bryan Adams Foundation\".\nNel settembre del 2012, durante la presentazione a Mosca e ad Amburgo del suo ultimo libro di fotografie, \"Exposed\", Adams ha affermato di avere composto circa trenta pezzi per il suo prossimo disco di inediti previsto entro il 2013. Se per la stesura dei testi ha lavorato con il suo amico e collaboratore di vecchia data Jim Vallance, alla produzione dell'album sono intervenuti David Foster e Bob Rock, quest'ultimo gi\u00e0 coautore di On a Day Like Today, album del canadese datato 1998.\nIl 14 febbraio 2013 \u00e8 nata la sua seconda figlia, Lula Rosylea.\nNell'aprile 2013, viene pubblicato To Be Loved, il nuovo album di Michael Bubl\u00e8. Nella tracklist \u00e8 inserita \"After All\", che vede il crooner duettare con Adams, suo connazionale oltre che idolo sin da quando era ragazzino. Il 30 agosto 2013 viene pubblicato il DVD \"Live at Sydney Opera House\". Si tratta della registrazione di uno dei tre concerti acustici del cantautore canadese andati in scena nella citt\u00e0 australiana tra il 17 e il 19 settembre 2011. Nella scaletta compaiono 25 canzoni, tra cui le inedite \"\"Tonight in Babylon\" (gi\u00e0 mixata in chiave dance nel 2012 dai Loverush) e \"Waiting on the 49\"\".\n\"Reckless\u00a0\u2013 30th Anniversary\" e \"Tracks of My Years\" (2014).\nIn un'intervista concessa il 18 marzo 2014 Adams ha rivelato che ha firmato un contratto di tre album con la Verve Records negli Stati Uniti con un album che celebra il 30\u00ba Anniversario di Reckless, un nuovo album di cover, e un altro con nuove canzoni prodotte da Jeff Lynne.\nIl 24 maggio 2014 Bryan annuncia su twitter che l'album di cover da tempo annunciato si intitola \"Tracks of My Years\". Co-prodotto da Adams, David Foster e Bob Rock, nel nuovo lavoro del cantautore, sei anni e mezzo dopo \"11\", trova spazio anche un pezzo inedito scritto insieme al suo storico collaboratore Jim Vallance, \"She Knows Me\".\n\"Get Up\", \"Ultimate\", \"Pretty Woman - The Musical\" e i tour mondiali (2015-2018).\nAd agosto del 2015 il cantautore canadese annuncia su Twitter che il nuovo album dal titolo \"Get Up!\", scritto insieme a Jim Vallance e prodotto da Jeff Lynne, sar\u00e0 pubblicato il 16 ottobre in tutto il mondo, a distanza cos\u00ec di sette anni e mezzo dal suo ultimo lavoro di inediti. Il 7 agosto \u00e8 invece il giorno del lancio del suo website dalla rinnovata veste grafica. L'11 settembre viene rilasciato il singolo di lancio dell'album, Brand New Day. Diretto dallo stesso Adams, il video della canzone \u00e8 interpretato dall'attrice britannica Helena Bonham Carter e dal cantante del gruppo pop inglese Hurts, Theo Hutchcraft.\nIl 31 dicembre 2015 si \u00e8 esibito presso il \"Central Hall Westminster\" a Londra, per il concerto \"New Year's Eve\", trasmesso in diretta televisiva dalla BBC. Il concerto \u00e8 stato visto da oltre 12 milioni di telespettatori in Gran Bretagna.\nIl 14 ottobre 2016, come preannunciato dallo stesso Adams nei suoi canali nel corso dell'estate, viene pubblicato il Dvd Wembley 1996. Si tratta della registrazione del suo concerto, nell'ambito del 18 til i die tour, tenutosi il 27 luglio del 1996 allo stadio Wembley di Londra, di fronte a 70.000 spettatori. Il Dvd balza subito in testa nelle classifiche britanniche del settore.\nNel frattempo, durante le pause del suo tour mondiale in supporto all'album Get Up, Bryan lavora insieme a Jim Vallance all'adattamento musical del film Pretty Woman. L'opera debutter\u00e0 a Broadway tra la primavera e l'autunno del 2017.\nIl 2017 segna un altro intenso anno per l'attivit\u00e0 live di Adams. Il tour dell'artista canadese toccher\u00e0 infatti, oltre a parte dell'Europa, anche, Medio Oriente, Sud Est Asiatico e Sud America. Il 21 settembre 2017, Adams annuncia tramite i social media la pubblicazione di una nuova compilation chiamata Ultimate con 19 dei suoi grandi successi e due nuove canzoni, \"Please Stay\" e \"Ultimate Love\".\n\"Shine a Light\": il quattordicesimo album in studio (2019-presente).\n\"Shine a Light\" \u00e8 il quattordicesimo album in studio del cantautore canadese, che \u00e8 stato pubblicato il 1\u00ba marzo 2019.\nShine a Light, singolo principale dell'omonimo album, ha debuttato in prima assoluta il 17 gennaio 2019 sulla emittente radiofonica britannica BBC Radio 2 e sul canale ufficiale YouTube. Il brano \u00e8 stato scritto dallo stesso Adams e dal cantautore britannico Ed Sheeran. Il video ufficiale \u00e8 uscito il 29 gennaio 2019.\nIl 14 febbraio 2019 ha debuttato il secondo singolo estratto dall'album \"That's How Strong Our Love Is\" in duetto con la cantautrice Jennifer Lopez.\nIl 25 febbraio 2019, \u00e8 partito dalla The SSE Arena di Belfast il \"Shine a Light Tour\" tour mondiale a supporto dell'album.\nNel luglio 2021, Adams ha firmato un accordo con BMG Rights Management (BMG) per pubblicare il suo prossimo album. L'11 ottobre 2021 pubblica il singolo \"So Happy It Hurts\" come primo estratto dal quindicesimo album in studio intitolato So Happy It Hurts.\nFotografia.\nAll'attivit\u00e0 di musicista, da diversi anni, alterna quella di fotografo. Ha collaborato per riviste internazionali come \"Interview\", \"Vanity Fair\", \"Vogue\", \"Harper's Bazaar\" e con l'edizione italiana del mensile \"Max\", dove ha ritratto Elisabetta Canalis e Laura Pausini, per la rivista \"Zoo Magazine\" ha fotografato Monica Bellucci. La rivista \u00e8 stata cofondata da Bryan Adams, che fotografa anche per essa. Ha anche girato campagne pubblicitarie per \"Guess?\", \"Hugo Boss\", \"Ermenegildo Zegna\", \"Converse\", \"Montblanc\", \"John Richmond\", \"Fred Perry\", \"Escada\", \"Carl Zeiss\", \"Audi\", \"Jaguar\" e \"Opel\".\nHa ritratto per l'edizione italiana di \"Playboy\" l'attrice Caterina Murino.\nNel 1999 pubblica un libro fotografico \"Made in Canada\" nel quale vengono immortalate molte celebrit\u00e0 canadesi, i proventi del libro sono devoluti per la ricerca sul cancro, pubblica qualche anno dopo \"American Women\", in cui ritrae donne politiche, sportive, attrici e modelle vestite con modelli nuovi e vintage di Calvin Klein. Tra le donne immortalate, vi sono Kate Moss, Naomi Campbell, Hillary Clinton, Gwyneth Paltrow, Jennifer Aniston, Cindy Crawford, Tina Turner, Joss Stone, per citarne alcune.\nNel 2005 ha avuto l'onore di fotografare la Regina Elisabetta II.\nNel 2006 al Tempio di Adriano a Roma ha presentato 33 suoi scatti.\nNel 2007 ha fotografato la top model internazionale Eva Riccobono per la campagna pubblicitaria della maison Hybris. Ha fotografato anche molti suoi colleghi, tra cui Tommy Lee, Amy Winehouse, Mick Jagger, Billy Idol, Lemmy Kilmister, Ronnie Wood, Robert Plant, Peter Gabriel, Chickenfoot, Sting, The Who, Bryan Ferry, Shania Twain, Joss Stone, Lenny Kravitz, Annie Lennox, Moby, t.A.T.u., Rammstein, Pink, Lana Del Rey e Eros Ramazzotti, per citarne alcuni.\nNel 2008 sostiene l'iniziativa Hear the World come fotografo con l'obiettivo di sensibilizzazione globale sul tema dell'udito e della perdita dell'udito. Nell'estate 2010 ha fotografato Michael J. Fox e Tatjana Patitz per il calendario 2011 della societ\u00e0 Carl Zeiss AG di New York. Il focus era circa la differenza di dimensioni dei soggetti in una presentazione comica. Nella primavera 2011 ha fotografato l'attore americano Dustin Hoffman per una campagna promozionale della regione Marche nel mondo.\nNel 2011 Adams ha fornito la copertina di , il terzo e postumo album della cantante inglese Amy Winehouse.\nNel novembre del 2013 ha pubblicato un libro fotografico dal titolo \"Wounded: The Legacy Of War\", dove vengono fotografati soldati feriti e per evidenziare le reali conseguenze umane della guerra.\nNel 2015 immortala la collega e amica Anastacia in degli scatti utilizzati per il suo album raccolta Ultimate Collection.\nNell'estate del 2021 ha scattato la 48esima edizione del Calendario Pirelli. Il Calendario Pirelli 2022 realizzato da Adams \u00e8 intitolato \"On the road\" e ritrae talenti del mondo della musica che l'artista ha riunito in un viaggio attraverso nazionalit\u00e0, generi musicali, et\u00e0 e percorsi di carriera molto diversi. Ha immortalato Iggy Pop, Rita Ora, Cher, Grimes, Normani, Kali Uchis, Jennifer Hudson, Saweetie, St. Vincent e Bohan Phoenix.Le sessioni fotografiche si sono svolte a giugno a Los Angeles, dove si \u00e8 riunita la maggior parte del cast, a Capri alla fine di luglio.\nLibri fotografici.\nAdams presenta una selezione delle sue splendide fotografie in bianco e nero di donne Canadesi in un omaggio unico presentato da Flare Magazine. Le donne fotografate per questo libro sono le donne di successo, ognuna di queste donne ha generosamente donato il loro tempo e il loro nome per sostenere la ricerca sul cancro al seno.\nAlcune delle celebrit\u00e0 sono: Alice Munro, Pamela Anderson, Joni Mitchell, Margaret Atwood, Linda Evangelista, Genevi\u00e8ve Bujold, Kim Campbell, Shania Twain, Roberta Bondar, C\u00e9line Dion.\nTutte le \"royalty\" derivanti dalla vendita di questo libro andr\u00e0 alla \"Canadian Breast Cancer Foundation\".\nNel novembre 2003, Adams ha iniziato a fotografare uno spaccato delle donne americane influenti vestite di Calvin Klein. Girato principalmente a New York e Los Angeles nel corso del 2004, American Women \u00e8 un omaggio alla bellezza, la forza e il carattere delle donne americane, il tema vincolante \u00e8 che sono tutte le donne americane note per eccellere nel loro campo. Proventi da American Women sosterr\u00e0 programmi di ricerca sul cancro al seno del Memorial Sloan-Kettering Cancer Center attraverso la Societ\u00e0 di MSKCC.\nAlcune delle celebrit\u00e0 sono: Hillary Rodham Clinton, Katie Couric, Jennifer Aniston, Gwyneth Paltrow, Scarlett Johansson, Hilary Swank, Serena Williams, Venus Williams, Lindsay Lohan, Christie Brinkley, Sarah Jessica Parker, Eartha Kitt, Sheryl Crow, Cindy Crawford, Alice Sebold, Amber Valletta, Katie Holmes, Eve Ensler, Lauren Hutton.\nIl libro \u00e8 prodotto in collaborazione con Calvin Klein.\nExposed \u00e8 una retrospettiva della fotografia e caratteristiche ritratti di amici e colleghi dello spettacolo di Adams, della moda e dell'arte.\nAlcune delle celebrit\u00e0 sono: Elisabetta II del Regno Unito, Elton John (che ha scritto la prefazione), Mick Jagger, Morrissey, Dustin Hoffman, Ben Kingsley, Amy Winehouse, Michael Jackson, Sting, Pink, Lana Del Rey, Louise Bourgeois, Sean Penn, Lindsay Lohan, Kate Moss, Michael J. Fox, Mickey Rourke, e Judi Dench per citarne alcuni.\nQuesto libro, la prima e completa monografia, espone non solo aspetti sconosciuti dei suoi sudditi, ma anche la profondit\u00e0 di Adams facolt\u00e0 fotografica.\n\"Wounded: The Legacy of War\" presenta ritratti di giovani soldati britannici che hanno subito lesioni che cambia la vita in Iraq e in Afghanistan o durante le esercitazioni. Il suo obiettivo mette a nudo le testimonianze delle loro cicatrici, disabilit\u00e0 e deturpazione. Allo stesso tempo, le immagini rivelano la grinta pura e il coraggio delle vittime che, nonostante il sacrificio personale, vivono ogni giorno con vigore e dignit\u00e0.\nLe immagini provengono da interviste ossessionanti che forniscono una narrazione per ogni viaggio personale per il recupero.\n\"Untitled\" \u00e8 un libro con una serie di fotografie di astratti in bianco e nero con la prefazione sull'astrazione dell'architetto John Pawson. Le fotografie sono state scattate durante le prime settimane del 2015, durante una visita nell'isola di Mustique.\n\"Canadians\" presenta ritratti di personaggi e celebrit\u00e0 canadesi per celebrare il 150\u00ba anniversario della fondazione del Canada.\nAlcune delle celebrit\u00e0 sono: Joni Mitchell, Christopher Plummer, The Weeknd, Shawn Mendes, Justin Trudeau, Margaret Atwood e Linda Evangelista.\nNel 2013 Bryan Adams \u00e8 stato contattato da Trudie Styler per realizzare ritratti di venditori ambulanti senzatetto per la rivista \"The Big Issue\". Quella storia ha ispirato uno sguardo fotografico pi\u00f9 approfondito a queste persone che vivono per le strade di Londra e vendono la rivista. I ritratti, diretti da Adams, descrivono il personaggio al di l\u00e0 delle circostanze sociali ed economiche.\nTutti i proventi vanno alla \"Big Issue Foundation\".\nImpegni umanitari.\nLa maggior parte delle attivit\u00e0 filantropiche di Adams derivano dalla \"Bryan Adams Foundation\", tesa a fare progredire l'istruzione e l'opportunit\u00e0 di apprendimento ai bambini e ai giovani in tutto il mondo. La convinzione \u00e8 che l'educazione sia il miglior regalo che un bambino possa ricevere. L'area della Fondazione di sostegno \u00e8 ampia e di vasta portata, e consente anche aiuti per i progetti a sostegno degli anziani, vittime di guerre e calamit\u00e0 naturali, e di coloro che soffrono di malattie mentali o fisiche. La fondazione \u00e8 finanziata completamente dall'attivit\u00e0 fotografica dell'artista canadese.\nDagli anni 80, Adams ha partecipato a concerti e altre attivit\u00e0 per aiutare a raccogliere fondi e sensibilizzare per una variet\u00e0 di cause. La sua prima apparizione di beneficenza di alto profilo \u00e8 avvenuta nel 1985, quando ha aperto la trasmissione statunitense di Live Aid da Filadelfia. Nel giugno dell'anno successivo, Adams partecip\u00f2 al tour di due settimane Amnesty International Conspiracy of Hope Tour insieme a Sting, U2 e Peter Gabriel. Nel 1986, Adams si \u00e8 esibito al The Prince's Trust All-Star Rock Concert alla Wembley Arena per celebrare i primi 10 anni dell'ente di beneficenza e di nuovo nel giugno 1987 al 5\u00b0 gal\u00e0 annuale The Prince's Trust Rock Gala insieme a Elton John, George Harrison, Ringo Starr e altri. L'anno successivo, l'11 giugno 1988, Adams si esib\u00ec al concerto per la festa di compleanno di Nelson Mandela allo stadio di Wembley.\nAdams ha contribuito a commemorare la caduta del Muro di Berlino quando, nel 1990, si \u00e8 unito a molti altri ospiti (incluso il suo compagno di composizioni Michael Kamen) per Roger Waters The Wall - Live in Berlin di The Wall a Berlino, Germania.\nil 10 novembre 2002, ha partecipato, al concerto benefico, come ospite alla Royal Opera House di Londra, per la Dian Fossey Gorilla Fund International organizzazione creata in omaggio a Dian Fossey. Ha suonato \"I'll Do My Crying In The Rain\", \"Run to You\" e \"Crazy Little Thing Called Love\" con Brian May.\nIl 29 gennaio 2005 Adams ha partecipato al CTF, concerto di beneficenza a Toronto per le vittime del terremoto del 2004 nell'Oceano Indiano. Venti anni dopo avere partecipato al Live Aid negli Stati Uniti, Adams ha suonato nel luglio del 2005 al Canada's Live 8 a Barrie, Ontario. Il 25 maggio 2005 Bryan \u00e8 in prima linea nel contribuire a raccogliere fondi per l'ospedale Mardsen di Londra.\nPer la causa asiatica Bryan ha anche messo all'asta una Fender Stratocaster, firmata da chitarristi di spicco come Jimmy Page, Eric Clapton, Jeff Beck, Mark Knopfler, David Gilmour, Keith Richards e Brian May. La chitarra ha raccolto un totale di 1,6 milioni di dollari stabilendo un record, come la pi\u00f9 costosa sei corde del mondo. Il denaro \u00e8 andato al Qatar \"Reach Out to Asia\", campagna per aiutare i diseredati di tutto il continente. I fondi raccolti sono serviti anche per la ricostruzione di una scuola in Thailandia e l'installazione di un centro sportivo nuovo in Sri Lanka, dopo la devastazione dello tsunami nell'Oceano Indiano.\nIl 29 gennaio 2006 Adams \u00e8 diventato il primo artista occidentale a esibirsi in (Pakistan) a Karachi, dopo gli attacchi dell'11 settembre, in concomitanza con un concerto di beneficenza con Shehzad Roy, per raccogliere fondi per bambini in difficolt\u00e0. Alcuni dei proventi di quel concerto \u00e8 andato anche alle vittime del terremoto del 2005 in Pakistan.\nIl 18 ottobre 2007 Adams \u00e8 stato invitato a esibirsi a Tel Aviv e a Gerico nell'ambito del \"OneVoice Moviments Concerts\", sperando di contribuire alla soluzione del conflitto israelo-palestinese. L'evento live, organizzato per i sostenitori di uno Stato-soluzione a due per il conflitto con Israele, \u00e8 stato annullato a causa di problemi di sicurezza. Il 28 febbraio 2008 \u00e8 apparso in One Night Live, evento tenutosi all'Air Canada Centre di Toronto, a cui hanno partecipato Josh Groban, Sarah McLachlan, Jann Arden e RyanDan in aiuto del Sunnybrook Hospital.\nPer sostenere la pace in Georgia, Adams ha tenuto un concerto speciale a Tbilisi, il 19 settembre 2008.\nIl 14 novembre 2009 ha suonato alla Royal Albert Hall in aiuto della Born Free Foundation. La cifra raccolta \u00e8 stata di 170.000 \u00a3, in favore dei bambini vittime di abusi a Londra.\nIl 13 gennaio 2010 ha ottenuto l\"'Allan Waters Humanitarian Award\" per avere preso parte a numerosi concerti e campagne di beneficenza nel corso della sua carriera.\nIl 13 gennaio 2011 partecipa al Concert for Killing Cancer presso la Hammersmith Apollo di Londra assieme alla storica rock band The Who, Jeff Beck, Debbie Harry e Richard Ashcroft. Il 22 ottobre 2013 partecipa al 38 \u00b0 Honors Gala annuale della fondazione TJ Martell presso New York per la ricerca sul cancro. Si \u00e8 esibito assieme a Sting.\n\"Canadian Music Week\" ha annunciato che Adams ricever\u00e0 quest'anno l\"'Allan Slaight Humanitarian Spirit Award\". A seguito della nomina del premio \"Gary Slaight\" ha dichiarato:\nNel settembre del 2014 Adams \u00e8 stato il primo artista a esibirsi nella cerimonia di apertura agli Invictus Games organizzati dal principe Harry a Londra. Il principe Harry ricambi\u00f2 visitando la mostra di Adams sui soldati feriti \"Wounded: Legacy of war\".\nAdams, insieme a Bruce Springsteen, si sono incontrati sul palco degli Invictus Games.\nI giochi paralimpici per veterani militari, arrivati alla terza edizione, ha visto i due artisti esibirsi per la cerimonia di chiusura all\u2019Air Canada Centre di Toronto, il 30 settembre 2017.\nHanno eseguito alcuni brani del loro repertorio, per chiudere in duetto eseguendo Cuts Like A Knife e Badlands.\nPer il suo tour mondiale Shine a Light Tour nel 2019, Adams ha collaborato con la compagnia di trasporti DHL per un progetto ambientale, per piantare un albero per ogni biglietto venduto nel corso del tour.\nNel novembre 2020, partecipa con altri artisti, alla canzone Stop Crying Your Heart Out, proposta in una cover eseguita per la causa benefica di Children in Need sotto la supervisione di BBC Radio 2.\nAttivismo per i diritti degli animali.\nAdams \u00e8 vegetariano dalla fine degli anni '80 e da allora \u00e8 diventato vegano, e ha accettato di essere testimonial della campagna PETA in favore del vegetarismo, con un video in cui spiega le ragioni etiche di questa scelta alimentare. \u00c8 uno dei personaggi che rappresenta PeTa a livello mondiale.\nA met\u00e0 anni novanta, Bryan aderisce alla campagna promossa da David McTaggart di Greenpeace, per il Santuario delle balene dell'Oceano. In occasione di alcuni suoi concerti sono state distribuite pi\u00f9 di 500.000 cartoline, con l'obiettivo di sensibilizzare i politici a votare s\u00ec per la costruzione del santuario.\nAdams in una intervista concessa nel 2007 per l'organizzazione no-profit a sostegno dei diritti animali \"PETA\" (\"People for the Ethical Treatment of Animals\") ha dichiarato:\nNegli anni Adams si \u00e8 battuto per la causa contro il massacro degli Elefanti Nell'aprile del 2019, mentre si trovava al largo delle coste di Saint Vincent e Grenadine, Adams intervenne fisicamente per proteggere una balena dall'uccisione quando i balenieri locali cercarono di arpionarla all'interno di una zona protetta. Nel maggio 2020, Adams \u00e8 stato criticato per i post sui social media in cui ha incolpato i mercati umidi e chi si \"ciba di pipistrello\" sono la causa della diffusione del COVID-19. Il contraccolpo online \u00e8 stato immediato, con \"Bryan Adams razzista\" di tendenza sui social media. In seguito Adams si \u00e8 scusato per i commenti affermando \u201cVolevo solo approfondire l\u2019orribile crudelt\u00e0 verso gli animali in questi mercati, che sono una delle possibili fonti del virus e promuovere il veganismo\u201d.\nBand di supporto e collaboratori.\nLa band di supporto, nota anche con il nome di \"The Dudes of Leisure\" oppure \"Bryan Adams Band\", \u00e8 il nome informale dato al gruppo di musicisti che accompagnano Bryan Adams sia in studio che durante gli spettacoli dal vivo.\n\"Pretty Woman - The Musical\".\nNel 2009 Adams si avvicin\u00f2 alla Disney per vedere se fossero stati interessati a trasformare il leggendario film \"Pretty Woman\" in un musical per Broadway. Ma fu solo sette anni dopo che la produttrice Paula Wagner si mise in contatto con Adams per vedere se era disponibile per incontrarsi e discutere.\nDopo un rapido incontro con il regista Jerry Mitchell, Adams ha contattato il suo amico compositore Jim Vallance e insieme i due hanno trascorso due anni a scrivere musica e testi e hanno completato i brani nel marzo 2018.\nIl musical ha fatto il suo debutto mondiale all'Oriental Theatre di Chicago, il 13 marzo 2018. \"Pretty Woman: The Musical\" inizier\u00e0 quindi le anteprime a Broadway al Nederlander Theatre il 20 luglio 2018 prima di aprirsi ufficialmente il 16 agosto 2018.\nRiconoscimenti.\nBryan Adams ha vinto 18 Juno Awards tra le 58 nomination, tra cui vince come miglior artista maschile nel 2000 e nel \"Male Vocalist of the Year\" nel 1997 e ogni anno dal 1983 al 1987.\nAdams ha anche avuto 15 nomination ai Grammy Award tra cui una vittoria per il miglior Canzone scritta appositamente per un film o la televisione per \"(Everything I Do) I Do It for You\" ai Grammy Awards nel 1992. Adams ha inoltre ricevuto premi e nomination in American Music Awards, MTV Video Music Awards e Golden Globe."}
{"id": "208515", "revid": "36426", "url": "https://it.wikipedia.org/wiki?curid=208515", "title": "Degas", "text": ""}
{"id": "208516", "revid": "3535", "url": "https://it.wikipedia.org/wiki?curid=208516", "title": "Free climbing", "text": ""}
{"id": "208532", "revid": "1318658", "url": "https://it.wikipedia.org/wiki?curid=208532", "title": "Coppa delle nazioni africane", "text": "La Coppa delle nazioni africane, nota con l'acronimo CAN (, o \"AFCON\") e detta comunemente Coppa d'Africa, \u00e8 la pi\u00f9 importante competizione calcistica che confronta le nazionali africane iscritte alla CAF.\nLa prima edizione fu organizzata in Sudan nel 1957. Da allora si \u00e8 sempre disputata ogni due anni, tranne nel 1968, quando fu ospitata dall'Etiopia tre anni dopo l'edizione precedente del 1965.\nCon gli anni il novero delle squadre iscritte alla CAF si \u00e8 notevolmente ingrandito, al punto da costringere all'introduzione di un torneo di qualificazione tramite il quale sono selezionate (dal 2019) le nazionali che, aggiungendosi alla squadra del paese ospitante (qualificata d'ufficio, talora anche pi\u00f9 di una), formano le 24 partecipanti alla manifestazione.\nLa Coppa delle nazioni africane, nelle trentatr\u00e9 edizioni disputate finora, \u00e8 stata vinta da quindici nazionali. L' \u00e8 la nazionale pi\u00f9 titolata (7 successi), seguita da (5), (4), (3), (2), (2 successi ottenuti come Congo-Kinshasa e Zaire), (2), (1), (1), (1), (1), (1), (1), (1) e (1). L'Egitto \u00e8 anche la nazionale con il maggior numero di partecipazioni alla fase finale del torneo (25).\nStoria.\n1956-1962: primi passi della Coppa delle nazioni africane.\nLe origini della Coppa delle nazioni africane risalgono al giugno 1956, quando durante il terzo congresso della FIFA a Lisbona fu avanzata la proposta di costituire la Conf\u00e9d\u00e9ration Africaine de Football o CAF. Gli immediati progetti per un torneo continentale tra le nazioni trovarono applicazione nel febbraio 1957, quando fu organizzata la prima edizione della Coppa d'Africa in Sudan, nella capitale Khartoum. Non vi furono qualificazioni e le squadre ammesse erano le quattro nazioni fondatrici della CAF (Sudan, Egitto, Etiopia e Sudafrica). Il rifiuto del Sudafrica di mandare una squadra multirazziale per la competizione condusse alla sua squalifica e all'ammissione diretta dell'Etiopia alla finale.\nCome risultato si giocarono solo due gare, con l' che fu incoronato primo campione continentale dopo aver battuto i padroni di casa del in semifinale e l' in finale. Due anni dopo l'Egitto ospit\u00f2 la seconda Coppa d'Africa al Cairo, con la partecipazione delle stesse tre squadre del 1957. Gli egiziani, padroni di casa nonch\u00e9 detentori del titolo, si ripeterono, stavolta battendo in finale il Sudan.\nL'interesse per la manifestazione crebbe e nell'edizione del 1962, ad Addis Abeba (Etiopia), si presentarono nove squadre, tanto che ci fu bisogno di un girone di qualificazione. I padroni di casa ed i detentori del titolo erano di diritto ammesse alla seconda fase, mentre le altre due semifinaliste che si qualificarono nel girone furono l' e la . L'Egitto arriv\u00f2 in finale per la terza volta, ma stavolta a prevalere, dopo i tempi supplementari, fu l'Etiopia.\n1962-1970: dominio del Ghana.\nNel 1963 il fece la propria prima apparizione come organizzatore del torneo e vinse il titolo battendo in finale il Sudan. Due anni dopo i ghanesi si ripeterono in Tunisia, con una squadra che batt\u00e9 in finale l'Egitto, ma che presentava appena due giocatori tra quelli che avevano vinto il titolo due anni prima.\nL'edizione del 1968 vide per la prima volta un sistema rimasto in uso fino al 1992: ventidue squadre si sfidavano in turni preliminari; quelle qualificate al turno successivo avrebbero formato due gruppi da quattro, e le prime due di ogni girone si sarebbero qualificate alle semifinali. Si stabil\u00ec anche che il torneo si sarebbe giocato ogni due anni.\nIl vinse in quell'anno il titolo continentale per la prima volta, battendo in finale il Ghana. Laurent Pokou, attaccante della , vinse il titolo di capocannoniere nelle edizioni del 1968 e del 1970, rispettivamente con 6 e 8 reti: il suo totale di 14 gol \u00e8 stato il record di reti per un singolo giocatore fino al 2008, quando \u00e8 stato superato con 15 reti da Samuel Eto'o. Nell'edizione del 1970 ci fu, per la prima volta, anche la diretta televisiva del torneo: il Sudan, padrone di casa, si impose cos\u00ec davanti alle telecamere sul Ghana, giunto alla sua quarta finale consecutiva.\n1970-1980: decennio di campioni.\nSei diverse nazionali vinsero la Coppa d'Africa tra il 1970 ed il 1980: il Sudan, il , lo , il , il Ghana, la Nigeria. Per lo Zaire nel 1974 fu il secondo titolo, dopo quello vinto con il nome di Repubblica Democratica del Congo nel 1968. In finale gli zairesi batterono lo , nella ripetizione dopo il 2-2 della prima finale. Non esistendo i tiri di rigore, la finale fu rigiocata (analogamente a quanto accadde nella finale di Euro 1968 tra ed ). Due giorni dopo, proprio come gli italiani, lo Zaire si impose per 2-0. Tre mesi dopo lo Zaire divenne la prima squadra dell'Africa subsahariana a qualificarsi alla Coppa del mondo. Nel 1976 il titolo continentale fu vinto dal Marocco, mentre il Ghana ottenne il terzo successo nel 1978. Nel 1980 fu la volta della Nigeria, che in finale pieg\u00f2 l'.\n1980-1990: dominio camerunense e nigeriano.\nIl Ghana vinse il proprio quarto titolo nell'edizione del 1982, battendo in finale la : per la prima volta la finale fin\u00ec ai tiri di rigore dopo l'1-1 dei tempi supplementari. Due anni dopo fu il ad aggiudicarsi, per la prima volta, il titolo battendo la Nigeria; due anni dopo i camerunesi tornarono in finale contro l'Egitto, che mancava in finale dal 1962: stavolta i rigori premiarono gli egiziani. Il Camerun raggiunse comunque due anni dopo la sua terza finale consecutiva e vinse il trofeo battendo ancora la Nigeria. Nel 1990 la Nigeria raggiunse per la terza volta la finale e perse ancora, stavolta contro l'Algeria.\n1990-2000: l'arrivo del Sudafrica.\nL'edizione del 1992 vide la presenza di dodici squadre, che furono divise in quattro gruppi da tre, con le prime due classificate di ogni gruppo a qualificarsi ai quarti di finale. Il Ghana arriv\u00f2 in finale, dove ad attenderlo trov\u00f2 la Costa d'Avorio dei record (nessuna rete subita nelle sei gare del torneo). Si and\u00f2 ai rigori, dove ne furono tirati undici, prima che Anthony Baffoe si facesse parare il tentativo dal dischetto, decretando la prima vittoria degli ivoriani.\nDue anni dopo la Nigeria vinse il suo primo titolo battendo lo Zambia, che un anno prima era stato colpito da un grave lutto: il 28 aprile 1993 un incidente aereo aveva ucciso l'intera squadra, diretta a Dakar, in Senegal, per una gara di qualificazione alla Coppa del mondo di .\nNell'edizione del 1996 il fece la prima apparizione nel torneo. In quell'anno fu fissato anche il nuovo numero di squadre partecipanti a sedici, sebbene quell'anno fossero solo quindici, perch\u00e9 la Nigeria, all'ultimo momento, rinunci\u00f2 per motivi politici. Il Sudafrica vinse per la prima volta il titolo battendo in finale la Tunisia e il suo capitano, Neil Tovey, divenne il primo bianco ad alzare la coppa.\nNell'edizione del 1998 i sudafricani non riuscirono a bissare il successo, perdendo la finale contro l'Egitto, alla sua quarta affermazione.\n2000-2010: il bis camerunense e la tripletta egiziana.\nL'edizione del 2000 fu ospitata da Ghana e Nigeria, che sostituirono l'originariamente designato Zimbabwe. Ancora una volta la vittoria finale fu decisa ai rigori dopo il 2-2 dei tempi supplementari: il Camerun sconfisse la Nigeria e si aggiudic\u00f2 il suo terzo titolo. Nell'edizione del 2002 i \"leoni indomabili\" si aggiudicarono il quarto titolo, battendo, ancora una volta ai rigori, il . Entrambe le formazioni avrebbero poi partecipato al successivo mondiale nippo-coreano.\nNel 2004 la Tunisia, paese ospitante, si aggiudic\u00f2 per la prima volta la Coppa d'Africa battendo in finale per 2-1 il Marocco. Anche nell'edizione del 2006 il trofeo fu vinto dai padroni di casa, l'Egitto, che si impose 4-2 ai rigori contro la Costa d'Avorio. Nell'edizione del 2008 l'Egitto giunse nuovamente in finale e sconfisse per 1-0 sul Camerun, per poi vincere in seguito anche l'edizione del 2010, battendo in finale per 1-0 il Ghana. Con quest'ultimo trionfo, la nazionale egiziana ha stabilito diversi record: 7 titoli continentali vinti (di cui 3 consecutivi), 20 partite di fila nella storia della manifestazione senza subire sconfitte e 4 successi personali per il capitano Ahmed Hassan.\nDal 2010 ad oggi: cambi continui di sede.\nNel maggio 2010 la CAF prese la decisione di spostare la competizione dagli anni pari a quelli dispari a partire dal 2013: tra le motivazioni, oltre ad un possibile scarso rendimento delle nazioni africane al mondiale, a causa dell'impegno continentale precedente (di solito la Coppa si tiene a gennaio), anche quella di dare una maggiore visibilit\u00e0 all'evento, che fino a prima ricadeva ogni quattro anni poco prima dei mondiali di calcio.\nIl 29 gennaio 2011 il Marocco vinse la candidatura per ospitare l'edizione del 2015 e la Libia quella per l'edizione del 2013, ma a settembre quest'ultima, a causa della prima guerra civile si accord\u00f2 con il Sudafrica per scambiarsi le rispettive assegnazioni, cosicch\u00e9 il Sudafrica avrebbe ospitato l'edizione del 2013 e la Libia quella del 2017.\nL'edizione del 2012, co-ospitata da Gabon e Guinea Equatoriale, fu vinta per la prima volta nella storia dallo (che batt\u00e9 ai tiri di rigore la Costa d'Avorio) ed \u00e8 stata l'ultima disputata in un anno pari. Dall'edizione del 2013, giocata in Sudafrica e vinta dalla Nigeria (sconfiggendo in finale il Burkina Faso), si \u00e8 incominciato a organizzare tale competizione negli anni dispari.\nL'edizione del 2015, inizialmente prevista in Marocco, si disput\u00f2 invece in Guinea Equatoriale per via della rinuncia da parte della nazione nordafricana ad ospitare il torneo a causa della difficile situazione sanitaria nel continente scatenata da una forte epidemia di Ebola. Ad aggiudicarsi il torneo \u00e8 stata la Costa d'Avorio, che ha avuto la meglio sul Ghana ai tiri di rigore.\nIl 20 settembre 2014 la CAF ha annunciato che le edizioni del 2019, del 2021 e del 2023 sarebbero state organizzate rispettivamente da Camerun, Costa d'Avorio e Guinea. L'8 aprile 2015 la stessa confederazione ha assegnato l'edizione del 2017 al Gabon, in sostituzione della Libia, attanagliata stavolta da una seconda guerra civile. Destino analogo ha avuto anche la competizione seguente, la prima a 24 squadre, inizialmente assegnata al Camerun, ma poi revocata a causa di ritardi nella costruzione delle infrastrutture e per motivi di sicurezza e assegnata successivamente all'Egitto. L'edizione ha visto il ritorno al successo, dopo ventinove anni, dell', vittoriosa in finale sul ; quest'ultimo si \u00e8 invece aggiudicato ai tiri di rigore contro l' l'edizione successiva del 2021 in Camerun, disputata nel 2022 a causa della pandemia di COVID-19, conseguendo in tal modo il suo primo trionfo nella competizione.\nStatistiche.\nClassifica dei marcatori di tutti i tempi.\nIn grassetto i giocatori ancora in attivit\u00e0 con la maglia della propria nazionale. Dati aggiornati al termine dell'edizione 2021."}
{"id": "208533", "revid": "123395756", "url": "https://it.wikipedia.org/wiki?curid=208533", "title": "Lancia Trikappa", "text": "La Lancia Trikappa \u00e8 un'automobile prodotta dal 1922 al 1925 dalla casa automobilistica Lancia.\nIl contesto.\nNel 1922 Vincenzo Lancia, in attesa di ultimare i collaudi della rivoluzionaria Lambda, decideva di immettere sul mercato (sempre comunque a fianco della Kappa ma in sostituzione della Dikappa) la sua prima vettura con disposizione dei cilindri a V: era la Trikappa, che disponeva di un 8 cilindri a V stretto a valvole in testa che, malgrado una leggera diminuzione della cilindrata a 4594\u00a0cm\u00b3, portava la potenza a sfiorare i 100 HP e consentiva alla possente vettura di raggiungere i 130 Km all'ora e di superarli facilmente con la capote aperta ed il parabrezza abbassato.\nLa Trikappa, dopo una sorta di miniserie di 50 esemplari, verr\u00e0 prodotta in due serie successive sino al 1925, per un numero complessivo di unit\u00e0 di 847 (dopo le prime 50, si avranno 450 prima serie -1922/23- e 347 seconda serie -1923/25): da notare che inizialmente la vettura denunciava qualche problema di frenatura e l'andamento delle vendite non era dei migliori (si parl\u00f2 di un certo numero di esemplari prodotti ed invenduti) ma nel 1923, quando la vettura veniva dotata di freni a tamburo anche sulle ruote anteriori, se ne aveva il definitivo rilancio commerciale. Una curiosit\u00e0: 358 vetture della prima serie vennero successivamente equipaggiate con i freni anteriori."}
{"id": "208541", "revid": "3358", "url": "https://it.wikipedia.org/wiki?curid=208541", "title": "Potere", "text": "Per potere, in termini giuridici, si intende la capacit\u00e0, la facolt\u00e0 ovvero l'autorit\u00e0 di agire, esercitata per fini personali o collettivi; pi\u00f9 in generale il termine viene usato per indicare la capacit\u00e0 vera o presunta di influenzare i comportamenti di gruppi umani.\nDefinizioni.\nIn diritto, a differenza delle altre scienze sociali, il termine \"potere\" ha un significato preciso ma, al contempo, ristretto, designando la possibilit\u00e0 spettante ad un soggetto di produrre determinati \"effetti giuridici\", ossia di costituire, modificare o estinguere un rapporto giuridico.\nAl di fuori dell'ambito giuridico gli studiosi sono divisi su come considerare il potere. Esso \u00e8 un bene materiale (\"visione sostanziale\") o una relazione tra individui? La seconda teoria \u00e8 oggi la pi\u00f9 accettata.\nCi\u00f2 porta a definire il potere come la capacit\u00e0 di ottenere obbedienza. Secondo la classica definizione sociologica di Max Weber (il potere come forza): \u00abIl potere \u00e8 la possibilit\u00e0 che un individuo, agendo nell'ambito di una relazione sociale, faccia valere la propria volont\u00e0 anche di fronte a un'opposizione\u00bb. In politica il potere pubblico \u00e8 definito da Raymond Aron: \u00abLa consegna ad uno o ad alcuni della capacit\u00e0 (riconosciuta legittima) di stabilire regole per tutti, di imporre a tutti il rispetto di queste regole o in conclusione di prendere decisioni obbligatorie, in fatto o in diritto, per tutti\u00bb.\nDal punto di vista tecnico-organizzativo, \u00e8 possibile definire il potere come l'autorit\u00e0 e autonomia decisionale, esercitata in aderenza a norme e regolamenti, da un organo direttivo, nell'ambito delle proprie competenze e responsabilit\u00e0 lavorative-gestionali.\nIl potere \u00e8 stato visto in modo pi\u00f9 generale, quasi identificandolo con la vita stessa. Emerson, nel suo celebre saggio sul \"Potere\" (in \"Condotta di vita\") disse che \"La vita \u00e8 una ricerca del potere; e questo \u00e8 un elemento di cui il mondo \u00e8 talmente saturo \u2013 non c'\u00e8 crepa o fenditura in cui non si trovi \u2013 che nessuna onesta ricerca \u00e8 senza ricompense.\" Questa era una visione anche extrapolitica del potere, che influenz\u00f2 fortemente la teoria nietzschiana della volont\u00e0 di potenza.\nForza e consenso.\nUn'ulteriore distinzione del potere viene fatta tra il potere inteso come forza o potenza ed il potere inteso come consenso. La forza \u00e8 la capacit\u00e0 di far valere, anche di fronte a un'opposizione, la propria volont\u00e0; il consenso \u00e8 l'abilit\u00e0 di trovare obbedienza da parte di determinati individui in cui vi \u00e8 un minimo di volont\u00e0 di ubbidire, cio\u00e8 un interesse all'obbedienza. La seconda definizione \u00e8 pi\u00f9 vicina al punto di vista dell'antropologia di potere come autorit\u00e0.\nQuesta distinzione era gi\u00e0 stata anticipata da Machiavelli quando parlava di leoni e volpi; i primi userebbero la sola forza per ottenere il potere (e alla lunga sono sconfitti), i secondi il consenso (la persuasione).\nWeber (vedi nel seguito) usa le due parole tedesche \"Macht\" ed \"Herrschaft\" per forza e consenso. Heinrich Popitz vede il primo tipo di potere come imposto dall'alto con la forza e la paura, il secondo che si forma dal basso a causa del rispetto, del riconoscimento di una superiorit\u00e0.\nLegittimit\u00e0 del potere.\nGi\u00e0 Sant'Agostino nel \"De Civitate Dei\" pose il problema della legittimit\u00e0. Nel dialogo tra Alessandro e il pirata, si fa notare che non vi \u00e8 differenza tra il potere di un re - che governa su una nazione - e il potere di un capitano pirata che governa sul suo piccolo bastimento. Si tratta di una semplice differenza di grado, ed allora \u00abche cosa sono i regni se non bande di ladroni?\u00bb. Poich\u00e9 il potere implica il monopolio della forza, da dove viene la legittimazione al monopolio di essa?\nHobbes pose la legittimazione dello stato in una forma di contratto tra gli uomini per evitare una condizione di guerra perenne. Per Ortega y Gasset, poi, non c\u2019\u00e8 potere che non si eserciti in nome di una legittimit\u00e0 (\"en nombre de una legitimidad\") o che non si definisca nelle proprie procedure di legittimazione. Certamente ci potr\u00e0 essere sempre un potere che \u00abusa la violenza per stabilire il suo diritto\u00bb, ma mai un potere che faccia di quella stessa violenza \u00abil suo diritto\u00bb.\nMax Weber teorizz\u00f2 tre diversi tipi di legittimit\u00e0. \nPotere e politica.\nIn tutti i periodi storici, la vita sociale degli individui si \u00e8 basata principalmente su relazioni di potere, fondate sul rapporto comando-obbedienza. La formazione degli stati moderni e quindi l'affermazione del principio di democrazia, ha fatto credere che le relazioni comando-obbedienza e le violenze coercitive, tipiche degli stati autoritari, starebbero scomparendo. In realt\u00e0, come fa notare Heinrich Popitz, la violenza pu\u00f2 essere delimitata ma non pu\u00f2 scomparire, perch\u00e9 anche gli Stati democratici devono far uso della forza coercitiva per mantenere l'ordine sociale e difendere i diritti e le libert\u00e0 conquistate. Alla luce di questo, possiamo affermare che l'esercizio del potere ha un ruolo fondamentale nei rapporti tra le persone e tra queste e lo stato.\nHobbes e l'origine dello Stato moderno.\nThomas Hobbes, nel suo \"Leviatano\", espone l'origine del potere politico come volontaria cessione di libert\u00e0 e potere incondizionato da parte dei singoli mediante un patto reciproco in vista dell'autoconservazione. In assenza di stato infatti l'uomo gode del diritto su tutto e su tutti (\"in omnia\") e non vigendo alcuna delimitazione della sfera di arbitrio si trova in una condizione di guerra perenne. Nella mutua rinuncia totale degli uomini all'autogoverno risiede la legittimazione del potere dello Stato cui viene trasferita l'assoluta sovranit\u00e0. \nDalle sue teorie hanno origine sia lo stato totalitario che il moderno stato-nazione.\nLa teoria di Weber.\nIl sociologo tedesco Max Weber, nel suo libro \"Economia e societ\u00e0\", definisce il potere come la capacit\u00e0 di un attore sociale di esercitare (talvolta attraverso l'uso della forza) un controllo sul comportamento degli altri attori, anche senza il consenso di questi ultimi, condizionando le loro decisioni. Per potere Weber intende la ricchezza, il prestigio, lo status, la forza numerica e fisica, l'efficienza organizzativa, tutto ci\u00f2 che offre un vantaggio. Il sociologo per\u00f2 sviluppa, al riguardo, una teoria molto articolata e influente.\nWeber comincia distinguendo due concetti: il concetto di \"Macht\" (potenza) e di \"Herrschaft\" (potere legittimo). Con il termine potenza egli intende: \"qualsiasi possibilit\u00e0 di far valere entro una relazione sociale, anche di fronte ad un'opposizione, la propria volont\u00e0, quale che sia la base di questa possibilit\u00e0\"; con il termine potere legittimo intende: \"la possibilit\u00e0 di trovare obbedienza, presso certe persone, ad un comando che abbia un determinato contenuto\". La prima espressione fa riferimento ad una relazione sociale dove il soggetto pi\u00f9 forte riesce a far valere la propria volont\u00e0 in ogni caso; la seconda espressione si riferisce alle relazioni dove il soggetto debole accetta le decisioni altrui perch\u00e9 le riconosce valide e quindi legittime. Weber, basandosi su questo secondo concetto, realizza la tipologia delle tre forme gi\u00e0 viste di legittimazione del potere. Tale tipologia \u00e8 costituita dal \"potere tradizionale\", dal \"potere carismatico\" e dal \"potere razionale-legale\".\nOltre al potere politico, Max Weber individua altre due forme di potere: il \"potere economico\" ed il \"potere ideologico\". Il primo \u00e8 esercitato da chi possiede risorse materiali o finanziarie che permettono di indurre coloro che non le hanno a tenere determinati comportamenti (esempio: imprenditori vs. operai). Il secondo consiste nella capacit\u00e0 di influenza che viene esercitata sulle idee della gente da chi \u00e8 investito di una certa autorit\u00e0.\nWeber considera il potere politico come il potere sovrano, con tutte le altre sfere di potere sono subordinate ad esso. Questo perch\u00e9 lo stato influenza e regolarizza tutte le attivit\u00e0 umane, siano esse sociali, economiche, culturali e cos\u00ec via.\nGenesi del potere politico.\nSecondo Weber la nascita del potere politico avviene con il passaggio da gruppi sociali chiusi a comunit\u00e0 politiche e infine con la nascita dello Stato moderno.\nWeber sottolinea come i gruppi sociali siano caratterizzati da relazioni sociali chiuse perch\u00e9 non permettono l'accesso a nuovi membri. Tale divieto \u00e8 reso operativo da pi\u00f9 persone preposte a questo. Nel corso del loro sviluppo, alcuni di questi aggregati sociali divengono veri e propri gruppi di potere, dotati di apparati ben organizzati. Infine, allargando verso l'esterno le loro azioni, che prima si svolgevano solo all'interno, essi cercano di controllare il territorio e le persone che lo abitano. Organizzano, quindi, la vita di quel determinato territorio mediante l'uso di mezzi coercitivi. Nasce cos\u00ec una vera e propria comunit\u00e0 politica che, nel momento in cui si istituzionalizza, d\u00e0 vita allo stato moderno.\nGli stati moderni per esercitare il potere politico necessitano di un apparato amministrativo. Tale apparato amministrativo \u00e8 dato dall'organizzazione di uomini specializzati in ruoli diversi. Compito principale dei membri che costituiscono l'apparato amministrativo \u00e8 quello di dare esecuzione alle decisioni prese dall'autorit\u00e0 (Stato). Weber usa il termine burocrazia per definire l'organizzazione amministrativa. Egli delinea un tipo ideale di burocrazia. Le principali caratteristiche di questo modello ideale sono le seguenti:\nIn conclusione possiamo dire che secondo Weber l'esercizio del potere politico necessita della legittimazione, di una struttura amministrativa e del \"monopolio legittimo della forza\".\nGli elitisti.\nLe teorie elitiste convergono tutte sul fatto che nella societ\u00e0 vi \u00e8 una minoranza al potere ed una maggioranza che lo subisce. \nTra gli esponenti pi\u00f9 importanti di questa corrente di pensiero ci sono: Niccol\u00f2 Machiavelli, Gaetano Mosca, Vilfredo Pareto, Robert Michels.\nDi particolare interesse sono gli studi fatti da Michels sui partiti politici e sulla loro organizzazione. Analizzando la struttura dei partiti, Michels formul\u00f2 la \"legge ferrea dell'oligarchia\", che evidenzia come i partiti tendano a concentrare il potere in una cerchia ristretta di uomini, producendo un distacco sempre pi\u00f9 ampio tra i dirigenti e gli iscritti. Tale distanza tra classe dirigente e iscritti provoca, secondo Michels, un'organizzazione oligarchica del partito. Tale forma oligarchica fa s\u00ec che i dirigenti perseguano di fatto i propri interessi e solo formalmente gli interessi delle masse. Michels dimostra come l'organizzazione oligarchica dei partiti permetta di concentrare il potere nelle mani di pochi dirigenti, oltre ad impedire che le candidature politiche vengano fatte dal basso. Ci\u00f2 accade in quanto i partiti sono una organizzazione complessa che per essere guidata ha bisogno di competenze specifiche. Coloro che possiedono tali competenze formano quella oligarchia che, strutturandosi in modo burocratico, mette nelle mani dei capi poteri decisivi che li svincolano dalla massa.\nLa teoria struttural-funzionalista.\nAl centro di questa corrente di pensiero si pone Talcott Parsons. Parsons elabor\u00f2 una teoria molto complessa sul sistema sociale. Secondo l'autore, il sistema sociale si compone di diversi sottosistemi funzionali. I sottosistemi funzionali sono quattro: quello economico, quello culturale, quello integrativo e quello politico. La teoria di Parsons cerca di spiegare la funzione che svolgono i diversi sottosistemi nella societ\u00e0. Il sistema sociale teorizzato dal sociologo \u00e8 in continuo sviluppo e rinnovamento, quindi, anche le funzioni dei sottosistemi tendono a cambiare. Il sottosistema politico, pensato da Parsons, utilizza il potere per interagire con gli altri sottosistemi della societ\u00e0. Nell'analisi parsoniana il potere ha la funzione di trasformazione, sviluppo e integrazione della societ\u00e0. La struttura politica (lo Stato) mette in opera le proprie decisioni tramite l'uso del potere. In conclusione, Parsons afferma che il potere politico deve essere utilizzato per mantenere l'ordine sociale e per fare in modo che gli altri sottosistemi operino al meglio.\nLe teorie \"neoelitiste\".\nI \"neoelitisti\" affermano che sia il potere politico-amministrativo, che il potere sociale in generale, sono legati alla ricchezza economica di una cerchia ristretta di persone.\nFloyd Hunter (1912-1992), un importante esponente di questa linea di pensiero, dopo aver svolto degli studi sulla citt\u00e0 americana di Atlanta, \u00e8 giunto alla conclusione che la principale fonte di potere \u00e8 la ricchezza economica. Egli ha fatto notare come la vita politica di una citt\u00e0 sia determinata dagli interessi degli imprenditori. Secondo Hunter le decisioni importanti per una citt\u00e0 vengono prese da chi detiene la ricchezza economica. Tali decisioni non sono formalizzate all'interno di un palazzo politico ma sono il risultato di riunioni di \"alto livello\" che si svolgono in clubs privati o in abitazioni private.\nUn altro importante neoelitista \u00e8 Charles Wright Mills. Mills ha sottolineato che vi \u00e8 una forte concordanza di interessi tra le organizzazioni economiche, politiche e militari. Secondo Mills, questa convergenza di interessi fa s\u00ec che il potere politico sia solo formalmente ed apparentemente democratico, mentre in realt\u00e0 esso \u00e8 rigidamente oligarchico. La tesi di Mills pu\u00f2 essere sintetizzata nel seguente modo: vi \u00e8 una sola classe dirigente, composta da imprenditori, politici e militari; tale classe dirigente prende liberamente le proprie decisioni senza essere sottoposta ad un effettivo controllo popolare. Il dominio di questo tipo di \u00e9lite sulla societ\u00e0, secondo la teoria di C.W. Mills, \u00e8 pressoch\u00e9 totale.\nFoucault e la microfisica del potere.\nMichel Foucault elabora una \"microfisica del potere\", nella quale il potere \"non \u00e8 qualcosa che si divide tra coloro che lo possiedono o coloro che lo detengono esclusivamente e coloro che non lo hanno o lo subiscono. Il potere deve essere analizzato come qualcosa che circola, o meglio come qualcosa che funziona solo a catena. Non \u00e8 mai localizzato qui o l\u00ec, non \u00e8 mai nelle mani di alcuni, non \u00e8 mai appropriato come una ricchezza o un bene. Il potere funziona, si esercita attraverso un'organizzazione reticolare\". Il concetto di potere espresso da Foucault \u00e8 una sorta di campo relazionale mai gestito da qualcuno (il capitalista, il prete...). \u00c8 prima di tutto un discorso (una proliferazione di discorsi) portato verso una direzione in seguito a stratificazioni di un senso piuttosto che un altro. Qualcosa che condiziona ma che lascia margini di gioco, di distorsione, di sviluppo."}
{"id": "208544", "revid": "212348", "url": "https://it.wikipedia.org/wiki?curid=208544", "title": "Don Bosco (disambigua)", "text": ""}
{"id": "208546", "revid": "1534511", "url": "https://it.wikipedia.org/wiki?curid=208546", "title": "Grandezze radiometriche", "text": ""}
{"id": "208550", "revid": "149726", "url": "https://it.wikipedia.org/wiki?curid=208550", "title": "Scimmia", "text": ""}
{"id": "208554", "revid": "2912", "url": "https://it.wikipedia.org/wiki?curid=208554", "title": "Porta (Corsica settentrionale)", "text": ""}
{"id": "208555", "revid": "463686", "url": "https://it.wikipedia.org/wiki?curid=208555", "title": "Snotra", "text": "Snotra (\"saggia\") \u00e8 una divinit\u00e0 della mitologia norrena. Di lei non si sa quasi nulla. Snorri Sturluson riferisce che \u00e8 molto saggia e nobile d'aspetto, e che dal suo nome deriva l'aggettivo \"snotr\", assennato. In realt\u00e0 \u00e8 pi\u00f9 probabile il contrario, che sia il suo nome a derivare dall'aggettivo stesso. Snotra \u00e8 nominata anche nelle \"\u00feulur\"."}
{"id": "208556", "revid": "125176043", "url": "https://it.wikipedia.org/wiki?curid=208556", "title": "Gungnir", "text": "Gungnir (altre dizioni sono Gungni, Gungner e Gungrir, il termine in norreno significa letteralmente \"oscillante\") \u00e8, nella mitologia norrena, la lancia di Odino.\nGungnir ha il potere di colpire sempre e infallibilmente il suo bersaglio. Odino la utilizza solo nella guerra degli \u00c6sir e Vanir, e la user\u00e0 (si dice) anche nell'ultima guerra, quando giunger\u00e0 il Ragnar\u01ebk.\nOrigini.\nNello Sk\u00e1ldskaparm\u00e1l viene detto che la lancia venne forgiata dai nani Figli di Ivaldi, sotto la guida del fabbro Dvalin. \u00c8 talmente ben forgiata e bilanciata che \u00e8 capace di raggiungere qualsiasi bersaglio, non importa la capacit\u00e0 dell'avversario, la sua forza o la sua armatura. Le origini della lancia sono narrate nell'Edda poetica: Loki, cercando di rimediare il danno fatto a Sif, si reca dai nani e qui scopre la lancia Gungnir e Mj\u00f6llnir, il famoso martello di Thor. Dopo aver lusingato i nani, riesce a ottenere entrambi pi\u00f9 la chioma dorata per Sif, moglie di Thor, e la nave Sk\u00ed\u00f0bla\u00f0nir per Freyr.\nSar\u00e0 proprio la lancia a dare inizio alla guerra tra gli Asi e i Vani, quando Odino la getta contro alcuni Dei Vani intenti in un'assemblea.\nAl capitolo 51 di dell'Edda in prosa (Gylfaginning) Odino passa in rassegna gli Einherjar, spiriti dei guerrieri valorosi, prima di guidarli al Ragnar\u01ebk, indossando un elmo d'oro, una elaborata cotta di maglia e portando stretta nella mano Gungnir. Con questa attaccher\u00e0 il Lupo Fenrir.\nNella sua opera \"Der Ring des Nibelungen\" (l'anello del Nibelungo) Wagner cambia leggermente il valore della lancia; questa infatti \u00e8 fatta con il legno dell'albero Yggdrasil e in essa Odino ha infuso tutto il suo potere. La user\u00e0 per spezzare la spada di Siegmund, sancendo cos\u00ec la sconfitta in duello e la sua morte (atto secondo de La Valchiria).\nOdino condanna Brunilde a un sonno eterno che cesser\u00e0 solo quando sar\u00e0 salvata e baciata (atto terzo). Per far s\u00ec che sia raggiunta solo da un uomo di valore circonda la roccia su cui dorme la valchiria con un cerchio di fuoco, giurando inoltre che soltanto chi non teme la sua lancia potr\u00e0 passare. Questo avverr\u00e0 quando Sigfrido, affrontando Odino, gli spezza la lancia. Il padre degli dei ne raccoglie con calma le parti ed esce di scena per l'ultima volta."}
{"id": "208557", "revid": "287204", "url": "https://it.wikipedia.org/wiki?curid=208557", "title": "Mag Mell", "text": "Il Mag Mell (\"la pianura della gioia\") \u00e8, nella mitologia irlandese, un mitico reame accessibile tramite la morte o la gloria. \u00c8 chiamato in molti altri modi: la Terra della Giovinezza (T\u00edr na n\u00d3g), la Terra dei Viventi, la Terra Multicolore, la Terra Promessa.\nDescrizione.\nIl Mag Mell \u00e8 un paradiso di felicit\u00e0, visto come un'isola nel lontano Ovest o, alternativamente, come un regno sul fondo dell'oceano. Come isola \u00e8 stato visitato da diversi eroi e monaci irlandesi. Nel Mag Mell malattia e morte non esistono, \u00e8 un luogo di giovinezza e bellezza eterna, dove musica, forza, vita e tutti i piaceri esistono contemporaneamente. La felicit\u00e0 non cessa mai e nessuno desidera cibo o acqua.\nLe leggende affermano che il suo sovrano \u00e8 Tethra, il re dei Fomori, o, pi\u00f9 frequentemente, Manannan mac Lir.\nIl Mag Mell \u00e8 noto soprattutto per il mito di Ois\u00edn e Niamh.\nOis\u00edn aveva bisogno di una guida per raggiungere il Mag Mell, che fu Niamh. Insieme raggiunsero questo regno incantato, dove trascorsero un certo tempo, finch\u00e9 la nostalgia non spinse Ois\u00edn a tornare alla madrepatria. Fu per\u00f2 sconvolto nell'apprendere che, mentre con Niamh aveva trascorso un solo anno nel Mag Mell, in Irlanda ne erano trascorsi ben cento. Ois\u00edn raggiunse l'Irlanda in groppa al magico cavallo di Niamh, ma lei lo avvert\u00ec di non toccare il suolo, altrimenti il peso degli anni gli sarebbe piombato addosso in un solo istante. Ma Ois\u00edn non sent\u00ec il consiglio e, in un solo momento, si mut\u00f2 in un vecchio. Riusc\u00ec comunque a raccontare a San Patrizio la sua storia, e a venir benedetto prima della morte. Questo racconto ha diversi altri paralleli nel mondo, a cominciare dalla storia giapponese di Urashima Tar\u014d.\nNella cultura.\nIl fascino del Mag Mell sopravvisse all'era pagana anche dopo l'avvento del cristianesimo. In racconti posteriori per\u00f2 non si tratta pi\u00f9 tanto di una realt\u00e0 oltremondana, quanto di una sorta di paradiso terrestre che i viaggiatori avventurosi possono raggiungono navigando verso ovest, spesso trascinati da provvidenziali tempeste. Solitamente questi viaggiatori esplorano diverse altre isole fantastiche prima di raggiungere il Mag Mell e poi far ritorno. Sono da ricordare, tra loro: San Brendano, Br\u00e2n il Benedetto e Mael D\u00fain.\nQueste storie sono sicuramente state ispirata dalla nota abilit\u00e0 marinara dei monaci irlandesi, che raggiunsero e colonizzarono diverse isole, anche molto lontane. Di San Brendano si ipotizza persino che abbia raggiunto il continente americano diversi secoli prima di Cristoforo Colombo."}
{"id": "208558", "revid": "125954193", "url": "https://it.wikipedia.org/wiki?curid=208558", "title": "Camera a gas", "text": "La camera a gas \u00e8 un metodo di esecuzione della pena di morte introdotto negli Stati Uniti negli anni venti del Novecento, ispirato all'introduzione dei gas venefici durante la prima guerra mondiale.\nUna metodologia simile fu sfruttata poi dai nazisti per lo sterminio di massa degli ebrei nei lager durante l'Olocausto. Negli Stati Uniti fu usato per la prima volta l'8 febbraio 1924. \nNegli Stati Uniti.\nIl metodo di esecuzione.\nIl condannato viene messo all'interno di una camera stagna. Uno stetoscopio fissato al torace della persona viene collegato a delle cuffie poste nella stanza adiacente, dalla quale i testimoni possono seguire l'esecuzione. Da una cavit\u00e0 situata in alto vengono gettate pastiglie di cianuro di sodio in un recipiente che contiene acido solforico, posto sotto la sedia: l'acido cianidrico che si sviluppa dalla reazione, che \u00e8 esotermica, evapora saturando l'ambiente. \nLa morte del condannato avviene per asfissia, in quanto il cianuro si lega - in maniera non reversibile - all'emoglobina che deve veicolare l'ossigeno dal sangue alle cellule del corpo. Lo stato di incoscienza tende a giungere rapidamente, ma pu\u00f2 ritardare se il condannato ha un respiro lento oppure lo trattiene; il tempo medio di sopravvivenza stimato \u00e8 di 8-10 minuti causando una morte lenta e dolorosa: ancora oggi si possono trovare all'interno delle stanze segni di graffi e morsi sulle pareti.\nCamere a gas naziste.\nLe camere a gas vennero utilizzate dai nazisti durante l'Olocausto. \nLe camere a gas consistevano in una stanza o un corridoio che potevano trovarsi all'interno di una struttura stabile o mobile, dove durante la seconda guerra mondiale venivano asfissiati i prigionieri per mezzo di gas tossici. Le vittime venivano scelte dalle autorit\u00e0 naziste che selezionavano le persone che secondo l'ideologia nazista non erano meritevoli di vivere, e quindi con handicap fisici o disturbi mentali, omosessuali, zingari ed ebrei. Queste camere, passando abbastanza inosservate, permisero ai tedeschi di agire in segretezza, necessaria per prevenire qualsiasi tipo di resistenza delle vittime o delle loro famiglie, per poter impiegare il minor numero di controlli e per ingannare le vittime fino all'ultimo. Inoltre, avevano anche un risvolto economico, perch\u00e9 le munizioni e le armi per le fucilazioni costavano molto, e psicologico per i soldati tedeschi, perch\u00e9 permetteva loro di prendere le distanze dall'uccisione diretta delle vittime. \nLo sterminio di massa compiuto nelle camere a gas si serviva principalmente di due composti: il monossido di carbonio e il cianuro di idrogeno (detto anche acido cianidrico). Il monossido di carbonio \u00e8 un gas incolore e inodore che si pu\u00f2 trovare nei fumi di scappamento dei motori diesel. il cianuro di idrogeno, invece, impiegava meno tempo a soffocare le vittime, ma diventa gassoso a circa 25 gradi celsius e quindi era necessario usare tecniche di riscaldamento. \nSi pensa che il primo assassinio di massa nelle camere a gas fu nel 1939 presso l'ospedale psichiatrico di Owinsky, dove vennero uccisi malati mentali polacchi e venne usato il monossido di carbonio, mentre l'adozione sistematica di questa pratica da parte del regime nazista ci fu a partire dal 1940 con l'Operazione eutanasia, al termine della quale le vittime furono almeno 71\u00a0088 secondo gli archivi dell'amministrazione dell'operazione a Berlino. Il personaggio principale di queste operazioni di sterminio fu l'ufficiale delle SS Christian Wirth, che si occup\u00f2 anche di camere a gas in alcuni campi di sterminio. Infatti, nel 1941, l'Operazione eutanasia venne estesa anche ai campi di concentramento della Germania, dove le vittime venivano scelte in base a superficiali visite mediche.\nL'impiego delle camere a gas per lo sterminio dei malati mentali dell'Operazione eutanasia cre\u00f2 il clima psicologico, tecnico e amministrativo grazie al quale fu possibile applicare il metodo anche contro il popolo ebraico. Inoltre la Germania, diventando la pi\u00f9 grande potenza militare del mondo e non tenendo pi\u00f9 in conto nemmeno l'opinione pubblica delle altre nazioni, riusc\u00ec a nascondere queste brutalit\u00e0 dalle forze in grado di ostacolarla.\nNel settembre 1942, invece, furono condotti i primi esperimenti sui prigionieri di guerra sovietici nel campo di concentramento di Sachsenhausen utilizzando i gas di scarico prodotti da camion, i cosiddetti \"Gaswagen\", convogliati nei cassoni posteriori dove erano stipati i condannati. Per asfissiare completamente un carico di prigionieri ci impiegavano circa 15-20 minuti. In seguito il furgone veniva guidato fino a un campo nella foresta dove venivano scaricati e interrati i cadaveri in fosse comuni. Solo pi\u00f9 tardi si pass\u00f2 all'uso dei forni crematori. Tuttavia questa modalit\u00e0 non soddisfaceva le autorit\u00e0 naziste, principalmente perch\u00e9 i furgoni continuavano a guastarsi, e quindi vennero sostituiti dalle camere a gas stabili. Si ritiene comunque che nessuno dei camion usati sia stato ritrovato.\nUno dei pi\u00f9 tristemente famosi campi di sterminio dove fu usato lo Zyklon B, che permetteva di uccidere in maniera veloce un gran numero di persone contemporaneamente (1.000-1.500 in circa trenta minuti), fu il campo di concentramento di Auschwitz, dove morirono, la maggior parte con le camere a gas, Lo Zyklon B veniva gettato dal soffitto all'interno sotto forma di palline e durante i gasaggi venivano accesi i motori di camion e motociclette per coprire le urla dei morenti. Dopo ogni operazione un Sonderkommando di prigionieri ebrei avevano il compito di rimuovere i corpi, che venivano gettati in grandi fosse scavate nei campi vicino e bruciati, e infine dovevano pulire le pareti e i pavimenti per evitare i sospetti delle vittime successive. Le porte di entrata nelle camere a gas qui avevano uno spioncino con guarnizioni di gomma protetto da grate di metallo che permettevano di guardare all'interno, le camere erano dipinte di bianco e avevano l'illuminazione elettrica. \nDemolizione e resti.\nA Chelmno nel 1944 si inizi\u00f2 a ridurre in cenere tutti i cadaveri e a distruggere tutte le prove. Oggi sul luogo non c'\u00e8 traccia dei crematori, ma rimangono le fosse dove bruciavano i corpi.\nA Belzec tra il 1942 e il 1943 i tedeschi riesumarono i cadaveri per bruciarli e interrarli di nuovo. Infine venne smantellato il campo con tutte le sue strutture, comprese le camere a gas, per distruggere qualsiasi tipo di prova.\nA Sobib\u00f3r non \u00e8 rimasta nessuna traccia del campo, chiuso nel 1943, dal momento che l'area venne completamente arata e seminata e poi ceduta a un ucraino che aveva prestato servizio nel campo. La stessa sorte tocc\u00f2 al campo di sterminio di Treblinka, dove i tedeschi smantellarono gli edifici sopravvissuti all'incendio della rivolta del 1943 e cancellarono ogni traccia dei propri crimini arando e seminando il campo.\nNel campo di concentramento di Majdanek invece, dato che i tedeschi avevano sottovalutato la velocit\u00e0 dell'avanzata dell'Armata Rossa, non riuscirono a cancellare le tracce e infatti ancora oggi si possono visitare le cinque camere a gas.\nAd Auschwitz-Birkenau sopravvivono alcuni resti, come la camera a gas del Crematorio I, mentre a Birkenau quello che resta delle quattro strutture originali sono le rovine della demolizione."}
{"id": "208565", "revid": "1534511", "url": "https://it.wikipedia.org/wiki?curid=208565", "title": "Fotometria (ottica)", "text": "La fotometria \u00e8 la scienza della misurazione della luce, in termini di luminosit\u00e0 percepita dall'occhio umano. Si distingue dalla radiometria, che \u00e8 la scienza della misurazione dell'energia radiante (compresa la luce) in termini di potenza assoluta. Nella fotometria moderna, la potenza radiante ad ogni lunghezza d'onda \u00e8 pesata da una funzione di luminosit\u00e0 che modella la sensibilit\u00e0 umana alla luminosit\u00e0. Tipicamente, questa funzione di ponderazione \u00e8 la funzione di sensibilit\u00e0 fotopica, anche se la funzione scotopica o altre funzioni possono essere applicate allo stesso modo.\nGrandezze fotometriche.\nLe grandezze fotometriche sono grandezze fisiche definite a partire dalle grandezze radiometriche mediante pesatura con la curva di risposta spettrale dell'occhio umano (detta funzione di efficienza luminosa fotopica spettrale relativa). Vengono impiegate al posto delle grandezze radiometriche in quanto queste ultime non sono direttamente utilizzabili in scienza del colore, mentre le grandezze fotometriche quantificano l'emissione luminosa in termini della risposta del sistema visivo umano, il quale presenta sensibilit\u00e0 non uniforme alle diverse lunghezza d'onda.\nLe grandezze fotometriche sono le seguenti:\nPer lo studio della percezione della luce e del colore, la grandezza fotometrica pi\u00f9 importante \u00e8 la luminanza perch\u00e9 \u00e8 direttamente correlata con la percezione visiva.\nIn fotometria viene definita superficie di Lambert, dal nome del fisico Johann Heinrich Lambert, quella particolare superficie per la quale la luminanza \u00e8 costante in tutte le direzioni."}
{"id": "208569", "revid": "767487", "url": "https://it.wikipedia.org/wiki?curid=208569", "title": "Cadente (araldica)", "text": ""}
{"id": "208571", "revid": "1516566", "url": "https://it.wikipedia.org/wiki?curid=208571", "title": "Calzato", "text": "Calzato \u00e8 un termine utilizzato in araldica come rovescio di \"incappato\" ed \u00e8 formato da due linee, anche curve (fr: \"ploy\u00e9es\") che, dagli angoli del capo, vanno, con eguale inclinazione, a riunirsi verso la punta.\nNel caso in cui i tre campi sono di smalti diversi, si preferisce il termine \"interzato in calza\". Quando le linee del calzato sono leggermente ricurve in dentro la blasonatura corretta \u00e8 \"calzato ricurvo\". \nA partire dalla definizione dell'interzato, si pu\u00f2 concludere che con il termine \"calza\" possiamo indicare la parte di scudo che circonda lo spazio triangolare, la cui base coincide con il lato superiore dello scudo ed il cui vertice si trova nella punta. \u00c8 quindi distinto dalla parte di scudo che circonda lo spazio triangolare detto \"pila\", caratterizzato dall'avere la base di dimensioni minori del lato superiore dello scudo."}
{"id": "208572", "revid": "110157", "url": "https://it.wikipedia.org/wiki?curid=208572", "title": "Bonstetten (Svizzera)", "text": "Bonstetten (toponimo tedesco) \u00e8 un comune svizzero di 5\u00a0435 abitanti del Canton Zurigo, nel distretto di Affoltern.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBonstetten \u00e8 servito dalla stazione di Bonstetten-Wettswil am Albis sulla ferrovia Zurigo-Zugo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208574", "revid": "1516566", "url": "https://it.wikipedia.org/wiki?curid=208574", "title": "Campagna (araldica)", "text": "Campagna \u00e8 un termine utilizzato in araldica per indicare una pezza onorevole segnata nello scudo con una secante, in fascia, tracciata a meno di un terzo dell'altezza dello scudo (2 moduli).\nSecondo molti araldisti l'uso della campagna, che serve solo come sostegno a castelli, torri o animali, \u00e8 improprio e poco elegante, visto che le figure compaiono abitualmente isolate nello scudo.\nQuando la linea di partizione \u00e8 irregolare e scabrosa si preferisce il termine \"terrazzo\"."}
{"id": "208576", "revid": "1803", "url": "https://it.wikipedia.org/wiki?curid=208576", "title": "Campo (araldica)", "text": ""}
{"id": "208578", "revid": "126257", "url": "https://it.wikipedia.org/wiki?curid=208578", "title": "Del campo (araldica)", "text": ""}
{"id": "208579", "revid": "287204", "url": "https://it.wikipedia.org/wiki?curid=208579", "title": "Campo di cielo", "text": "Campo di cielo \u00e8 un termine utilizzato in araldica per indicare un campo che, invece che con uno degli smalti araldici, \u00e8 dipinto \"al naturale\" come in un paesaggio ed \u00e8 una specialit\u00e0 italiana. \u00c8 infatti molto frequente negli stemmi comunali italiani. Pu\u00f2 essere assimilato al colore \"Bleu celeste\" utilizzato nell'araldica inglese per indicare proprio il colore del cielo; con tale nome \u00e8 noto anche nello spettro dei colori impiegati dalla Royal Air Force nella verniciatura dei propri velivoli."}
{"id": "208580", "revid": "767487", "url": "https://it.wikipedia.org/wiki?curid=208580", "title": "Cannellato", "text": ""}
{"id": "208581", "revid": "6340", "url": "https://it.wikipedia.org/wiki?curid=208581", "title": "Konqui", "text": ""}
{"id": "208584", "revid": "126257", "url": "https://it.wikipedia.org/wiki?curid=208584", "title": "Cantante (araldica)", "text": ""}
{"id": "208585", "revid": "126257", "url": "https://it.wikipedia.org/wiki?curid=208585", "title": "Capelluto", "text": ""}
{"id": "208586", "revid": "1318658", "url": "https://it.wikipedia.org/wiki?curid=208586", "title": "Cantone (araldica)", "text": "Cantone \u00e8 un termine utilizzato in araldica per indicare:\nNon va confuso con il \"canton franco\" (o \"quartier franco\") che \u00e8 pi\u00f9 grande del cantone. \nSe si blasona solo \"cantone\" ci si riferisce al cantone destro del capo."}
{"id": "208598", "revid": "809415", "url": "https://it.wikipedia.org/wiki?curid=208598", "title": "\u00datgar\u00f0r", "text": "Nella mitologia norrena, \u00datgar\u00f0r (dal norreno \"recinto esterno\") \u00e8 la parte all'esterno del recinto che racchiude Mi\u00f0gar\u00f0r. \u00c8 ricoperta da ghiaccio e neve ed \u00e8 la dimora dei giganti di brina. Il suo re \u00e8 \u00datgar\u00f0a-Loki, un grande gigante astuto e molto ambiguo, protagonista in una delle storie di Thor. "}
{"id": "208600", "revid": "6923", "url": "https://it.wikipedia.org/wiki?curid=208600", "title": "Ramses X", "text": "Biografia.\nProbabilmente figlio di Ramses IX e della regina Baketurel, le notizie che possediamo su questo sovrano sono molto scarse ed anche i ritrovamenti archeologici sono pochi e incompleti, infatti non ne conosciamo neppure la titolatura completa.\nLe informazioni in nostro possesso provengono da una serie di papiri di carattere giuridico noti come papiro Abbott, papiro Amherst, papiro Meyer e da alcuni altri testi conservati presso il British Museum ed il Museo Egizio di Torino.\nGrande sposa reale di Ramses X fu Tyti, definita in documenti ed iscrizioni come Figlia di re, Sorella di re e Madre di re, titoli che potrebbero indicare che fosse sua sorella, nonch\u00e9 madre del futuro Ramses XI.\nRamses X fu sepolto in una tomba mai completata nella Valle dei Re (KV18), ma la sua mummia non \u00e8 stata rinvenuta."}
{"id": "208602", "revid": "110157", "url": "https://it.wikipedia.org/wiki?curid=208602", "title": "Stallikon", "text": "Stallikon (toponimo tedesco) \u00e8 un comune svizzero di 3\u00a0646 abitanti del Canton Zurigo, nel distretto di Affoltern.\nGeografia fisica.\nIl passo Buechenegg collega Stallikon (localit\u00e0 di T\u00e4gerst) con Langnau am Albis.\nStoria.\nDal suo territorio nel 1831 fu scorporata la localit\u00e0 Wettswil, divenuta comune automo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1772 con Wettswil):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208605", "revid": "466539", "url": "https://it.wikipedia.org/wiki?curid=208605", "title": "Uitikon", "text": "Uitikon (toponimo tedesco) \u00e8 un comune svizzero di 4\u00a0155 abitanti del Canton Zurigo, nel distretto di Dietikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nUitikon \u00e8 servito dalle stazioni di Uitikon-Waldegg e di Ringlikon sulla ferrovia dell'Uetliberg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208607", "revid": "4106", "url": "https://it.wikipedia.org/wiki?curid=208607", "title": "Wettswil", "text": ""}
{"id": "208610", "revid": "110157", "url": "https://it.wikipedia.org/wiki?curid=208610", "title": "Wettswil am Albis", "text": "Wettswil am Albis (toponimo tedesco; fino al 1976 ufficialmente Wettswil) \u00e8 un comune svizzero di 5\u00a0123 abitanti del Canton Zurigo, nel distretto di Affoltern.\nStoria.\nIl comune \u00e8 stato istituito nel 1831 per scorporo da quello di Stallikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWettswil am Albis \u00e8 servito dalla stazione di Bonstetten-Wettswil am Albis sulla ferrovia Zurigo-Zugo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208612", "revid": "1516566", "url": "https://it.wikipedia.org/wiki?curid=208612", "title": "Cappello all'antica", "text": "Cappello all'antica \u00e8 un termine utilizzato in araldica per indicare un cappello colla coppa a semisfera e le falde rigonfiate in gi\u00f9; cordonato nella coppa e coi lacci."}
{"id": "208616", "revid": "1543377", "url": "https://it.wikipedia.org/wiki?curid=208616", "title": "Xois", "text": "Xois \u00e8 il toponimo greco di una citt\u00e0 dell'antico Egitto nota come \"Jasuut\", o \"Khasut\" o \"Khaset\". Era il Capoluogo del VI distretto del Basso Egitto fu sede, durante il secondo periodo intermedio dei sovrani della XIV dinastia.\nLa citt\u00e0 di Xois \u00e8 stata descritta dal geografo greco Strabone. Strabone la identific\u00f2 come l'isola fra i due rami del delta del Nilo detti \"Sebennitico\" e \"Fatnitico\".\nAttualmente il nome della localit\u00e0 \u00e8 Sakha, e si trova nel Governatorato di Kafr el Shei, poco a sud del capoluogo Kafr el Shei.\nDella antica citt\u00e0 resta assai poco: una sfinge, e alcune colonne nel cortile della chiesa greco-romana dedicata alla Vergine Maria che secondo la tradizione cattolica si trova nel luogo ove soggiorn\u00f2 la Sacra famiglia durante la sua presenza in Egitto."}
{"id": "208617", "revid": "1632387", "url": "https://it.wikipedia.org/wiki?curid=208617", "title": "Canne", "text": "Canne (\"Cannae\" in latino, in greco antico e bizantino) era un'antica citt\u00e0 della Puglia, che sorgeva a sopra un'altura posizionata sulla riva destra dell'Ofanto, a dal mare.\nCelebre per la famosa Battaglia di Canne, oggi nella localit\u00e0 chiamata Canne della Battaglia (BT), attualmente si possono trovare resti archeologici di grande interesse, alcuni custoditi anche nel museo presente a Canne. Nei dintorni sono stati inoltre ritrovati i resti di un villaggio apulo (tra cui un \"menhir\") e quelli di una necropoli.\nL'area archeologica si raggiunge dalla strada provinciale 142.\nStoria.\nEt\u00e0 preistorica.\nLe prime testimonianze su Canne risalirebbero alla fine dell'et\u00e0 della pietra. A supportare questa tesi vi sono dei reperti, rinvenuti nei pressi dell'antica citt\u00e0, ossia grotte neolitiche, ceramiche e statue, mura megalitiche e un menhir,scoperto nel 1938 durante uno scavo archeologico. I suoi spigoli risultano perfettamente orientati verso est. Il particolare allineamento della pietra megalitica ha fatto sorgere diverse considerazioni sulla sua origine, tra cui l'importanza ricoperta nell'antichit\u00e0 dalle religioni solari, il transito di Diomede, che avrebbe utilizzato enormi massi come il menhir come linea di confine rispetto all'area dauna e infine un monumento funebre.\nTra il 5000 a.C. e il 4000 a.C. il territorio cannese sembra abbia goduto di un'elevata densit\u00e0 demografica, alimentata dalla vicinanza del fiume Ofanto che permetteva la pesca, la caccia e la coltivazione di numerose specie vegetative. La consistente presenza abitativa \u00e8 testimoniata dalle notevoli quantit\u00e0 di reperti ceramici, per lo pi\u00f9 impressi, rinvenuti nell'area subofantina. I primi uomini giunti in quest'area avrebbero utilizzato come personale abitazione ripari naturali, per lo pi\u00f9 grotte e ambienti scavati nella roccia, ritrovati in tutta la valle dell'Ofanto e presso la collina di San Mercurio nelle vicinanze della cittadella di Canne.\nNon molto lontano dalla collina cannese vi \u00e8 la contrada di San Lazzaro, un ulteriore rilievo nei pressi dell'antico \"pons Cannarum\", che divideva Canne dal territorio di Barletta.\nEt\u00e0 protostorica.\n\u00c8 stata riscontrata presenza abitativa anche in seguito, tra l'et\u00e0 del bronzo e quella del ferro, in particolar modo nell'area di Canne Fontanella e della collina di San Mercurio, testimoniata da fosse per la sepoltura e fondazioni di capanne. Gli scavi condotti da Michele Gervasio hanno posto in evidenza elementi in ceramica e in argilla. Insediamenti risalenti all'et\u00e0 del bronzo sono stati rinvenuti lungo la riva settentrionale dell'Ofanto, tra i quali si ricordano Pozzo di Canne, Canne Fontanella e Madonna del Petto oltre alla stessa Canne. Il villaggio di Canne Fontanella doveva essere particolarmente consistente dal punto di vista abitativo. Sono stati infatti rinvenuti, oltre a veri e propri contesti capannicoli anche scavi di silos per la conservazione degli alimenti, elementi murari continui, probabilmente residui di antichi recinti o fondazioni di primitive case in pietra.\nEt\u00e0 romana.\nCome molte citt\u00e0 pugliesi, Canne nacque fra il VI-IV secolo a.C. come semplice villaggio, figlio di insediamenti preistorici risalenti all'et\u00e0 del Ferro, diventando in epoca romana \"Vicus\" ed emporio fluviale della citt\u00e0 di Canosa.\nQui il 2 agosto del 216 a.C., forse nella localit\u00e0 ancor oggi denominata \"campo di sangue\", si svolse la famosa Battaglia di Canne, dove i romani subirono una grave sconfitta ad opera dei Cartaginesi comandati da Annibale.\nEt\u00e0 medioevale.\nCon la caduta dell'Impero romano d'Occidente, anche Canne sub\u00ec la devastazione barbarica e nel 547 durante la guerra gotica fu distrutta dalle truppe ostrogote di Totila. Dopo una lenta ripresa la citt\u00e0 di Canne rinacque e continu\u00f2 a vivere all'ombra di Canosa fino alla distruzione di quest'ultima nell'872 ad opera dei Saraceni, acquistando cos\u00ec nuova importanza anche con l'istituzione di una diocesi, sulla cui cattedra, nel 1100, sedette il vescovo san Ruggero (patrono di Barletta).\nPer la sua posizione strategica Canne fu il luogo di altre battaglie, fra cui quella avvenuta il 1\u00ba ottobre 1018 fra i normanni guidati da Gilberto Drengot e assoldati da Melo di Bari, capo degli insorti pugliesi, e i bizantini, guidati dal catapano Basilio Boioannes, che ne uscirono vittoriosi.\nSotto la dominazione bizantina, Canne conobbe il suo periodo di maggiore fioritura fino al 1083, quando, passata sotto il possesso dei Normanni, fu distrutta da Roberto il Guiscardo per vendicarsi della rivolta guidata dal nipote, il barone Ermanno.\nOrmai in ginocchio, Canne non riusc\u00ec pi\u00f9 a risollevarsi. Il lento ma inesorabile esodo dei suoi cittadini port\u00f2 la maggior parte di questi ad emigrare nella vicina Barletta. Perci\u00f2, nel 1303, il suo territorio fu annesso da Carlo II d'Angi\u00f2 prima a quello della vicina Canosa di Puglia e poi a quello di Barletta. I cannesi, insediatisi a Barletta, occuparono l'antico borgo di San Giacomo \"extra m\u0153nia\" con la sua omonima chiesa risalente all'XI secolo. Nel 1456 persino il titolo episcopale cannese fu unito a quello dei vescovi di Nazareth residenti a Barletta, dando cos\u00ec fine anche alla vita religiosa dell'insediamento.\nCuriosit\u00e0.\nNei pressi del sito archeologico si trova la localit\u00e0 \"Paolo Stimolo\", attuale nome del luogo dove Annibale avrebbe elevato il \"Paulus Tumulus\", ovvero l'originaria tomba del console Lucio Emilio Paolo, morto nella famosa battaglia contro i Cartaginesi. Infatti, nel 1738 fra le macerie di un pozzo abbandonato furono trovati alcuni pezzi di pietra su cui erano incise queste parole:"}
{"id": "208624", "revid": "322321", "url": "https://it.wikipedia.org/wiki?curid=208624", "title": "Sacerdozio", "text": "Sacerdozio \u00e8 un termine apparentemente univoco ma che indica realt\u00e0 abbastanza diverse a seconda dell'esperienza religiosa alla quale si riferisce.\n\u00c8 un'istituzione propria di molte religioni antiche e moderne per la quale una persona viene ordinata sacerdote e assume la funzione di ministro del culto.\nEtimologia.\nLa parola \"sacerdozio\" deriva dal latino \"sacerdotium\", ed \u00e8 composta da due parole: \"sacer\" e \"dotium\" .\nDi conseguenza sacerdozio indica un potere sacro, una guida divina, amministrazione degli affari di Dio o degli dei.\nNelle varie religioni.\nSacerdozio nel Cristianesimo.\nSacerdozio nel Cattolicesimo.\nL'ordinazione sacerdotale \u00e8 riservata soltanto agli uomini: in tempi recenti questa tradizione era stata ritenuta discutibile o di significato solamente disciplinare, pertanto Giovanni Paolo II nella lettera apostolica \"Ordinatio sacerdotalis\" del 1994 ha dichiarato che la Chiesa non ha facolt\u00e0 di conferire alle donne l'ordinazione sacerdotale, con una sentenza da ritenere definitiva da tutti i fedeli della Chiesa.\nSacerdozio ministeriale.\nNella dottrina cattolica l'espressione sacerdozio ministeriale indica il secondo e terzo grado del sacramento dell'ordine, chiamati rispettivamente presbiterato ed episcopato. Il sacerdote ministeriale ha la potest\u00e0 di governo della chiesa, di presidenza dei sacramenti, e di annuncio ufficiale della Parola di Dio. Indicare i ministri di culto semplicemente come \"sacerdoti\" \u00e8 teologicamente inesatto; meglio sarebbe la parola presbitero.\nIl celibato sacerdotale.\nIl celibato sacerdotale \u00e8 la prassi della Chiesa cattolica di rito latino di ordinare presbiteri e vescovi soltanto quei battezzati che hanno scelto il celibato per il Regno, oppure i vedovi non risposati. Non viene considerato un dogma di fede, ma una scelta ecclesiale; prova ne \u00e8 il fatto che nelle chiese di rito orientale, incluse le chiese orientali in comunione con la Santa Sede, \u00e8 prassi comune, specialmente dove manchino vocazioni al celibato sacerdotale, ordinare presbiteri uomini coniugati. Tuttavia, n\u00e9 nelle chiese latine n\u00e9 in quelle orientali \u00e8 permesso ai sacerdoti ordinati di contrarre il sacramento del matrimonio.\nSacerdozio nelle Chiese ortodosse.\nAnche le Chiese ortodosse prevedono il sacerdozio ministeriale, ma a differenza della Chiesa cattolica possono accedere all'ordinazione sacerdotale anche gli uomini sposati; i vescovi vengono tuttavia scelti tra i sacerdoti celibi.\nSacerdozio nel Protestantesimo.\nIl sacerdozio nel protestantesimo, quello che nella dottrina cattolica \u00e8 detto sacerdozio comune dei fedeli, \u00e8 il sacerdozio battesimale, per il quale sono offerte sacrifici spirituali graditi a Dio (1 Pt ).\nTale aspetto del sacerdozio \u00e8 l'unico ammesso dal protestantesimo.\nSacerdozio nel Mormonismo.\nNella Chiesa di Ges\u00f9 Cristo dei Santi degli Ultimi Giorni, o Chiesa mormone, generalmente, tutti i maschi degni sono ordinati al sacerdozio. Dai 12 anni in su, sono ordinati al sacerdozio di Aaronne, o levitico, che pertiene, principalmente, alla celebrazione dei battesimi e del sacramento dell'ultima cena. Dai 18 in su, vengono ordinati al sacerdozio di Melchisedec che pertiene, principalmente, alla guida della Chiesa. Il clero non consiste in una classe separata retribuita (clero v. laici), con una educazione accademica in teologia, al contrario hanno una loro famiglia e un proprio lavoro. Nelle varie unit\u00e0 della Chiesa, i sacerdoti mormoni, sono chiamati ad assumere posizioni o a svolgere incarichi, su base volontaria, per un certo numero di anni per poi essere rilasciati e chiamati a nuove responsabilit\u00e0.\nSacerdozio nell'Ebraismo.\nNel mondo ebraico la funzione del sacerdote \u00e8 unicamente cultuale: era colui che offriva il sacrifici a nome del popolo e per il popolo e che attualmente impartisce la benedizione sacerdotale e che gode di alcuni privilegi legati alla sua condizione di \"kohen\".\nIl sacerdozio si trasmette per successione patrilineare, quando era ancora in funzione il Tempio erano organizzati in classi per i turni di servizio nel Tempio di Gerusalemme. A capo dei sacerdoti vi era il sommo sacerdote."}
{"id": "208629", "revid": "287204", "url": "https://it.wikipedia.org/wiki?curid=208629", "title": "Rosales", "text": "Le Rosali (Rosales ) sono un importante ordine di angiosperme eudicotiledoni.\nTassonomia.\nLa classificazione filogenetica riconosce all'ordine le seguenti famiglie:\nSecondo la classificazione tradizionale (Sistema Cronquist) l'ordine comprende le seguenti famiglie:"}
{"id": "208636", "revid": "46291", "url": "https://it.wikipedia.org/wiki?curid=208636", "title": "Urticaceae", "text": "Le Urticaceae sono una famiglia di angiosperme dell'ordine Rosales. Conta circa 50 generi e 1300 specie, diffuse in tutto il mondo, specialmente nelle regioni tropicali umide, a eccezione delle regioni a clima artico.\nLa famiglia prende nome dall'ortica (genere \"Urtica\"). \u00c8 rappresentata in Italia dai generi \"Boehmeria\" (naturalizzata), \"Soleirolia\", \"Parietaria\" e \"Urtica.\"\nTassonomia.\nIl Sistema Cronquist assegna tradizionalmente la famiglia all'ordine \"Urticales\"; la moderna classificazione APG non riconosce il raggruppamento \"Urticales\" e assegna la famiglia all'ordine \"Rosales\".\nGeneri.\nLa famiglia comprende i seguenti generi:"}
{"id": "208642", "revid": "3732", "url": "https://it.wikipedia.org/wiki?curid=208642", "title": "Newsletter", "text": "Una newsletter (in italiano \"bollettino\" o \"opuscolo\"), \u00e8 un aggiornamento informativo periodico che un'azienda, un ente (pubblico o privato), un'associazione o un gruppo di lavoro, invia a un determinato target, come utenti, clienti o membri, aggiornandoli sulle proprie attivit\u00e0. Nata in forma cartacea, oggi \u00e8 inviata prevalentemente tramite posta elettronica. Se compilata in linguaggio HTML, pu\u00f2 contenere anche immagini. La frequenza di invio \u00e8 variabile: ad esempio pu\u00f2 essere giornaliera, mensile o anche non periodica. La ricezione in genere \u00e8 gratuita, anche se talune newsletter divulgative, che trattano argomenti di nicchia, possono essere a pagamento.\nDescrizione.\nIl formato testuale consente di leggere con facilit\u00e0 il messaggio anche con strumenti diversi dal personal computer, dotati di monitor pi\u00f9 piccoli e di software che non supportano integralmente il linguaggio HTML. Questi strumenti, che stanno via via diventando di uso comune, sono comunque sempre pi\u00f9 spesso forniti di software in grado di gestire messaggi in Html.\nLa dinamica di comunicazione della newsletter \u00e8 caratterizzata da un singolo utente o gruppo editoriale che invia messaggi unilateralmente verso la massa di iscritti, mentre questi ultimi possono inviare messaggi e-mail al solo mittente originario, e non anche a tutti o ad alcuni degli altri iscritti, che restano vicendevolmente anonimi. Quest'ultimo aspetto segna la differenza sostanziale fra newsletter e mailing list: in quest'ultima ogni iscritto pu\u00f2 infatti inviare messaggi all'intera massa di iscritti, creando discussioni sia private che pubbliche.\nL'oggetto della newsletter pu\u00f2 spaziare dall'informazione, alla politica, all'economia fino all'intrattenimento.\nDiversi portali e \"provider\" talvolta usano questo canale con fini prettamente pubblicitari, che si collocano fra il \"mailing\" e lo \"spam\" vero e proprio.\nLe newsletter devono rispettare la normativa relativa alla privacy, in base alla quale l'invio di messaggi informativi (o pubblicitari) non sollecitati \u00e8 vietato. In Italia la vigilanza sul rispetto della normativa \u00e8 effettuata dal Garante della privacy."}
{"id": "208643", "revid": "9", "url": "https://it.wikipedia.org/wiki?curid=208643", "title": "Isola Tromelin", "text": ""}
{"id": "208645", "revid": "9", "url": "https://it.wikipedia.org/wiki?curid=208645", "title": "Isola Juan de Nova", "text": ""}
{"id": "208648", "revid": "9", "url": "https://it.wikipedia.org/wiki?curid=208648", "title": "Isola Europa", "text": ""}
{"id": "208654", "revid": "1226", "url": "https://it.wikipedia.org/wiki?curid=208654", "title": "Desktop Publishing", "text": ""}
{"id": "208655", "revid": "362260", "url": "https://it.wikipedia.org/wiki?curid=208655", "title": "PC IBM", "text": "L'IBM Personal Computer, abbreviato in PC IBM o IBM 5150, \u00e8 un personal computer dell'IBM.\nPresentato il 12 agosto 1981 e commercializzato dal settembre 1981 all'aprile 1987, fu uno dei primi personal computer con microprocessore ad architettura x86, ed \u00e8 stato poi sostituito dall'IBM Personal Computer XT.\nStoria.\nPresentato ufficialmente al Comodex di Las Vegas il 12 agosto del 1981, le consegne iniziarono il mese successivo. Nel primo anno ne furono venduti 200.000. Per confronto, il contemporaneo Sinclair ZX80, popolarissimo ed economico, vendette 70.000 pezzi in un anno. Il successo fu tale che pochi mesi dopo il lancio altre imprese iniziarono a produrre computer simili, detti \"IBM compatibile\".\nLa denominazione.\nLa denominazione \"PC IBM\" verr\u00e0 usata in seguito per indicare tutti i personal computer prodotti negli anni seguenti da IBM, la cui architettura hardware negli anni seguenti si afferma prepotentemente sul mercato, dando origine anche a un vastissimo numero di cloni noti come \"IBM compatibile\".\nInizialmente IBM afferm\u00f2 la propria architettura hardware ma con la nascita dei compatibili IBM altri produttori conquistarono grosse fette di mercato e furono in grado di imporre le proprie scelte architetturali. Col passare degli anni IBM divenne sempre meno in grado di imporre proprie scelte architetturali fino a quando nel 2004 decise di uscire dal mercato dei personal computer ormai diventato troppo competitivo e quindi poco remunerativo.\nCon l'uscita di IBM dal mercato dei personal computer, i termini \"PC IBM\" e \"compatibile IBM\" hanno perso di significato (se non in ambito storico) e sono entrati in disuso. L'architettura hardware dei personal computer successori dei PC IBM e dei compatibili IBM viene decisa da vari consorzi in cui sono riunite tutte le maggiori aziende del pianeta impegnate nella produzione di hardware per personal computer.\nCaratteristiche.\nPer quanto riguarda la tecnologia costruttiva di base e il funzionamento di base, l'IBM Personal Computer \u00e8 un computer elettronico digitale basato sull'architettura di von Neumann. \nLa fortuna di tale architettura \u00e8 derivata anche dal fatto che il PC IBM era stato realizzato utilizzando (\"assemblando\") prodotti normalmente reperibili sul mercato. Questo port\u00f2 in breve tempo alla realizzazione da parte di molte altre ditte di un consistente numero di cloni con prezzo ridotto e diverse caratteristiche.\nDescrizione.\nPer quanto riguarda invece il suo aspetto esteriore, \u00e8 un computer desktop non all-in-one. In particolare, di base (cio\u00e8 senza accessori opzionali), l'hardware del computer \u00e8 costituito unicamente dall'unit\u00e0 di elaborazione centrale IBM 5150 e da una periferica esterna: una tastiera alfanumerica QWERTY a 83 tasti con tastierina numerica. Tale tastiera \u00e8 utilizzata dal computer come principale interfaccia utente di input. Come principale interfaccia utente di output, il computer \u00e8 invece predisposto per utilizzare un display video, che per\u00f2 non \u00e8 compreso di serie. Tale scelta di marketing \u00e8 tuttora comunemente praticata dalle aziende produttrici di personal computer. In tal modo si vuole lasciare libero l'acquirente di utilizzare un display video di cui si \u00e8 gi\u00e0 in possesso permettendo quindi di risparmiare nell'acquisto del computer. Per aggiungere al computer un display video \u00e8 possibile non solo ricorrere ad un monitor ma anche ad un televisore: le frequenze video utilizzate dal computer sono infatti le stesse utilizzate dagli apparecchi disponibili in quegli anni. All'epoca l'IBM commercializzava come accessori opzionali due modelli di monitor video: l'IBM 5151 e l'IBM 5153. Il primo \u00e8 un monitor video con schermo monocromatico a fosfori verdi, il secondo \u00e8 un monitor video con schermo a colori.\nCome CPU il computer ha il microprocessore Intel 8088 funzionante ad una frequenza di clock di 4,77 MHz. L'unit\u00e0 centrale pu\u00f2 ospitare fino a 64 kB di memoria primaria sulla motherboard (ma era commercializzato anche con 16 kB). La motherboard \u00e8 dotato di 5 slot ISA con bus a 8 bit. Gli slot possono essere utilizzati ad esempio per l'interfaccia per il floppy disk drive o per la scheda video CGA (Color Graphics Adapter) che poteva essere collegata anche ad un televisore in quanto forniva il segnale video anche in formato videocomposito (standard NTSC). \u00c8 anche possibile installare tre schede di espansione della memoria primaria, ciascuna da 64 kB portando cos\u00ec la memoria primaria a 256 kB. Nei primi modelli era previsto un registratore a cassette come memoria di massa, ma probabilmente non furono prodotti senza floppy disk. Il floppy in dotazione era a singola faccia da 5\u00bc pollici per una capacit\u00e0 formattata di 160 kB. Il drive era di dimensioni \" full-size\" ovvero alto il doppio delle attuali unit\u00e0 che occupano gli slot da 5\u00bc pollici. Non era disponibile un'unit\u00e0 a dischi rigidi.\nDi serie il computer non aveva in dotazione nessun sistema operativo. L'IBM opzionalmente offriva tre diversi sistemi operativi: il PC DOS, il CP/M-86 e l'UCSD p-System."}
{"id": "208672", "revid": "767487", "url": "https://it.wikipedia.org/wiki?curid=208672", "title": "Isole Ashmore e Cartier", "text": "Il Territorio delle Isole Ashmore e Cartier \u00e8 costituito da due gruppi di piccole isole tropicali disabitate del Mar di Timor nell'Oceano Indiano, situate sul bordo della placca continentale a nord-ovest dell'Australia e a sud dell'isola Indonesiana di Roti.\nIl territorio comprende Ashmore Reef (Isolotti West, Middle, ed East) e l'Isola Cartier (70\u00a0km a est), con una superficie totale di 199,45\u00a0km\u00b2 interna al \"reef\" e comprendente le lagune, e 114.400\u00a0m\u00b2 di terre asciutte. La linea costiera totale, misurata lungo il bordo esterno del \"reef\" \u00e8 di 74,1\u00a0km. Non ci sono porti o attracchi, solo ancoraggi al largo. Il vicino Hibernia Reef, 42\u00a0km a nord-est dell'Ashmore Reef, non fa parte del territorio ma dell'Australia Occidentale; il reef non ha superfici permanentemente asciutte, anche se la gran parte emerge durante la bassa marea.\nSull'isolotto West \u00e8 presente una stazione meteorologica automatizzata.\nIl territorio, istituito nel 1934, ha fatto parte del Territorio del Nord dal 1938 al 1978. Attualmente ed \u00e8 amministrato da Canberra dal \"Dipartimento Australiano per Ambiente, Sport e Territori\". Il codice delle isole \u00e8 AT. La difesa \u00e8 responsabilit\u00e0 dell'Australia, con visite periodiche da parte della Marina Reale Australiana e dell'Aviazione Reale Australiana. Le isole sono curate da personale stagionale.\nL'Ashmore Reef Marine National Nature Reserve venne fondata nell'agosto 1983. La riserva \u00e8 di grande valore per la biodiversit\u00e0, trovandosi sul percorso della corrente oceanica indonesiana, che attraverso l'arcipelago malese va dall'Oceano Pacifico all'Oceano Indiano. Resta inoltre sul percorso di una corrente di superficie che scorre da ovest, dal Mare degli Arafura al Mar di Timor. Nell'area si trovano quattordici specie di serpente marino, pi\u00f9 che in qualsiasi altra parte del mondo. Offre anche un'insolita diversit\u00e0 di specie di coralli, molluschi e pesci. Un memorandum d'intesa tra i governi di Australia e Indonesia permette ai pescatori indonesiani di accedere alle loro tradizionali zone di pesca interne alla regione, ma con delle limitazioni.\nLa Cartier Island Marine Reserve comprende al suo interno l'Isola Cartier, il \"reef\" che la circonda, l'oceano per un raggio di 7,2\u00a0km attorno all'isola e per 1.000 metri di profondit\u00e0. La riserva \u00e8 stata istituita nel 2000.\nSul territorio non si svolgono attivit\u00e0 economiche.\nPoich\u00e9 l'Ashmore Reef \u00e8 il punto dell'Australia pi\u00f9 vicino all'Indonesia, \u00e8 stato un popolare obiettivo dei traghettatori di clandestini che cercano asilo in Australia. Questi si fanno trasportare con grande rischio e spesa, da barche da pesca malandate, e scaricati sull'isola, attendendo di venire soccorsi dall'Australia e di vedersi riconosciuto lo status di rifugiato. Poich\u00e9 l'Australia non era la nazione di primo asilo per questi \"boat people\", l'Australia non ritiene di avere la responsabilit\u00e0 di accettarli. Diverse azioni sono state intraprese per scoraggiare questa pratica, come il tentativo di far s\u00ec che i \"contrabbandieri di persone\" vengano arrestati in Indonesia, la detenzione obbligatoria di tutti i nuovi arrivati fino a quando il loro status pu\u00f2 essere determinato, la cosiddetta \"Soluzione Pacifica\" di processarli in nazioni terze, e infine l'esclusione di queste e di molte altre isolette dalla zona d'immigrazione australiana."}
{"id": "208681", "revid": "320578", "url": "https://it.wikipedia.org/wiki?curid=208681", "title": "Museo Archeologico di Napoli", "text": ""}
{"id": "208685", "revid": "11771", "url": "https://it.wikipedia.org/wiki?curid=208685", "title": "Succinato", "text": ""}
{"id": "208687", "revid": "2912", "url": "https://it.wikipedia.org/wiki?curid=208687", "title": "Garenne-Colombes", "text": ""}
{"id": "208688", "revid": "2912", "url": "https://it.wikipedia.org/wiki?curid=208688", "title": "Blanc-Mesnil", "text": ""}
{"id": "208689", "revid": "1305772", "url": "https://it.wikipedia.org/wiki?curid=208689", "title": "Bourget", "text": ""}
{"id": "208690", "revid": "2912", "url": "https://it.wikipedia.org/wiki?curid=208690", "title": "Courneuve", "text": ""}
{"id": "208691", "revid": "267975", "url": "https://it.wikipedia.org/wiki?curid=208691", "title": "Chiesa cattolica in Polonia", "text": "La Chiesa cattolica in Polonia \u00e8 parte della Chiesa cattolica, sotto la guida spirituale del Papa e della Santa Sede.\n\u00c8 presente dall'anno 966 e da allora \u00e8 sempre stata al centro delle vicende religiose, culturali e politiche nel paese.\nSi tratta della nona nazione per numero di cattolici dopo Brasile, Messico, Filippine, Stati Uniti d'America, Italia, Francia, Colombia e Spagna.\nSituazione.\nPer secoli la Polonia \u00e8 stata una nazione a stragrande maggioranza cattolica e molti polacchi considerano il cattolicesimo come parte dell'identit\u00e0 nazionale polacca. Il cattolicesimo \u00e8 anche un tratto distintivo dei polacchi rispetto ai vicini tedeschi, che sono a maggioranza luterana e alla Bielorussia che \u00e8 a maggioranza ortodossa.\nDurante le occupazioni straniere subite dalla Polonia, la Chiesa cattolica rimase il punto di riferimento per molti polacchi che lottavano per l'indipendenza nazionale. Ad esempio il santuario di Cz\u0119stochowa, che resistette eroicamente all'assedio degli svedesi nel XVII secolo, divenne il simbolo della resistenza nazionale all'occupazione.\nL'instaurarsi di un regime comunista sotto il controllo dell'Unione Sovietica dopo la Seconda guerra mondiale permise alla Chiesa di continuare a ricoprire questo ruolo. L'elezione al Soglio pontificio di Giovanni Paolo II il 16 ottobre 1978 rafforz\u00f2 l'aggregazione della resistenza anticomunista intorno alla Chiesa, particolarmente evidente durante le visite del Papa alla sua terra.\nCome in nessun altro paese d'Europa, la Chiesa cattolica in Polonia \u00e8 al centro della vita sociale: le parrocchie sono centri di aggregazione e di incontro e offrono preziosi servizi di assistenza sociale, educativa e sanitaria.\nLa sobria devozione polacca \u00e8 fatta di silenzio e meditazione e diviene visibile in occasione di processioni e pellegrinaggi, ostacolati invano dal passato regime comunista. Un episodio della vita del Papa polacco pu\u00f2 rendere testimonianza di quale fosse l'attaccamento dei polacchi alle processioni. Per dissuadere una processione mariana la polizia del regime sequestr\u00f2 un quadro della Vergine che ogni anno era recato in processione e in risposta i fedeli fecero la processione portando la cornice vuota.\nOggi la Chiesa cattolica stima che il 45,8% dei polacchi frequenti regolarmente la messa domenicale, con circa il 30-40% nelle aree urbane e il 70-80% nelle aree rurali. Questo dato costituisce un leggero incremento rispetto al 2005, dopo alcuni anni di leggera diminuzione. Secondo queste statistiche Tarn\u00f3w \u00e8 la citt\u00e0 pi\u00f9 devota e \u0141\u00f3d\u017a la meno devota. Generalmente, le regioni meridionali e orientali sono pi\u00f9 devote di quelle settentrionali e occidentali.\nOrganizzazione ecclesiastica.\nIn Polonia sono presenti: 14 arcidiocesi metropolitane con 27 diocesi suffraganee di rito latino, 1 arcieparchia metropolitana di rito bizantino con 2 eparchie suffraganea appartenenti alla Chiesa greco-cattolica ucraina, 1 ordinariato militare, 1 ordinariato per i fedeli di rito orientale.\nProvince ecclesiastiche della Chiesa latina.\nIl nome delle diocesi \u00e8 in italiano, con il nome latino in corsivo.\nConferenza episcopale.\nElenco dei Presidenti della Conferenza Episcopale Polacca:\nElenco dei Vicepresidenti della Conferenza Episcopale Polacca:\nElenco dei Segretari della Conferenza Episcopale Polacca:"}
{"id": "208692", "revid": "287204", "url": "https://it.wikipedia.org/wiki?curid=208692", "title": "Epinay-sur-Seine", "text": ""}
{"id": "208694", "revid": "2912", "url": "https://it.wikipedia.org/wiki?curid=208694", "title": "Ile-Saint-Denis", "text": ""}
{"id": "208695", "revid": "2912", "url": "https://it.wikipedia.org/wiki?curid=208695", "title": "Pavillons-sous-Bois", "text": ""}
{"id": "208696", "revid": "1305772", "url": "https://it.wikipedia.org/wiki?curid=208696", "title": "Pr\u00e9-Saint-Gervais", "text": ""}
{"id": "208697", "revid": "217", "url": "https://it.wikipedia.org/wiki?curid=208697", "title": "Paperon de Pantaloni", "text": ""}
{"id": "208698", "revid": "62681", "url": "https://it.wikipedia.org/wiki?curid=208698", "title": "Pompa per vuoto rotativa", "text": "Una pompa per vuoto rotativa \u00e8 un tipo particolare di pompa a vuoto di tipo meccanico. Il principio di funzionamento \u00e8 relativamente semplice: si tratta di mettere in comunicazione con l'ambiente nel quale si intende fare il vuoto una zona a bassa pressione, che viene quindi riempita con il gas da espellere. Successivamente, quella regione viene scollegata dall'ambiente e infine svuotata all'esterno. Il tutto procede ciclicamente grazie all'uso di meccanismi rotanti a tenuta. A seconda della modalit\u00e0 di lubrificazione esistono fondamentalmente tre categorie di pompe che si differenziano in base al livello di vuoto raggiunto: pompe rotative con lubrificazione a goccia, pompe rotative a bagno d'olio e pompe rotative a secco. Nelle prime il lubrificante \u00e8 iniettato a forza o aspirato dalla pompa stessa nella zona di lavoro. Nelle seconde il lubrificante \u00e8 raccolto tutto attorno alla pompa bloccando eventuali infiltrazioni di aria all'interno della pompa stessa. Nelle pompe a secco invece non si utilizzano oli di lubrificazione, ma attraverso l'uso di palette in grafite si sfrutta la polvere (autolubrificante) generata dallo sfregamento della paletta stessa con lo statore. La maggioranza delle pompe lubrificate a goccia raggiunge un vuoto attorno a 0,5 mbar (50 Pa). Quelle a bagno d'olio (che possono essere monostadio o doppiostadio) possono raggiungere valori di vuoto attorno formula_1 mbar(0,1 Pa). Quelle rotative a secco raggiungono valori di vuoto dell'ordine dei 100 mbar (104 Pa).\nA causa del limite meccanico prestazionale delle pompe rotative quando \u00e8 necessario raggiungere valori di vuoto inferiori si ricorre alla tecnica del multistadio: ovvero diverse pompe vengono collegate in serie a catena. Ad esempio \u00e8 possibile collegare in serie una pompa a bagno d'olio con una pompa turbomolecolare o una pompe a diffusione.\nPrincipio di funzionamento.\nLe pompe rotative sono costituite da un rotore provvisto di palette mobili che ruota eccentricamente in uno statore. Le palette vengono tenute a contatto con la superficie interna dello statore da una molla e dalla forza centrifuga. Tra le palette e lo statore \u00e8 sempre presente un velo d'olio come elemento di tenuta. La variazione di volume delle camere crea depressioni (fase di aspirazione) e compressioni dell'aria (fase di scarico). Nella fase di aspirazione il gas viene estratto dalla camera da vuoto tramite il manicotto di aspirazione, successivamente grazie all'eccentricit\u00e0 del rotore la camera continua ad aumentare di volume. Una volta raggiunto il volume massimo il manicotto di aspirazione viene chiuso da una seconda paletta mentre la camera della pompa comincia a diminuire di volume consentendo ai gas di essere espulsi dal manicotto di scarico.Le pompe rotative raggiungono pressioni di formula_1 mbar con una velocit\u00e0 di pompaggio anche superiori a formula_3 (pompe industriali)..\nLe fasi della pompa sono le seguenti (il verso di rotazione \u00e8 quello orario):\nQuest'ultima \u00e8 solitamente lubrificata per garantire la necessaria tenuta. L'olio viene usato anche per mantenere sigillate le regioni in cui avvengono contatti tra parti in movimento, sempre per evitare che il fluido diffonda dalla zona a pressione pi\u00f9 alta verso quella a pressione minore.\nLo svantaggio di questo tipo di pompe \u00e8 la presenza di olio che causa la contaminazione dell'aria presente nella camera da vuoto a causa della retrodiffusione dei vapori dell'olio. La retrodiffusione \u00e8 un fenomeno che si verifica quando il valore di vuoto \u00e8 inferiore circa a 0,5 mbar(A). Infatti oltre questo limite il flusso del gas non \u00e8 pi\u00f9 viscoso ma molecolare vedi Numero di Knudsen e quindi la direzione delle particelle non seguono pi\u00f9 un percorso preciso ma si diffondono in tutta la camera di vuoto. Inoltre, nel caso la pompa si arresti, l'olio pu\u00f2 venire risucchiato nella camera a vuoto danneggiandola.\nSoluzioni a questo problema sono l'utilizzo di pompe a secco (a membrana, a pistone o a camme). Oppure l'utilizzo di trappole ad azoto liquido connesse in serie alla pompa per bloccare i vapori d'olio."}
{"id": "208699", "revid": "2912", "url": "https://it.wikipedia.org/wiki?curid=208699", "title": "Kremlin-Bic\u00eatre", "text": ""}
{"id": "208701", "revid": "2912", "url": "https://it.wikipedia.org/wiki?curid=208701", "title": "Perreux-sur-Marne", "text": ""}
{"id": "208703", "revid": "2912", "url": "https://it.wikipedia.org/wiki?curid=208703", "title": "Plessis-Tr\u00e9vise", "text": ""}
{"id": "208704", "revid": "2912", "url": "https://it.wikipedia.org/wiki?curid=208704", "title": "Queue-en-Brie", "text": ""}
{"id": "208705", "revid": "2225", "url": "https://it.wikipedia.org/wiki?curid=208705", "title": "Superchicche", "text": ""}
{"id": "208706", "revid": "228587", "url": "https://it.wikipedia.org/wiki?curid=208706", "title": "Periodo", "text": "Periodo e periodico indicano un'unit\u00e0 minima che ricorre in uno spazio di riferimento:"}
{"id": "208707", "revid": "1565034", "url": "https://it.wikipedia.org/wiki?curid=208707", "title": "Arcidiocesi di Genova", "text": "Larcidiocesi di Genova () \u00e8 una sede metropolitana della Chiesa cattolica in Italia appartenente alla regione ecclesiastica Liguria. Nel 2019 contava 674.520 battezzati su 803.000 abitanti. \u00c8 retta dall'arcivescovo Marco Tasca, O.F.M.Conv.\nTerritorio.\nIl territorio dell'arcidiocesi si estende su 967\u00a0km\u00b2 e comprende in tutto o in parte i seguenti comuni:\nCattedrale e santuari.\nSede arcivescovile \u00e8 la citt\u00e0 di Genova, dove si trova la cattedrale di San Lorenzo.\nNel territorio dell'arcidiocesi sorgono otto basiliche minori:\nParrocchie e vicariati.\nL'arcidiocesi consta di 278 parrocchie, 257 situate nella citt\u00e0 metropolitana di Genova e 21 nella provincia di Alessandria, raggruppate in 27 vicariati:\nProvincia ecclesiastica.\nLa provincia ecclesiastica di Genova comprende le seguenti suffraganee:\nStoria.\nDalle origini al XV secolo.\nIncerte sono le origini del cristianesimo a Genova e nel suo entroterra. Una tardiva tradizione attribuisce l'evangelizzazione della citt\u00e0 a san Nazario, il quale, al ritorno dalle Gallie dove papa Lino (67-76) lo aveva inviato, si ferm\u00f2 insieme a san Celso a Genova e qui vi annunci\u00f2 il vangelo; secondo la tradizione approdarono sulla spiaggia di Albaro.\n\u00c8 plausibile che una comunit\u00e0 cristiana fosse presente nella citt\u00e0 gi\u00e0 prima dei tempi di Costantino a causa dei contatti marittimi e terrestri con le Gallie e con Milano. Di fatto la diocesi \u00e8 attestata per la prima volta nel 381, quando il vescovo Diogene partecip\u00f2 al concilio di Aquileia assieme ad Ambrogio, metropolita di Milano, di cui la diocesi genovese era suffraganea. Rimane oscura l'esistenza di alcuni protovescovi e la loro collocazione cronologica: si tratta dei santi Valentino, Felice, Siro e Romolo; tra questi spicca la figura di san Siro, venerato come patrono della cattedra dei vescovi di Genova.\nNel V secolo l'ambiente ecclesiastico genovese si dimostra molto vivace e teologicamente preparato. Le fonti letterarie hanno trasmesso le lettere di due preti genovesi che dibattevano sulla teologia della grazia con Prospero di Aquitania. Inoltre Pascasio, il secondo vescovo genovese storicamente documentato, partecip\u00f2 al sinodo di Milano del 451, dove vennero affrontati temi teologici; lo stesso vescovo sottoscrisse la lettera sinodale diretta a papa Leone Magno.\nNel 568 i Longobardi, di religione cristiana ariana, occuparono Milano. L'arcivescovo Onorato, accompagnato dai suoi preti e dai laici pi\u00f9 influenti della citt\u00e0, fuggirono e si rifugiarono a Genova, che divenne la sede dei metropoliti milanesi fino al 643, quando anche la zona costiera ligure fu occupata dai Longobardi. In questo periodo, durato oltre sett'anni, gli arcivescovi milanesi funsero anche da vescovi di Genova. Primo vescovo genovese, dopo il rientro dell'arcivescovo di Milano (all'epoca san Giovanni Bono) nella sua sede, fu Giovanni I, che nel 680 prese parte al sinodo romano indetto da papa Agatone contro il monotelismo.\nIncerta \u00e8 la cronologia dei vescovi genovesi dal VII a tutto il X secolo. Tra i vescovi dell'alto medioevo, si distinsero: Pietro, che prese parte ad un sinodo milanese nell'864 per la riforma della disciplina ecclesiastica; Sabbatino, che accolse a Genova papa Giovanni VIII; Teodolfo, che restaur\u00f2 molte chiese nella seconda met\u00e0 del IX secolo dopo il sacco subito dagli arabi, istitu\u00ec un gruppo di chierici che lo aiutavano nella cura d'anime e da cui deriv\u00f2 il capitolo, e che fond\u00f2 il primo monastero benedettino del genovesato (Santo Stefano). All'inizio dell'XI secolo il vescovo Landolfo trasfer\u00ec le reliquie di san Siro in San Lorenzo, divenuta ai tempi del predecessore Giovanni la nuova cattedrale della diocesi, consacrata da papa Gelasio II nel 1118.\nGenova fu elevata al rango di arcidiocesi metropolitana il 19 marzo 1133 con la bolla \"Iustus Dominus\" di papa Innocenzo II; primo arcivescovo fu Siro II. Le vennero assegnate come diocesi suffraganee Mariana, Nebbio e Accia in Corsica, con Bobbio e Brugnato sul continente. Tra XII e XIII secolo vennero aggregate alla provincia ecclesiastica genovese la diocesi di Albenga e la neoeretta diocesi di Noli. Nel 1163 l'arcivescovo Ugone della Volta ricevette da papa Alessandro III il titolo di \u00ablegato transmarino\u00bb.\nA seguito del concilio lateranense del 1215, si celebr\u00f2 a Genova il primo sinodo di cui si ha memoria, cui parteciparono i vescovi suffraganei. Il territorio diocesano era organizzato in pievi, da cui dipendevano molte cappelle rurali, successivamente organizzate in parrocchie; nel Trecento si contano 33 pievi. Tra 1200 e 1300 non di rado il desiderio di prevalenza e autonomia del capitolo della cattedrale port\u00f2 a conflitti con gli arcivescovi; inoltre i disaccordi interni del capitolo furono spesso la causa dell'intervento della Santa Sede nelle nomine episcopali.\nTra gli arcivescovi di questo periodo si distinsero in particolare figure eminenti della Chiesa genovese. Jacopo da Varazze (1292-1298), dotto domenicano, scrittore ecclesiastico, fu ben presto venerato come beato. Guido Scetten (o Sette) (1358-1368), uomo di cultura, amico del Petrarca, \u00e8 ricordato nella storiografia locale come \u00abpastore diligente... e difensore... e guida severa del suo clero\u00bb; a lui si deve la fondazione del monastero benedettino di San Gerolamo della Cervara, dove fu accolto papa Gregorio XI durante il ritorno della curia papale da Avignone a Roma. All'arcivescovo Andrea della Torre (1368-1377) si deve la celebrazione di un sinodo di riforma e di riorganizzazione della chiesa genovese, che tocc\u00f2 i sacramenti, la liturgia, la moralit\u00e0 (con l'introduzione di norme contro l'usura).\nNel XV secolo si accentuarono gli intrecci ed insieme i contrasti tra l'autorit\u00e0 civile e quella ecclesiastica genovese. Nello scisma d'Occidente, la Chiesa genovese rimase fedele al papato di Roma, ma questa fedelt\u00e0 fu compromessa dalla sottomissione di Genova alla Francia (1396-1409), fedele al papa avignonese. L'antipapa Benedetto XIII soggiorn\u00f2 in citt\u00e0 e a lui ader\u00ec l'arcivescovo Pileo de Marini (1400-1429). Non era raro che le autorit\u00e0 cittadine intervenissero per forzare la mano nelle nomine dei prelati, con la conseguenza che questi spesso non erano all'altezza dell'ufficio ricevuto. \u00c8 il caso per esempio dell'arcivescovo Paolo Fregoso (1453-1498), nipote del doge genovese: \u00ab Doge tre volte (una a danno di un parente), ammiraglio della flotta armata contro i turchi che avevano occupato Otranto, pirata a danno della patria quando era in disgrazia politica, cardinale, spregiudicato collezionista di benefici, non alieno da brillanti iniziative di intelligenza amministrativa e di cultura (monte di piet\u00e0, scuola musicale in cattedrale), la sua attivit\u00e0 ecclesiastica ricalc\u00f2 aspetti noti in prelati dall'accentuata caratterizzazione dinastica, enfatizzati dalla sua partecipazione alla vita politica in prima persona\u00bb.\nNon \u00e8 chiara l'estensione esatta dell'arcidiocesi. Nel XII secolo la fascia costiera andava dal torrente Lerone, che separava Genova dalla diocesi di Savona, ad Anzo (Framura), che la separava ad est dalla diocesi di Luni; l'entroterra era probabilmente delimitato dallo spartiacque appenninico. Dal XII al XV secolo furono effettuati alcuni cambiamenti territoriali, sanciti dai papi: nel 1133 alcune parrocchie della val Petronio e dell'alta val di Vara furono cedute alla diocesi di Brugnato; nel 1162 le parrocchie di Portovenere, tolte a Luni, e il monastero della Gallinaria, tolto ad Albenga, passarono all'arcidiocesi genovese, che, alla fine del XII secolo, ebbe anche il controllo su Bonifacio e alcune altre isole adiacenti, nel sud della Corsica; nel 1248 Genova si ingrand\u00ec con cinque pievi sottratte alla diocesi di Tortona; infine nel 1430 fu assegnata all'arcidiocesi anche l'isola di Capraia.\nDal XVI al XX secolo.\nLa riforma protestante non ebbe alcun effetto a Genova, anche se forte era il bisogno di riforma della vita e delle strutture ecclesiali. I vescovi del primo Cinquecento non erano interessati ad alcun cambiamento; tra questi in particolare il cardinale Innocenzo Cybo, arcivescovo per trent'anni (1520-1550), ma che si distinse \u00ab per assenza e disinteresse\u00bb. Nel secondo Cinquecento, iniziarono le riforme, volute e stabilite dal concilio di Trento: nel 1574 Cipriano Pallavicino organizz\u00f2 un sinodo provinciale, dove furono combattuti soprattutto la superstizione ed il malcostume; nel 1582 una visita apostolica, voluta da papa Gregorio XIII, evidenzi\u00f2 carenze e disfunzioni nell'organizzazione diocesana; tra il 1588 ed il 1619 furono celebrati tre sinodi diocesani per la riforma della vita ecclesiastica; importanti furono l'aggiornamento degli antichi istituti religiosi presenti in arcidiocesi e l'introduzione di nuovi ordini e congregazioni, tra cui le carmelitane riformate di santa Teresa d'Avila ed i gesuiti.\nGrande figura di vescovo nel Seicento \u00e8 quella di Stefano Durazzo (1635-1664), \u00abla cui opera verteva sostanzialmente su quattro punti: l'evangelizzazione della citt\u00e0, dei borghi rivieraschi e dell'entroterra; la riforma del clero e del seminario; l'azione caritativo-assistenziale soprattutto nel periodo della peste; l'incremento e l'educazione della piet\u00e0 popolare con il tentativo di regolamentare l'attivit\u00e0 delle confraternite\u00bb. Numerose sono le opere da lui messe in atto: comp\u00ec la visita pastorale dell'arcidiocesi per due volte; fond\u00f2 l'istituto dei missionari urbani; celebr\u00f2 un sinodo nel 1643; fond\u00f2 un nuovo seminario nel 1656 e 34 nuove parrocchie; istitu\u00ec le missioni popolari ed affid\u00f2 la formazione dei chierici ai missionari di san Vincenzo de Paoli.\nAll'inizio del Settecento l'arcidiocesi contava circa trecento parrocchie; di queste tre si trovavano fuori dal territorio diocesano: Portovenere, Bonifacio in Corsica e Tabarca in Nordafrica. Nel 1737 fu canonizzata, con solenni e sentite celebrazioni, Caterina Fieschi Adorno, laica vissuta nel Quattrocento, fondatrice del sodalizio caritativo-assistenziale del Divino Amore nel 1497. Tra gli arcivescovi del Settecento, si ricorda in particolare Giuseppe Maria Saporiti (1746-1767): fu il primo a scrivere lettere pastorali; rivide la formazione dei preti della sua arcidiocesi attraverso una pi\u00f9 attenta spiritualit\u00e0 di ispirazione francese; diede alle stampe il primo catechismo della Chiesa genovese.\nSullo scorcio del XVIII secolo alla provincia ecclesiastica genovese furono assegnate le diocesi di Savona, Albenga, Ventimiglia e Tortona. Per un certo periodo, all'inizio dell'Ottocento, anche la diocesi di Nizza fece parte della metropolia di Genova. Infine, sul finire del secolo, la diocesi di Chiavari entr\u00f2 a far parte della sede metropolitana genovese.\nDurante il periodo dell'occupazione francese della repubblica di Genova, l'arcivescovo Giovanni Lercari sub\u00ec l'esilio; il suo successore fu Giuseppe Maria Spina, diplomatico pontificio, che ebbe larga parte nel concordato napoleonico del 1801; per la sua politica filobonapartista, dovette fare pubblica ammenda in cattedrale l'8 dicembre 1814.\nNell'Ottocento, gli arcivescovi genovesi furono impegnati soprattutto a rinvigorire la vita della diocesi, con l'indizione di sinodi e le visite pastorali, cercando al contempo una conciliazione fra i cattolici intransigenti, che a Genova avevano un loro quotidiano, \"Il Cattolico\", e i cattolici pi\u00f9 apertamente liberali; e cercando di smorzare i toni nella polemica fra i movimenti clericali e anticlericali. Durante l'episcopato di Andrea Charvaz si intensificarono le opere caritative di carattere sociale, la fondazione di scuole cattoliche per l'insegnamento primario e per l'avviamento professionale, l'istituzione di un seminario diocesano per le missioni estere. La fine del secolo vide a Genova due grandi vescovi. Salvatore Magnasco, che aveva partecipato al concilio Vaticano I, fece ricostruire il santuario della Madonna della Guardia, favor\u00ec notevolmente la stampa cattolica, pubblic\u00f2 un catechismo per i bambini. A lui succedette il beato Tommaso Reggio, politicamente pi\u00f9 conciliante e favorevole ad un riavvicinamento fra Stato e Chiesa, che si distinse per la creazione di numerose parrocchie, per la celebrazione di un sinodo diocesano (1896) e per aver visitato due volte la sua arcidiocesi.\nNella crisi modernista d'inizio Novecento, il barnabita di Genova Giovanni Semeria fu accusato ingiustamente, ed anche l'arcivescovo Edoardo Pulciano fu criticato per la sua debolezza nell'affrontare i modernisti; uomo austero e intransigente, fond\u00f2 nuove parrocchie e soprattutto la rivista diocesana. Alla sua morte si apr\u00ec per l'arcidiocesi un periodo di crisi con ripercussioni politiche a livello nazionale. Infatti all'arcivescovo Andrea Caron, la cui nomina era in chiave antimodernista, fu negato l\"'exequatur\" governativo e non pot\u00e9 mai prendere possesso della sede genovese; l'arcidiocesi fu di fatto governata dal vicario generale Giacomo De Amicis, al quale per\u00f2 nel 1912 venne notificato l'interdetto di amministrare le cresime e conferire gli ordini sacri su tutto il territorio diocesano.\nDal 5 al 9 settembre 1923 Genova ospit\u00f2 il settimo Congresso eucaristico nazionale italiano, a cui intervenne come legato pontificio il cardinale Gaetano De Lai.\nDurante il periodo fascista emerse la figura del cardinale Carlo Dalmazio Minoretti, \u00abconsiderato vescovo sociale e antifascista\u00bb. Riorganizz\u00f2 le parrocchie del centro storico e ne fond\u00f2 di nuove; oper\u00f2 per la funzione sociale della parrocchia, con teatri, oratori, circoli; si adoper\u00f2 per lo sviluppo dell'Azione Cattolica e della FUCI; nel seminario arcivescovile intanto si formavano personalit\u00e0 significative della vita ecclesiale italiana del dopoguerra: Giacomo Lercaro, Emilio Guano, Giuseppe Siri, Franco Costa, Luigi Pelloux. Pietro Boetto, negli anni difficili della seconda guerra mondiale, si adoper\u00f2 per la salvezza del porto e la resa delle truppe tedesche di stanza in citt\u00e0 e nel genovesato; questo gli valse il riconoscimento del titolo di \"difensore della citt\u00e0\" da parte delle autorit\u00e0 civili cittadine. Il dopoguerra \u00e8 segnato dall'episcopato di Giuseppe Siri, arcivescovo per oltre quarant'anni.\nIl 7 ottobre 1975 cedette la parrocchia dell'isola di Capraia alla diocesi di Livorno, con effetto dal 1\u00ba gennaio 1977.\nL'arcidiocesi di Genova venne unita il 30 settembre 1986 alla diocesi di Bobbio, in forza del decreto \"Instantibus votis\" della Congregazione per i Vescovi; la \"plena unione\" port\u00f2 alla costituzione dell'arcidiocesi di Genova-Bobbio. Gi\u00e0 dal 1973 l'arcivescovo di Genova era amministratore apostolico della sede di Bobbio. Con questa unione l'arcidiocesi arrivava territorialmente fino alle province di Pavia e di Parma.\nTuttavia dal punto di vista pastorale questa unione non ebbe molta fortuna. Infatti il 16 settembre 1989, con il decreto \"Pastoralis collocatio\" della stessa Congregazione per i Vescovi, i territori dell'antica diocesi di Bobbio furono scorporati dell'arcidiocesi di Genova-Bobbio ed uniti a Piacenza andando a formare la diocesi di Piacenza-Bobbio. Contestualmente l'arcidiocesi di Genova riprese il nome primitivo.\nDal 15 al 18 settembre 2016 torn\u00f2 a essere sede Congresso eucaristico nazionale italiano, per la XXVI edizione, in cui l'arcivescovo Angelo Bagnasco fu anche legato pontificio.\nCronotassi.\nSi omettono i periodi di sede vacante non superiori ai 2 anni o non storicamente accertati.\nMissioni.\nDal 1991 la diocesi inizi\u00f2 l'esperienza missionaria con l'apertura della missione del Guaricano, nella Repubblica Dominicana, dove fino al 2008 sono stati presenti alcuni presbiteri in qualit\u00e0 di missionari \"fidei donum\". La missione \u00e8 stata portata avanti in collaborazione con le Suore di Nostra Signora del Rifugio in Monte Calvario, la cui presenza nel Paese continua.\nDal 3 ottobre 2005 un presbitero dell'arcidiocesi di Genova e uno della diocesi di Chiavari sono al servizio della Chiesa cattolica a Cuba presso la diocesi di Santa Clara nella provincia di Villa Clara.\nStatistiche.\nL'arcidiocesi nel 2019 su una popolazione di 803.000 persone contava 674.520 battezzati, corrispondenti all'84,0% del totale."}
{"id": "208708", "revid": "1564499", "url": "https://it.wikipedia.org/wiki?curid=208708", "title": "Localit\u00e0 (disambigua)", "text": ""}
{"id": "208709", "revid": "1924342", "url": "https://it.wikipedia.org/wiki?curid=208709", "title": "Natalie Imbruglia", "text": "Biografia.\nFiglia di Elliot Imbruglia, italiano di Lipari, e di Maxene Anderson, australiana, Natalie Imbruglia nasce a Sydney e cresce a Berkeley Vale. A cinque anni prende lezioni di danza jazz e in seguito di tip tap e di balletto. A sedici anni abbandona la scuola e si trasferisce a Sydney, alla ricerca di un modo per emergere nel campo dello spettacolo.\nIl suo esordio fu come testimonial pubblicitario di una gomma da masticare giapponese. A 17 anni acquis\u00ec una certa notoriet\u00e0 come interprete di una soap opera molto famosa in Australia, \"Neighbours\" (in cui appaiono anche Kylie Minogue e Holly Valance). Il suo doveva essere un ruolo secondario, tanto che venne scritturata solo per due settimane. Il successo del personaggio fu per\u00f2 tale che gli autori decisero di darle un ruolo ben pi\u00f9 rilevante. Fu un periodo piuttosto buono per Natalie che, tuttavia, dimostr\u00f2 di non apprezzare molto la vita che stava conducendo, dichiarando in seguito: \nCarriera musicale.\nGli inizi.\nSi trasferisce cos\u00ec a Londra, dove deve ricominciare da zero. Le cose non vanno per\u00f2 molto bene, al punto che per lei spesso diventa un problema anche trovare i soldi per l'affitto. Intanto ha iniziato a scrivere canzoni e, come obiettivo, si prefigge di non restare nella capitale inglese. Viene in seguito notata da una major musicale. Come provino le fanno cantare la canzone \"Torn\", degli Edna Swap, la cui cover in seguito sar\u00e0 il suo primo successo, al seguito del quale sottoscriver\u00e0 un contratto con la compagnia.\n\"Left of the Middle\".\nNel 1997 incise il suo primo album, \"Left of the Middle\", che le valse svariati premi. Venne nominata anche a 3 Grammy Award ma senza vittorie. Il disco riscosse un ottimo successo mondiale: negli Stati Uniti entr\u00f2 in top 10 e vinse 2 dischi di platino. A livello mondiale il disco ha superato gli 8 milioni di copie. Il singolo di lancio fu \"Torn\", che in breve divenne una hit planetaria, raggiungendo il secondo posto in Gran Bretagna, mentre negli USA rimase il singolo pi\u00f9 suonato dalle radio per ben undici settimane consecutive. Ancora oggi \u00e8 ricordata come una delle canzoni simbolo degli anni novanta. Vennero estratti altri singoli, \"Big Mistake\", \"Wishing I Was There\" e \"Smoke\" che ottennero un discreto successo, ma non paragonabile a \"Torn\". Nel frattempo Imbruglia preparava il secondo album, ma prima della sua pubblicazione collabor\u00f2 ad alcune canzoni, ossia alle colonne sonore di \"Stigmate\", con la canzone \"Identify\" (scritta da Billy Corgan degli Smashing Pumpkins, usc\u00ec come singolo ed ebbe anche un videoclip) e \"Go\", incise una canzone per beneficenza (\"It's Only Rock and Roll\") e collabor\u00f2 all'album \"Reload\" di Tom Jones.\n\"White Lilies Island\".\nNel 2001 usc\u00ec il suo secondo album, \"White Lilies Island\". In esso si ritrovano tematiche improntate maggiormente alla seriet\u00e0 rispetto alla spensieratezza iniziale. Il disco non raggiunse buoni risultati, specie negli USA, \"White Lilies Island\" riusc\u00ec comunque a vendere 2 milioni di copie. I singoli estratti dall'album furono \"That Day\", \"Wrong Impression\" e \"Beauty On the Fire\". I primi due singoli ottennero discreti riscontri in Gran Bretagna (ma non negli USA), mentre il terzo pass\u00f2 quasi inosservato. Anche il look della Imbruglia \u00e8 nel frattempo cambiato molto. Nello stesso anno lavora per la colonna sonora del film \"Y tu mam\u00e1 tambi\u00e9n\" (2001), mentre nel 2002 per \"Mr. Deeds\" (2002). Sempre nel 2002 diventa uno dei volti di L'Oreal.\n\"Counting Down the Days\" e \"Glorious\".\nPer il terzo capitolo discografico bisogner\u00e0 aspettare altri 4 anni, con \"Counting Down the Days\", del 2005. L'album si rivela organico e dall'ascolto piacevole, caratterizzato dall'alternanza di ballate e pezzi pop rock. Vengono estratti soltanto due singoli, ossia \"Shiver\" (che divenne il suo maggior successo dai tempi di \"Torn\") e \"Counting Down the Days\" (che invece pass\u00f2 quasi inosservato). Nello stesso anno la Imbruglia partir\u00e0 con un tour per promuovere l'album. Il disco ottenne un buon successo in Europa, ma non in Australia (dove non riusc\u00ec ad entrare in top 10) e negli USA, dove non venne nemmeno pubblicato. Ad oggi \"Counting Down the Days\" ha venduto 1 milione di copie in tutto il mondo, ha raggiunto la numero 1 in Gran Bretagna e risult\u00f2 uno dei 100 album pi\u00f9 venduti del 2005.\nNel 2006 la Imbruglia \u00e8 impegnata diversamente con \"Il Fondo dell'ONU per i Popoli\" (UNFPA) per aiutare la ricerca sulla fistola. Nelle diverse interviste ha tranquillizzato i fan informandoli che sarebbe tornata a pubblicare album e, se il caso, dei film come attrice.\nIl suo nuovo singolo \"Glorious\", presentato in anteprima alle Finali di Verona del Festivalbar, vince il premio \"Speciale\". Il singolo riscuote un successo mediocre, nonostante arrivi a posizioni di un certo rilievo (n. 23 nella classifica inglese e n. 13 nella classifica mondiale). Il 10 settembre 2007 esce la sua prima raccolta, \"\". La raccolta non ottiene grande successo soprattutto a causa della scarsa promozione, dovuta al fatto che la cantante nello stesso periodo stava preparando il divorzio dal marito.\n\"Come to Life\".\nNatalie aveva rivelato gi\u00e0 nel dicembre 2008, il nome del nuovo disco, ossia \"Come to Life\", uscito nell'ottobre 2009. Si tratta di una vera rivoluzione per la cantante, in quanto \u00e8 stato prodotto dalla casa discografica fondata dalla Imbruglia dopo aver lasciato la Sony. \u00c8 stato anticipato dal singolo \"Want\", di ottimo successo in Italia, dove arriva alla quarta posizione della classifica dei singoli pi\u00f9 venduti, ma deludente negli altri Paesi. Il secondo ed ultimo singolo, \"Scars\" \u00e8 stato pubblicato nell'estate 2010. Alcune delle canzoni di questo album sono state scritte da Chris Martin, leader dei Coldplay.\n\"Male\".\nA partire da luglio 2014 viene annunciato il ritorno sulla scena musicale con un album di cover di cui si sarebbero avute notizie a partire da marzo dell'anno successivo. Il 13 marzo 2015 infatti, sui canali ufficiali di Natalie Imbruglia vengono diffusi l'immagine di copertina e il titolo dell'album, \"Male\", che in inglese significa 'maschio, maschile' in riferimento alla presenza, nel disco, di reinterpretazioni di brani inizialmente cantati da soli uomini. Il 23 marzo 2015 esce il primo singolo estratto dall'album, \"Instant Crush\", cover dell'omonima canzone dei Daft Punk. L'album \u00e8 stato disponibile per l'ordinazione dal 23 marzo 2015 negli Stati Uniti e in Canada ed \u00e8 stato pubblicato il 28 luglio 2015. Oltre ai Daft Punk, fra i nomi celebri che costituiscono le tracce dell'album figurano i The Cure, Neil Young, Cat Stevens, Death Cab for Cutie e altri.\n\"Firebird\".\nNel giugno 2021 pubblica il singolo \"Build It Better\" come primo estratto dall'album \"Firebird\", in uscita il 24 settembre 2021. A met\u00e0 luglio rilascia il secondo singolo \"Maybe It's Great\", scritto con Albert Hammond Jr. e Gus Oberg. Successivamente, a met\u00e0 agosto rilascia il terzo singolo \"On My Way\", il cui video \u00e8 apparso su YouTube a partire dal 25 agosto.\nCarriera cinematografica.\nDopo la sua prima esperienza nella soap opera \"Neighbours\", la Imbruglia riesce ad avere nel 2003 una parte nel film di Peter Howitt, \"Johnny English\" e a riscuotere anche un discreto successo come attrice. Il film, ricco di divertimento ed effetti speciali, annovera un cast di tutto rispetto in cui compaiono anche Rowan Atkinson e John Malkovich.\nIl 10 novembre 2007 esce nelle sale italiane il film d'animazione \"Winx Club - Il segreto del regno perduto\" di Iginio Straffi con protagoniste le famose fatine ormai celebri nel mondo. Natalie accetta di scrivere e cantare il tema principale per il film, \"All the Magic\". La canzone viene poi inserita nella colonna sonora originale della pellicola pubblicata da Epic Sony.\nNel 2009 recita nel film australiano \"Closed for Winter\" di James Bogle.\nDal 2010 ha deciso di lasciare la carriera musicale per un periodo indeterminato e di dedicarsi a quella del cinema.\nVita privata.\nHa una sorella minore, Laura Imbruglia, anche lei cantante.\nAlla vigilia del 2003, Imbruglia e il suo fidanzato da tre anni, il cantante dei Silverchair Daniel Johns, si sono sposati con una cerimonia sulla spiaggia in Australia. I due hanno vissuto insieme a Windsor, Berkshire, Regno Unito, su un'isola chiamata \"White Lilies\" che in seguito \u00e8 diventato il nome del suo secondo album, e a Newcastle, Australia. Il 4 gennaio 2008, Imbruglia e Johns hanno annunciato pubblicamente il loro divorzio, citando la distanza come causa principale della rottura.\nHa dichiarato di aver sofferto di depressione a seguito del repentino successo avuto e del conseguente stress a cui non era abituata.\nIl 28 febbraio 2013, Imbruglia \u00e8 diventata cittadina naturalizzata del Regno Unito. Il 9 ottobre 2019 diventa madre di un bambino, Max Valentine Imbruglia, grazie alla fecondazione in vitro."}
{"id": "208712", "revid": "9", "url": "https://it.wikipedia.org/wiki?curid=208712", "title": "Pompe per vuoto rotative", "text": ""}
{"id": "208720", "revid": "439868", "url": "https://it.wikipedia.org/wiki?curid=208720", "title": "Raboso", "text": "Con il nome Raboso (maschile) si identificano due vitigni autoctoni a bacca nera dell'area del Piave (Raboso friulano e Raboso Veronese).\nEsistono comunque altri due vitigni bianchi (al femminile) riconducibili foneticamente, ma non geneticamente, al vitigno Raboso: la Rabosina bianca e la Rabosa bianca.\nTutti e 4 i vitigni condividono fra loro una spiccata acidit\u00e0, caratteristica che li rende facilmente distinguibili da tutti gli altri.\nLe origini del nome Raboso sono disputate: potrebbe rimandare all'omonimo torrente che scorre nel Quartier del Piave, oppure derivare dal termine veneto \"rabioso\" per il suo sapore fortemente acido. Proprio per questo motivo il Raboso fu a lungo considerato un vitigno \"rustico\", adatto per la produzione di prodotti di qualit\u00e0 minore e vini da taglio. Tuttavia, le moderne tecniche di coltivazione e vinificazione lo hanno notevolmente rivalutato e oggi il Raboso \u00e8 alla base di 2 DOC (DOC Piave e DOC Venezia) e una DOCG (DOCG Malanotte).\nIl vitigno ha un grappolo grande, lungo e alato, costituito da acini di medie dimensioni con buccia blu-nera spessa e coriacea.\nStoria.\nSecondo l'istituto di enologia Geisenheim, in Germania, il vitigno sarebbe originario della Renania dove tutt'oggi si coltivano uve dalle caratteristiche molto simili. Successivamente venne esportato in Veneto, regione in cui \u00e8 attestato almeno dal XIV secolo. Notizie pi\u00f9 precise ci sono tramandate da Jacopo Agostinetti nel 1679.\nLe piante di Raboso sono assai resistenti e sono riuscite a superare senza troppe difficolt\u00e0 il dilagare della fillossera a fine dell'Ottocento.\nI Vitigni.\nRaboso Piave.\n\u00c8 tipico del Trevigiano, ma risulta assai diffuso anche nella provincia di Padova con il nome di \"friulara\" o \"friularo\" (da \"frio\" \"freddo\" perch\u00e9 la vendemmia avveniva nel tardo autunno).\nRaboso veronese.\nA dispetto del nome, \u00e8 coltivato prevalentemente tra le province di Venezia, Vicenza, Rovigo (area del Polesine).\nDa analisi genetiche si \u00e8 evidenziato essere figlio diretto del Raboso Piave (madre) e della Marzemina Bianca (padre). La sua diffusione nel trevigiano, e forse la sua stessa nascita, sono da imputarsi ai poderi dei Conti Papadopoli.\nRispetto al Raboso Piave in genere origina vini pi\u00f9 amabili, ma sempre vivacemente aciduli."}
{"id": "208724", "revid": "712828", "url": "https://it.wikipedia.org/wiki?curid=208724", "title": "Glorfindel", "text": "Glorfindel di Imladris (prima conosciuto come Glorfindel di Gondolin) \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare ne \"Il Silmarillion\" e ne \"Il Signore degli Anelli\".\nBiografia.\nElfo nobile d'animo e potente, ha un passato avvolto nell'ombra. Appartiene ai Noldor o ai Vanyar: potrebbe essere imparentato con Ingw\u00eb o Finw\u00eb, dato che Gandalf lo definisce \"Signore Elfico di una casata principesca\".\nDurante la Prima Era viveva a Gondolin ed era il signore della casata del fiore dorato, partecip\u00f2 alla battaglia delle Innumerevoli Lacrime, tuttavia l'arrivo dell'esercito Gondolin a nulla valse per ribaltare le sorti della disastrosa battaglia. Combatt\u00e9 durante l'assedio di Gondolin ma cadde combattendo contro un Balrog (che insieme a numerosi orchi aveva assaltato i superstiti in fuga dalla citt\u00e0 in rovina), accompagnandolo nell'abisso e morendo con lui (gli elfi si possono reincarnare nello stesso corpo di prima, conservando i loro ricordi), e allora si pu\u00f2 ben comprendere perch\u00e9 persino i malvagi Nazg\u00fbl lo temessero.\nDurante la Seconda Era fa ritorno nella Terra di Mezzo.\nDurante la Terza Era ha avuto, in tempi ben pi\u00f9 remoti rispetto alle vicende de Il Signore degli Anelli, una parte importante nelle guerre contro il pi\u00f9 potente schiavo dell'Anello, il Re di Angmar, ed \u00e8 lui a profetizzare che questi non sarebbe morto per mano di un uomo.\nMolti anni dopo \u00e8 lui a salvare Frodo, quando era inseguito dai Nazg\u00fbl, e a condurlo a Gran Burrone prestandogli il suo cavallo, Asfaloth.\nIl \"problema\" di Glorfindel.\nChristopher Tolkien dice in \"The Return of the Shadow\" che suo padre \"pens\u00f2 molto al caso di Glorfindel\" e decise che \"era un uso casuale\" di un nome preso da \"Il Silmarillion\" che avrebbe cambiato, se se ne fosse accorto prima.\nInfatti Tolkien aveva l'abitudine di cambiare spesso i nomi durante le varie stesure dei suoi racconti, e in alcuni casi rischiava di confondersi. Infatti nel caso di Glorfindel, delle note sul Consiglio di Elrond dicevano \"Glorfindel parla del suo antenato a Gondolin\": appare quindi evidente che a quello stadio i due Glorfindel erano, nelle sue intenzioni, due personaggi distinti. Questo si pu\u00f2 spiegare con il fatto che Tolkien era disorganizzato, perdeva i suoi appunti e doveva spesso lavorare a memoria. La modifica viene per\u00f2 scartata, e visto che il nome era ormai stato inserito nel racconto, Tolkien ide\u00f2 una soluzione (come \u00e8 documentato in \"The Peoples of Middle-earth\"): Glorfindel fu inviato nella Terra di mezzo dai Valar all'inizio della Seconda Era, come una sorta di predecessore degli Istari, e, in una versione differente, insieme agli Stregoni Blu. Ad un certo punto Tolkien pens\u00f2 addirittura a Glorfindel come uno dei due Stregoni, ma rigett\u00f2 l'idea in quanto gli Eldar non erano stati concepiti come possibilit\u00e0 per gli Stregoni, i quali Tolkien aveva deciso potessero essere solo Maiar.\nProbabilmente il problema di Glorfindel poteva essere risolto semplicemente cambiando il nome del Glorfindel di Gondolin, ma Tolkien era restio a farlo, cos\u00ec come sempre fu restio ad apportare cambiamenti alla Caduta.\nAdattamenti.\nIl personaggio \u00e8 stato tagliato nella celebre trasposizione cinematografica del Signore degli Anelli di Peter Jackson. Il suo posto, infatti, \u00e8 stato preso da Arwen che nella trasposizione ha un ruolo maggiore rispetto al romanzo. Anche nella trasposizione cinematografica del 1978 il personaggio di Glorfindel non \u00e8 presente e stavolta il suo posto viene preso da Legolas.\nGlorfindel \u00e8 un personaggio eroe del gioco \"\". Nella campagna si unisce a Gl\u00f3in come segno di alleanza tra nani ed elfi dopo l'assedio dei goblin a Gran Burrone."}
{"id": "208725", "revid": "1893", "url": "https://it.wikipedia.org/wiki?curid=208725", "title": "Dilalia", "text": ""}
{"id": "208726", "revid": "30610", "url": "https://it.wikipedia.org/wiki?curid=208726", "title": "Rudolf von Jhering", "text": "Biografia.\nJhering studi\u00f2 a Heidelberg, Gottinga, Monaco e Berlino, dove ottenne il dottorato nel 1845. Si conquist\u00f2 ben presto la fama di illustre romanista insegnando a Basilea, Rostock, Kiel e Gie\u00dfen.\nNel 1868 si stabil\u00ec a Vienna. Qui, nel 1872, durante la conferenza d'addio alla fine del suo insegnamento, nacque la famosa lettura \"La lotta per il diritto\" (in tedesco \"Der Kampf ums Recht\"), opera di ineguagliato successo, tradotta in ventisei lingue e con venti edizioni in appena due anni.\nNella sua opera critic\u00f2 fortemente la corrente di pensiero della Pandettistica tedesca. A tale scopo compose articoli che dapprima vennero pubblicati separatamente e in seguito formarono un'opera unitaria: \"Serio e faceto nella Giurisprudenza\" (in tedesco \"Scherz und Ernst in der Jurisprudenz\").\nDapprima esalt\u00f2, poi derise la giurisprudenza e la piramide concettuale di Georg Friedrich Puchta e il suo metodo deduttivo.\nFu un grande maestro. In Italia Emanuele Gianturco si ritenne il suo pi\u00f9 grande ammiratore, come testimoniato dalla fitta corrispondenza epistolare tra i due.\nLa sua opera pi\u00f9 importante \u00e8 \"Lo scopo del diritto\" (in tedesco \"Der Zweck im Recht\"), composta nel 1877."}
{"id": "208727", "revid": "16066", "url": "https://it.wikipedia.org/wiki?curid=208727", "title": "Teoria elettrodebole", "text": ""}
{"id": "208729", "revid": "767487", "url": "https://it.wikipedia.org/wiki?curid=208729", "title": "Fozzy", "text": "I Fozzy sono un gruppo heavy metal statunitense fondato ad Atlanta, Georgia, nel 1999.\nLa band ha avuto un buon successo negli Stati Uniti e in Inghilterra soprattutto grazie al loro frontman e cantante, Chris Jericho, gi\u00e0 noto grazie alla sua carriera di wrestler.\nStoria.\nNel 2000 esce l'album omonimo \"Fozzy\", seguito a ruota da \"Happenstance\" (2002), i quali sono per lo pi\u00f9 dei cover album di band come Ronnie James Dio, Krokus, Twisted Sister, Iron Maiden, M\u00f6tley Cr\u00fce e Judas Priest.\nNel 2005 i Fozzy pubblicano il loro primo album di inediti, dal nome \"All that Remains\"; il 30 settembre 2006, al Delicious Rox, durante il concerto il batterista Dane Tuders tir\u00f2 una bottiglietta (su richiesta dei fan) che colp\u00ec una ragazza. Il cantante, Chris Jericho, dovette dare delle spiegazioni alla fine del concerto alla polizia.\nIl 4 marzo 2009 MetalUnderground.com riporta che i Fozzy hanno firmato un contratto con la Riot! Entertainment per la realizzazione del loro prossimo album. Durante lo stesso anno sono stati pubblicati due singoli, \"Martyr No More\" e \"Let The Madness Begin\", dall'album \"Chasing the Grail\", pubblicato il 26 gennaio 2010. Nel mese di marzo 2010 \u00e8 uscito anche il singolo \"Broken Soul\", estratto sempre dall'ultimo album.\nIl 9 settembre 2011 il bassista Sean Delson lascia il gruppo per lavorare ad un vecchio progetto con Agent Cooper. Nel frattempo verr\u00e0 rimpiazzato da Paul Di Leo, ex Adrenaline Mob.\nNel mese di gennaio 2012 la band firma con la Century Media Records e comunicano che hanno in programma di pubblicare un nuovo album entro la fine dell'estate. Intanto Chris Jericho ritorna om the road con la WWE il 2 gennaio 2012 ma nonostante ci\u00f2, la band si esibisce al Download Festival in Inghilterra nel mese di giugno. A conferma del loro successo, il nuovo album dal nome \"Sin and Bones\", pubblicato il 14 agosto 2012, viene classificato per la prima volta nella classifica degli album pi\u00f9 venduti negli Stati Uniti, come anche nella Rock Albums e nella Hard Rock Albums. Nel mese di luglio viene pubblicato il primo singolo estratto dall'album, \"Sandpaper\", nel quale partecipa anche M. Shadows, il frontman degli Avenged Sevenfold.\nNel 2014 esce il sesto album intitolato \"Do You Wanna Start a War\".\nIl 19 ottobre 2016 venne annunciato il ritorno della band all'etichetta Century Media Records con la quale hanno pubblicato il loro settimo album, \"Judas\", il 13 ottobre 2017."}
{"id": "208731", "revid": "33689", "url": "https://it.wikipedia.org/wiki?curid=208731", "title": "Masurio Sabino", "text": "Biografia.\nEponimo della scuola dei Sabiniani, fondata dal suo maestro Gaio Ateio Capitone, Sabino visse nel I secolo sotto il principato di Augusto e Tiberio (quest'ultimo nel 22 d.C. gli concesse la dignit\u00e0 equestre e il \"ius respondendi\") e mor\u00ec probabilmente sotto Nerone.\nSecondo quanto ci riferisce Sesto Pomponio, Sabino, in contrasto con il costume del tempo, non segu\u00ec il \"cursus honorum\" e visse dei proventi ricavati dalla sua attivit\u00e0 didattica.\nLa fama di Sabino \u00e8 legata soprattutto al suo \"trattato di diritto civile\", i \"Libri tres iuris civilis\", che divenne il testo base della sua scuola. Egli scrisse anche altre opere giusprivatistiche, fra cui una raccolta di responsi (\"Responsa\") e un piccolo numero di libri edittali (\"Ad edictum pr\u00e6toris urbanis\"). Si ricordano anche i \"Memoralia\", i \"Fasti\" e i \"Commentarii de indigenis\", che illustrano antiche consuetudini e cerimonie, collegi sacerdotali, riti e trionfi militari.\nI Digesta giustinianei non riportano frammenti di opere del giurista romano. Masurio Sabino \u00e8 tuttavia spesso citato dagli altri giuristi romani autori dei commenti ai \"Libri tres iuris civilis\"."}
{"id": "208732", "revid": "399", "url": "https://it.wikipedia.org/wiki?curid=208732", "title": "Conservazione (numismatica)", "text": "Lo stato di conservazione di una moneta o di una banconota \u00e8 indice delle condizioni di una moneta e influisce fortemente sul suo valore e collezionabilit\u00e0.\nScala di conservazione italiana.\nEsiste una scala convenzionale con cui si misurano le condizioni di conservazione di una moneta:\nConservazioni intermedie.\nIn presenza di conservazioni intermedie tra uno stato di conservazione e l'altro si possono trovare utilizzati:\nScala Sheldon.\nIn realt\u00e0 non sempre esiste una corrispondenza esatta tra i gradi di conservazione utilizzati in Italia e quelli utilizzati all'estero; ad esempio, negli Stati Uniti utilizzano una scala di gradi molto pi\u00f9 variegata, in cui i vari stati di conservazione sono denominati utilizzando una sigla e un numero da 1 a 70 che codifica precisamente lo stato della moneta. Nel seguito si riporta un elenco dei possibili gradi con le relative corrispondenze (se esistenti) per la gradazione italiana. Occorre considerare che una trasposizione letterale dei gradi di conservazione statunitensi in quelli italiani \u00e8 in realt\u00e0 sbagliata ed \u00e8 pi\u00f9 ragionevole parlare di intervalli di gradazione, ad esempio il \"very fine\" non corrisponde al nostro BB ma abbraccia tutti i gradi che vanno grossomodo da BB- (VF-20) a BB+ (VF-35).\nTabella di corrispondenza internazionale.\nLa seguente tabella indica le corrispondenze tra gli stati di conservazione definiti dalla scala Sheldon, quella pi\u00f9 diffusa negli Stati Uniti, e quelli utilizzati in Italia e in altri paesi:"}
{"id": "208733", "revid": "2912", "url": "https://it.wikipedia.org/wiki?curid=208733", "title": "Bellay-en-Vexin", "text": ""}
{"id": "208735", "revid": "287204", "url": "https://it.wikipedia.org/wiki?curid=208735", "title": "Ecouen", "text": ""}
{"id": "208736", "revid": "599013", "url": "https://it.wikipedia.org/wiki?curid=208736", "title": "Epiais-l\u00e8s-Louvres", "text": ""}
{"id": "208737", "revid": "1543377", "url": "https://it.wikipedia.org/wiki?curid=208737", "title": "Diagonale principale", "text": "In matematica, e pi\u00f9 in particolare in algebra lineare, la diagonale principale di una matrice quadrata \u00e8 la diagonale che va dall'angolo in alto a sinistra a quello in basso a destra. Ad esempio, la seguente matrice ha valori non nulli solo nella diagonale principale:\nUna matrice di questo tipo \u00e8 detta matrice diagonale. Un caso particolare di matrice diagonale, in cui tutti i valori della diagonale principale sono uguali ad 1, \u00e8 la matrice identit\u00e0. La somma di tutti i valori che si trovano sulla diagonale principale \u00e8 detta traccia della matrice.\nLa diagonale opposta, dall'angolo in alto a destra a quello in basso a sinistra, \u00e8 detta antidiagonale o diagonale secondaria.\nTalvolta risulta utile considerare la diagonale di una matrice che non \u00e8 quadrata:"}
{"id": "208738", "revid": "599013", "url": "https://it.wikipedia.org/wiki?curid=208738", "title": "Epinay-Champl\u00e2treux", "text": ""}
{"id": "208739", "revid": "287204", "url": "https://it.wikipedia.org/wiki?curid=208739", "title": "Eragny", "text": ""}
{"id": "208740", "revid": "287204", "url": "https://it.wikipedia.org/wiki?curid=208740", "title": "Ezanville", "text": ""}
{"id": "208741", "revid": "122749184", "url": "https://it.wikipedia.org/wiki?curid=208741", "title": "B\u00fcrgerliches Gesetzbuch", "text": "Il B\u00fcrgerliches Gesetzbuch (comunemente indicato con le iniziali BGB) \u00e8 il codice civile della Germania. \nEntrato in vigore il 1\u00ba gennaio 1900, fu il risultato di un lavoro di sistemazione avviato fin dal 1881 e venne considerato al suo tempo come il massimo risultato dell'elaborazione giuridica moderna, in quanto \u00e8 il codice di diritto privato con la terminologia pi\u00f9 precisa, dottrinale e coerente di tutti i tempi.\nStoria.\nLe origini durante l'Impero tedesco.\nNel 1871, i vari stati della Germania vennero unificati in un solo grande Impero tedesco. Nella fase iniziale di unificazione, i singoli stati dell\u2019Impero continuarono a utilizzare ciascuno le proprie leggi in materia di diritto civile, ma nel 1873, ad appena due anni dall'unificazione fu approvato un emendamento alla Costituzione dell'Impero tedesco (attraverso la \"Legge Miquel-Lasker\" - in riferimento ai due fautori di tale emendamento, Johannes von Miquel e Eduard Lasker) che trasfer\u00ec all'Impero la competenza legislativa in materia di diritto civile.\nAllo scopo di dotare l'intera nazione di un unico diritto fu quindi creata una apposita commissione (la cosiddetta Prima commissione) incaricata della codificazione tedesca.\nDella commissione fecero parte 11 membri, di cui Bernhard Windscheid e Gottlieb Planck, 6 giudici delle corti imperiali, e 3 funzionari dell'impero.\nDopo dieci anni di assiduo lavoro, e con il contributo dei pi\u00f9 insigni giuristi del tempo (tra i quali spicca l'opera del padre della pandettistica Bernhard Windscheid) e l'influenza di altre codificazioni europee come il Codice Napoleonico francese, il BGB fu ultimato nel 1896. Entr\u00f2 in vigore il 1\u00ba gennaio 1900 per desiderio dell'Imperatore in persona: l'entrata in vigore del BGB doveva segnare l'inizio di un secolo scintillante.\nAppena entrato in vigore, il BGB risult\u00f2 troppo complicato per essere capito dalla maggior parte della popolazione; infatti, usava un linguaggio troppo tecnico, aveva una struttura eccessivamente pandettistica e un'esagerata imposizione dottrinale.\nStruttura del BGB.\nIl codice \u00e8 diviso in cinque materie, alle quali si \u00e8 dedicato un libro:\nLa Germania nazista.\nIl BGB rimase in vigore durante il regime nazista ma leggi speciali ne regolarono alcuni titoli, come ad esempio il matrimonio. La Germania nazista progett\u00f2 la sostituzione del BGB, ancorato a una concezione liberale dei rapporti tra i privati e considerato non pi\u00f9 adeguato a rappresentare la nuova concezione nazista dello Stato. Il progetto di nuova codificazione, che avrebbe dovuto produrre il \"Volksgesetzbuch\" (in italiano \u00abCodice del popolo\u00bb), non divenne mai realt\u00e0, travolto anch'esso dalla sconfitta nazista nella seconda guerra mondiale.\nAttraverso l'interpretazione ideologicamente orientata delle clausole generali gi\u00e0 presenti nel codice, come ad esempio la buona fede ed i buoni costumi (= la moralit\u00e0 pubblica) ai \u00a7\u00a7 242 e 138, fu possibile sopperire alla mancanza di un codice propriamente di regime.\nDal secondo dopoguerra alla riunificazione.\nNel secondo dopoguerra la Germania fu divisa in due differenti stati: uno stato capitalista nella parte occidentale ed uno stato socialista nella parte orientale, ma il BGB continu\u00f2 a regolare il diritto civile in entrambi gli stati tedeschi. Tuttavia, giacch\u00e9 un codice liberale non poteva essere adeguato a disciplinare i rapporti privati in un paese socialista e anticapitalista, nella parte orientale il BGB venne progressivamente sostituito da nuove leggi di matrice socialista, a cominciare dalla legislazione sul diritto di famiglia del 1966 e dal Codice civile del 1976.\nNel 1990, in seguito alla riunificazione tedesca il BGB torn\u00f2 nuovamente a disciplinare il diritto civile in tutta la Germania.\nIl principio di astrattezza.\nLa caratteristica peculiare del BGB \u00e8 il principio di astrattezza (\"Abstraktionsprinzip\" nella terminologia giuridica tedesca), che domina l'intero codice ed \u00e8 di capitale importanza per la corretta comprensione del suo sistema. Un esempio aiuter\u00e0 a capire di che cosa si tratti: nel sistema del BGB, la propriet\u00e0 non \u00e8 trasferita mediante un contratto di alienazione al momento della manifestazione del consenso dei contraenti, come avviene in moltissime altri ordinamenti (come quello italiano) che seguono il \"principio del consenso traslativo\". Secondo il BGB, un contratto che abbia per oggetto il trasferimento della propriet\u00e0 semplicemente \u00abobbliga\u00bb l'alienante a trasferire la propriet\u00e0 del bene venduto all'acquirente. Il \u00a7 433 del BGB dichiara esplicitamente quest'obbligo dell'alienante, cos\u00ec come quello dell'acquirente. Per il trasferimento della propriet\u00e0 \u00e8 necessaria la consegna del bene (o un atto equivalente, come la trascrizione nei registri immobiliari) che \u00e8 regolamentato dai \u00a7\u00a7 929 e ss.\nQuindi, nel caso del semplice acquisto di un bene pagato immediatamente in contanti, la legge civile tedesca interpreta la transazione come composta da (almeno) tre contratti: \nN.B. Questa impostazione della compravendita, che necessitava per la sua perfezione della \"traditio\" del bene venduto (ovvero il trasferimento del possesso a chi dal contratto risultava di tale bene il nuovo legittimo proprietario) \u00e8 da far risalire alle elaborazioni dottrinali del cosiddetto \"usus modernus Pandectarum\", la corrente scientifico-dottrinaria che ebbe come fondatore Friedrich Carl von Savigny, la quale a sua volta si basava sull'elaborazione del diritto romano compiuta dai giuristi tedeschi dal Basso Medioevo in poi.\nAnche se il principio di astrattezza non si trova in sistemi giuridici che non siano di stampo germanico, e contraddice l'usuale interpretazione di buon senso delle transazioni commerciali, esso \u00e8 indiscusso nella comunit\u00e0 legale tedesca. \nIl principale vantaggio del principio di astrattezza \u00e8 la capacit\u00e0 di fornire una costruzione legale sicura per praticamente tutte le transazioni finanziarie, indipendentemente da quanto queste siano complicate. Un buon esempio \u00e8 quello noto del mantenimento del titolo. Se qualcuno acquista qualcosa e paga il prezzo di acquisto con delle rate, il sistema si confronta con due interessi contrastanti: l'acquirente vuole avere subito il prodotto acquistato, mentre il venditore vuole assicurarsi il pagamento dell'intero prezzo di acquisto.\nCon il principio di astrazione il BGB d\u00e0 una risposta semplice: il contratto di acquisto obbliga l'acquirente a pagare il prezzo pieno e richiede al venditore di trasferire la propriet\u00e0 al ricevimento dell'ultima rata. Poich\u00e9 gli obblighi e l'effettivo passaggio di propriet\u00e0 sono in due contratti differenti, \u00e8 abbastanza semplice assicurare gli interessi di entrambe le parti. Il venditore mantiene il diritto di propriet\u00e0 fino all'ultimo pagamento e l'acquirente \u00e8 il mero detentore del bene acquistato. Se non riesce a pagare per intero il venditore pu\u00f2 reclamare la sua propriet\u00e0 come qualsiasi altro proprietario."}
{"id": "208743", "revid": "4175", "url": "https://it.wikipedia.org/wiki?curid=208743", "title": "Capsicum Red", "text": "I Capsicum Red erano un gruppo di rock progressivo italiano formatosi nel 1970.\nIl gruppo.\nPi\u00f9 che per la loro carriera, i Capsicum Red si ricordano per il fatto che il loro chitarrista, Red Canzian, \u00e8 entrato a far parte dei Pooh come bassista, diventando cos\u00ec titolare di una carriera di enorme successo.\nI Capsicum Red, invece, nella loro breve esistenza, sono rimasti piuttosto in ombra.\nNel 1971 il gruppo fa uscire il suo primo singolo, \"Ocean\", che ottiene un buon successo per il fatto che titolo del disco e nome del gruppo fanno pensare che non siano italiani; \"Ocean\" diviene anche la sigla della trasmissione televisiva \"...e ti dir\u00f2 chi sei\", ed \u00e8 anche stampato in Grecia e Francia.\nSubito dopo viene inciso un altro singolo, \"Tarzan\", ma il tipo di musica di entrambi \u00e8 ancora lontano dalle atmosfere progressive, che arriveranno invece nel 1972 con la realizzazione dell'album \"Appunti per un'idea fissa\". Musica progressiva con forti influenze sinfoniche sono ben evidenti nella suite presente sul lato A, il cui titolo, \"Patetica\", fa subito pensare a Ludwig Van Beethoven. Ed infatti la suite \u00e8 derivata proprio dall'omonima sonata per pianoforte del compositore tedesco.\nNel 1973, senza aver raccolto grandi consensi, il gruppo si scioglie. Canzian entra per poco tempo negli Osage Tribe e poi, come gi\u00e0 detto, nei Pooh.\nPaolo Steffan, con un altro musicista, Gianni Genova, d\u00e0 vita al duo Genova &amp; Steffan, le cui intenzioni country si stemperano ben presto in un pop melodico, peraltro di poco successo, poi nel settembre del 1980 subentra a Claudio Ramponi negli Everest che per\u00f2 si sciolgono subito dopo la registrazione del secondo singolo \"Daisy/Volare piano\". Ha collaborato con Toto Cutugno, Iva Zanicchi, Adriano Celentano, Donatella Rettore, Franco Simone, Loretta Goggi. Nel 1984 inizia a collaborare con Pino Donaggio alla realizzazione di colonne sonore per il cinema americano, mentre nel 1996 inizia la sua collaborazione con Le Orme. \u00c8 anche l'autore del logotipo dei Pooh.\nIl batterista Roberto Balocco aveva in precedenza militato nei Panna Fredda partecipando alla registrazione dell'album Uno.\nCome altri gruppi di rock progressivo degli anni '70, anche i Capsicum Red sono stati riscoperti in seguito: l'album \u00e8 stato ristampato in CD nel 1991 dalla Artis Records e nel 1995 dalla Vinyl Magic (con in pi\u00f9 i brani dei due 45 giri); sempre la Vinyl Magic nel 2008 lo ha ristampato in vinile."}
{"id": "208744", "revid": "648655", "url": "https://it.wikipedia.org/wiki?curid=208744", "title": "Tecniche costruttive dell'architettura gotica", "text": "L'architettura gotica vede l'utilizzo di particolari tecniche costruttive con reimpiego e reinterpretazione di alcuni elementi costruttivi preesistenti. \nStrutture.\nGli elementi costitutivi dell'architettura sono la campata con volta a crociera con arco a sesto acuto. La costruzione di grandi edifici attraverso l'utilizzo di campate con volta a crociera era una tecnica gi\u00e0 diffusa nell'architettura romanica. In questo caso per\u00f2 le crociere erano solitamente a tutto sesto, e ci\u00f2 comportava la limitazione planimetrica di impiegare esclusivamente campate a base quadrata. Inoltre la crociera a tutto sesto comporta una rilevante spinta orizzontale, e conseguentemente la necessit\u00e0 di rinforzare i muri perimetrali per contrastare questo genere di spinte. Con l'uso sistematico dell'arco acuto nella realizzazione delle volte a crociera si risolvono due tipi di problemi: la proiezione orizzontale della volta non \u00e8 pi\u00f9 solo quadrata ma pu\u00f2 essere rettangolare, o al limite poligonale (come nel caso del deambulatorio di Saint Denis), e la spinta verticale dell'arco prevale su quella orizzontale, permettendo quindi una struttura pi\u00f9 efficiente dal punto di vista statico. In questo modo \u00e8 possibile realizzare edifici pi\u00f9 alti e pi\u00f9 ampi, a schema strutturale puntiforme, cio\u00e8 con il carico verticale concentrato sui pilastri, a loro volta rinforzati all'esterno da archi rampanti e contrafforti, necessari per contrastare la spinta orizzontale (introducendo, con il loro peso concentrato, una componente verticale che \"verticalizza\" la risultante delle forze, moderando la tendenza al ribaltamento), elementi strutturali che assumeranno anche una connotazione estetica, dando all'esterno dell'edificio l'aspetto complesso di selva di pinnacoli. Fra un pilastro e l'altro \u00e8 possibile a questo punto aprire grandi finestre, poich\u00e9 la muratura non \u00e8 altro che un tamponamento che non assolve a nessuna funzione statica. In questo modo l'edificio pu\u00f2 diventare luminosissimo all'interno, e l'arte della vetrata diventer\u00e0 la forma pi\u00f9 importante di espressione pittorica."}
{"id": "208745", "revid": "1516566", "url": "https://it.wikipedia.org/wiki?curid=208745", "title": "Campo Santa Margherita", "text": "Campo Santa Margherita \u00e8 un campo di Venezia, situato nel sestiere di Dorsoduro.\nStoria e descrizione.\nIl toponimo si riferisce alla chiesa sconsacrata di Santa Margherita, posta all'estremit\u00e0 nord orientale del campo.\nL'aspetto attuale \u00e8 dovuto agli interventi della seconda met\u00e0 dell'Ottocento decretati dalle autorit\u00e0 austro-ungariche che portarono, per ragioni di carattere igienico, all'interramento di alcuni rii. Prima del 1863 il campo rispettava lo schema tipico di altri campi veneziani a vocazione mercantile, delimitato a sud da una via d'acqua costituita dal rio della Scoazzera, collegata al rio di San Barnaba dal rio di Ca' Canal.\nIl campo \u00e8 noto perch\u00e9 tradizionale luogo di ritrovo giovanile vista la vicinanza allo IUAV, a Ca' Foscari e a vari istituti superiori. A ci\u00f2 si aggiunge la breve distanza dalla stazione ferroviaria, da Piazzale Roma e da diversi luoghi d'interesse monumentale.\nMonumenti e luoghi d'interesse.\nSul campo, perlopi\u00f9 caratterizzato da tipiche architetture popolari veneziane, insistono alcuni edifici di rilievo storico architettonico:"}
{"id": "208746", "revid": "933835", "url": "https://it.wikipedia.org/wiki?curid=208746", "title": "Helmut Kohl", "text": "Cancelliere della Germania dal 1\u00ba ottobre 1982 al 27 ottobre 1998. Fino al 3 ottobre 1990, data dell'unificazione delle due Germanie, fu cancelliere della sola Germania occidentale, poi della Germania unita. \u00c8 stato anche \"leader\" del partito dell'Unione Cristiano-Democratica (CDU) dal 1973 al 1998. Dai presidenti degli Stati Uniti George H. W. Bush e Bill Clinton, venne descritto come \"il pi\u00f9 grande leader europeo della seconda met\u00e0 del XX secolo\". Nel 1970 Helmut Kohl fu uno dei pi\u00f9 giovani politici della CDU e presidente del suo partito, nel 1969 per la prima volta ebbe un ruolo nell'opposizione.\nCon 16 anni di permanenza in carica, Helmut Kohl fu il pi\u00f9 longevo Cancelliere della storia dopo Otto von Bismarck e il suo periodo di cancellierato di gran lunga il pi\u00f9 lungo di qualsiasi altro cancelliere democraticamente eletto. Kohl ha supervisionato la fine della guerra fredda ed \u00e8 ampiamente considerato come il principale artefice della Riunificazione tedesca. Insieme con il presidente francese Fran\u00e7ois Mitterrand, Kohl \u00e8 anche considerato l'architetto del Trattato di Maastricht, trattato che ha istituito l'Unione Europea (UE).\nHa progettato con decisione il processo di riunificazione con la Germania Est. Controverso rimase lo scandalo delle donazioni al partito, dopo la divulgazione delle quali perse la presidenza onoraria nel 2000, anno in cui Kohl ricevette numerosi premi nazionali e internazionali. Dalla fine della sua carriera politica Kohl \u00e8 divenuto un lobbista, ricoprendo diverse posizioni nel mondo degli affari, tra le quali, quelle per il Credit Suisse e per KirchMedia. Fu inoltre fondatore di una societ\u00e0 di strategia politica.\nNote familiari.\nNacque a Ludwigshafen nello stato federato della Renania-Palatinato, da una famiglia conservatrice e cattolica, il padre, Hans Kohl (1887\u20131975), era un ufficiale della finanza e la madre, C\u00e4cilie Schnur (1891\u20131979), un'insegnante. Aveva una sorella, Hildegard (1922\u20132003), e un fratello, Walter (1926-1944). Allo scoppio della seconda guerra mondiale, come tutti i giovani dell'epoca, segu\u00ec un addestramento, ma non combatt\u00e9 mai: la guerra fin\u00ec infatti prima che egli partisse per il fronte.\nStudi.\nKohl frequent\u00f2 la Rupprechtschule e prosegu\u00ec gli studi al Max-Planck-Gymnasium. Nel semestre estivo del 1950 ha iniziato a studiare legge e storia all'Universit\u00e0 Johann Wolfgang Goethe di Francoforte sul Meno. Per il semestre invernale 1951/52 si \u00e8 trasferito all'Universit\u00e0 Ruperto Carola di Heidelberg, dove ha studiato storia e scienze politiche. Durante i suoi studi, \u00e8 stato membro dell'organizzazione studentesca AIESEC. Dal 1956 al 1958 Kohl \u00e8 ricercatore associato presso l'Istituto dell'Universit\u00e0 Alfred Weber. Nel 1958 ha ricevuto una tesi di dottorato di Walther Peter Fuchs. phil. PhD. Divenne poi vicedirettore presso una fonderia di ferro nella sua citt\u00e0 natale e fu relatore presso l'Associazione dell'industria chimica tedesca dal 1959 al 1969.\nCarriera politica.\nLa sua passione per la politica si manifest\u00f2 molto presto: nel 1947 lavorava nell'Unione Cristiano Democratica giovanile (CDU) della sua citt\u00e0. Studi\u00f2 all'Universit\u00e0 di Francoforte scienze politiche, storia e legge, conseguendo il dottorato in storia ad Heidelberg. Nel 1960 venne eletto nel parlamento locale della Renania Palatinato, dove ottenne cariche di crescente prestigio, fino a quando, nel 1969, venne eletto \"Ministerpr\u00e4sident\", grazie alla reputazione di capace amministratore, guadagnata piuttosto velocemente. Fu \"Ministerpr\u00e4sident\" fino al 1976 quando divenne il candidato della CDU al cancellierato nelle elezioni federali del 1976, vinte dalla SPD. Divenne quindi \"leader\" dell'opposizione cristiano-democratica contro il governo allora retto dal cancelliere Helmut Schmidt (SPD).\nAnche la sua ascesa nelle gerarchie del partito dei cristiano-democratico fu fulminea: nel 1953 divenne dirigente regionale e nel 1954 vicepresidente. A seguito della sconfitta elettorale del partito nel 1972, Helmut Kohl prese il posto dell'allora presidente, Reiner Barzel, divenendo il nuovo presidente della CDU, carica che mantenne fino al 1998. Il 1\u00ba ottobre 1982 il Partito Liberale Democratico si ritir\u00f2 dalla coalizione con il Partito Socialdemocratico tedesco, votando una mozione di sfiducia costruttiva che deponeva Schmidt per insediare come cancelliere Helmut Kohl. Nei primi giorni del suo governo, Kohl dovette affrontare la dura opposizione della sinistra tedesca: i suoi avversari si riferivano spesso a lui con lo sprezzante soprannome di \"Birne\" .\nInizialmente Kohl diede appunto un'impressione di debolezza e goffaggine, ma non pass\u00f2 molto tempo prima che quest'impressione venisse superata grazie alla sua abilit\u00e0 politica. La politica messa in atto da Kohl fu sostanzialmente centrista e comprese tagli modesti al governo e un forte sostegno agli impegni NATO sostenuti dalla Germania occidentale. Accettazione del dispiegamento dei missili NATO sul territorio tedesco, in cambio della firma di un fondamentale trattato Usa-Urss che prevedeva il ritiro degli euromissili appartenenti alle due nazioni. Il successo di questa politica venne ulteriormente confermato dalla vittoria nelle elezioni del 1987.\nMinistro-presidente della Renania-Palatinato.\nVenne rieletto deputato il 23 aprile 1967, mantenendo la presidenza. Due anni dopo, il 19 maggio 1969, venne nominato Ministro presidente della Renania-Palatinato a soli 39 anni, sostituendo Altmeier, in questa carica dal luglio 1947. Da tale posizione, trasform\u00f2 in soli sette anni La Renania-Palatina in una regione dinamica. Prese poi la direzione di una coalizione nero-gialla con il Partito Liberale Democratico (FDP).\nAl Congresso federale della CDU del 17 novembre 1969 a Magonza, venne eletto vicepresidente federale con 392 voti su 476, rappresentando una maggioranza pari all'82,4%. Nelle elezioni regionali del 21 marzo 1971, divenne \"leader\" della CDU, conquistando il 49,9% dei voti e una maggioranza assoluta dei seggi con 53 deputati su 100. Fu la migliore \"performance\" del partito nel \"Land\" da venticinque anni a quella parte.\nCancelliere della Germania Ovest.\nAscesa al potere.\nIl 1\u00ba ottobre 1982 la CDU propose un voto di sfiducia costruttiva sostenuto anche dalla FDP. Tre giorni dopo, il Bundestag ha votato un nuovo governo di coalizione CDU / CSU-FDP, con Kohl cancelliere. Anche se l'elezione di Kohl venne realizzata secondo la Legge fondamentale della Repubblica Federale di Germania, questa ha suscitato qualche controversia. La FDP aveva progettato la sua campagna elettorale del 1980 facendo proprie alcune soluzioni tipiche della SPD, posizionando il Cancelliere Schmidt su alcuni dei loro manifesti di campagna. Vi erano anche dei dubbi sul fatto che il nuovo governo potesse ottenere il sostegno della maggioranza della popolazione. In risposta, il nuovo governo puntava alle nuove elezioni al pi\u00f9 presto possibile. I sondaggi suggerivano che una maggioranza chiara fosse effettivamente raggiungibile. Poich\u00e9 la legge fondamentale della Repubblica federale di Germania consente solo la dissoluzione del parlamento dopo un voto di fiducia venuto meno, Kohl dovette fare un'altra mossa controversa: chiese il voto di fiducia solo un mese dopo aver giurato, perdendo intenzionalmente, in quanto i membri della sua coalizione si erano astenuti. Il presidente Karl Carstens ha poi sciolto il Bundestag alla richiesta di Kohl e ha proclamato nuove elezioni.\nLa mossa fu controversa, poich\u00e9 i partiti di coalizione negarono i loro voti allo stesso uomo che avevano eletto cancelliere un mese prima e che volevano rieleggere dopo le elezioni parlamentari. Tuttavia, questa contraddizione venne condannata dalla Corte Costituzionale Federale tedesca, ma nuovamente applicata dal Cancelliere SPD, Gerhard Schr\u00f6der nel 2005.\nSecondo governo.\nNelle elezioni federali del marzo 1983 Kohl ottenne un'eccezionale vittoria elettorale. La CDU / CSU vinse con il 48,8%, mentre la FDP ottenne solo il 7,0%. Alcuni membri dell'opposizione del Bundestag hanno chiesto alla Corte Costituzionale federale di dichiarare l'intero procedimento anticostituzionale. La loro richiesta venne negata, ma, in futuro, impose restrizioni a simili movimenti. Il secondo governo Kohl fece approvare diversi piani profondamente controversi, tra cui lo stazionamento dei missili a medio raggio della NATO, contro la grande opposizione del movimento pacifista.\nIl 22 settembre 1984 Kohl incontr\u00f2 il presidente francese Fran\u00e7ois Mitterrand a Verdun, luogo dove avvenne una famosa battaglia, tra Francia e Germania, che si era svolta durante la prima guerra mondiale. Insieme hanno commemorato le morti di entrambe le guerre mondiali. La fotografia, che raffigurava la lunga stretta di mano, divenne un simbolo importante della riconciliazione franco-tedesca. Kohl e Mitterrand hanno sviluppato una stretta relazione politica, costituendo un motore importante per l'integrazione europea. Insieme, hanno posto le basi per progetti europei, come l'Eurocorps e l'Arte. Questa cooperazione franco-tedesca \u00e8 stata vitale anche per importanti progetti europei, sia per il Trattato di Maastricht che per l'Euro.\nNel 1985 Kohl e il presidente Usa Ronald Reagan, nell'ambito di un piano per osservare il 40\u00ba anniversario della V-E Day, hanno colto un'occasione per dimostrare la forza dell'amicizia esistente tra la Germania e il suo ex nemico. Durante una visita nel novembre 1984 alla Casa Bianca, Kohl ha chiesto a Reagan di unirsi a lui, in un cimitero militare tedesco, per simboleggiare la riconciliazione dei loro due paesi. Reagan ha visitato la Germania nell'ambito dell'undicesimo vertice dei G7 a Bonn, la coppia ha visitato sia il campo di concentramento di Bergen-Belsen il 5 maggio 1985 che il controverso cimitero militare tedesco di Bitburg.\nPolitiche nazionali.\nLa cancelleria di Kohl ha realizzato una serie di misure innovative. In Germania sono state introdotte estensioni in caso di disoccupazione per i richiedenti pi\u00f9 anziani, mentre il beneficio per i giovani disoccupati \u00e8 stato esteso fino all'et\u00e0 di 21 anni. Nel 1986 \u00e8 stata introdotta un'indennit\u00e0 per l'istruzione dei figli per i genitori quando ne \u00e8 stato impiegato almeno uno. Al personale informale sono stati offerti un'indennit\u00e0 di accompagnamento insieme agli incentivi fiscali, entrambi stabiliti con le riforme fiscali del 1990, anche garantite fino a 25 ore al mese di supporto professionale, integrato da quattro settimane di sollievo annuale per le vacanze. Nel 1984 \u00e8 stato introdotto un regime di pensionamento anticipato che ha offerto incentivi ai datori di lavoro per sostituire i lavoratori anziani con i candidati al di fuori del registro dei disoccupati. Nel 1989 \u00e8 stato introdotto un piano di pensionamento parziale in base al quale i lavoratori anziani possono lavorare a met\u00e0 tempo e ricevere il 70% del loro precedente salario \"e essere accreditati con il 90% del pieno diritto di assicurazione sociale\". Nel 1984 \u00e8 stato istituito un Fondo Madre e Bambino, che prevedeva sovvenzioni discrezionali \"per prevenire aborti a causa di difficolt\u00e0 materiali\" e nel 1986 \u00e8 stato introdotto un pacchetto di assistenza per l'infanzia di 10 miliardi di dollari, anche se secondo diversi studi quest'ultima iniziativa \u00e8 stata fortemente controbilanciata dai tagli.\nTerzo governo.\nDopo le elezioni federali del 1987 il candidato della SPD per la cancelleria fu il Ministro-presidente della Renania Settentrionale-Vestfalia, Johannes Rau.\nNel 1987 Kohl ospit\u00f2 il \"leader\" tedesco dell'Est, Erich Honecker, il primo Capo di Stato tedesco orientale in Germania Ovest. Questo \u00e8 generalmente visto come un segno di perseguimento da parte di Kohl dell\"Ostpolitik\", una politica di distensione tra Oriente e Occidente, iniziata dai governi guidati dalla SPD, e fortemente opposta dalla CDU di Kohl, negli anni '70.\nCancelliere della Germania riunificata.\nLa riunificazione ha posto Kohl in una posizione momentaneamente inattaccabile. Nelle elezioni del 1990, le prime elezioni libere tedesche, giuste e democratiche dall'epoca della Repubblica di Weimar, Kohl vinse sul candidato dell'opposizione e ministro presidente della Saarland, Oskar Lafontaine. Ha quindi formato il suo quarto governo.\nDopo le elezioni federali del 1994 venne nuovamente eletto con una maggioranza ridotta, sconfiggendo il ministro-presidente della Renania-Palatinato Rudolf Scharping. La SPD fu in grado di conquistare la maggioranza nel Bundesrat, limitando significativamente il potere di Kohl. Nella politica estera, ha avuto pi\u00f9 successo, ad esempio, nell'ottenere Francoforte sul Meno come sede per la Banca centrale europea. Nel 1997 ha ricevuto il Premio Vision for Europe, per i suoi sforzi nell'unificazione dell'Europa.\nAlla fine degli anni '90, la popolarit\u00e0 di Kohl era scesa a causa della crescente disoccupazione. Fu sconfitto con un ampio margine nelle elezioni federali del 1998 dal ministro-presidente della Bassa Sassonia, Gerhard Schr\u00f6der.\nIl pi\u00f9 recente cancelliere Angela Merkel ha iniziato la sua carriera politica come protetta di Kohl e venne conosciuta negli anni '90 come \"la ragazza di Kohl\". Nel gennaio 1991 ha sollevato la gi\u00e0 nota Merkel alla guida nazionale nominandola nel governo federale.\nLa Riunificazione tedesca.\nIl principale successo politico di Kohl - riconosciutogli da estimatori e avversari - fu il modo sicuro e deciso con il quale ha guidato il processo di riunificazione della Germania, iniziato con la caduta del Muro di Berlino. Dopo che l'Unione Sovietica aveva abbandonato il suo pressante controllo sulla Germania Est, Kohl, approfittando della debolezza dell'URSS ormai destinata al collasso, sollecit\u00f2, con sempre maggior forza, le procedure per l'unione delle due Germanie. Nel maggio del 1990 si concluse la trattativa con la Germania Est, che prevedeva la parificazione economica e monetaria tra le due nazioni e l'unificazione dei sistemi di governo. Ufficialmente la Germania Est scomparve il 3 ottobre 1990.\nCome prima tappa della riunificazione, Kohl seguendo i principi della \"Ostpolitik\", si rec\u00f2, nel 1987, in visita di stato dal \"leader\" della Repubblica Democratica Tedesca Erich Honecker, primo incontro ufficiale tra i capi di Stato delle due Germanie dalla fine della seconda guerra mondiale. \u00c8 da ricordare che un incontro con Honecker l'aveva avuto anche Helmut Schmidt l'11 dicembre 1981, pochi mesi prima della caduta del suo governo.\nNel momento in cui venne rovesciato il comunismo nella Germania Est, Kohl persuase il governo sovietico ad accettare l'idea di una Germania riunificata sotto l'alleanza della NATO. Contemporaneamente, convinse il francese Fran\u00e7ois Mitterrand a non opporsi, prospettandogli il ruolo di traino della nuova Germania verso il progetto di una maggiore integrazione europea.\nSull'onda della gioia per la riunificazione, Kohl stravinse le prime elezioni della Germania riunificata nel 1990 riuscendo, dopo quattro anni, a vincere sul filo del rasoio anche le elezioni del 1994; ma i grandi problemi economici del dopo riunificazione, la disoccupazione galoppante e la mancanza di riforme necessarie per il paese decretarono la sua sconfitta nelle elezioni del 1998, con la schiacciante vittoria del SPD del suo \"leader\" Gerhard Schr\u00f6der. Dopo questa sconfitta Kohl abbandon\u00f2 la carica di cancelliere il 27 ottobre 1998.\nKohl rimane comunque il secondo pi\u00f9 duraturo Cancelliere della Germania dopo Otto von Bismarck, che govern\u00f2 per 19 anni, avendo governato la Germania dal 1\u00ba ottobre 1982 al 27 ottobre 1998. Dopo aver lasciato il cancellierato Kohl conserv\u00f2 la presidenza onoraria della CDU. Per\u00f2 gli scandali legati alle varie accuse per aver gestito dei fondi neri del partito lo costringeranno ad abbandonare, nel 2000, anche la presidenza onoraria. Nonostante che la sconfitta elettorale del 1998 sembrasse decretare il fallimento del progetto di riunificazione tedesca, col passare degli anni \nLo scandalo dei fondi al partito.\nA dispetto dei suoi successi, l'eredit\u00e0 politica di Kohl \u00e8 stata gravemente danneggiata da uno scandalo riguardante il finanziamento del suo partito, scandalo iniziato nel 1999, quando venne scoperto che la CDU riceveva, sotto la sua \"leadership\", fondi illegali. Le indagini del Parlamento tedesco sulla provenienza dei fondi illegali della CDU, la maggior parte dei quali depositati in conti bancari a Ginevra, rivelarono due fonti: vendite di carri armati all'Arabia Saudita e una maxi-tangente da 40 milioni di euro pagata dall'allora governo francese di Fran\u00e7ois Mitterrand per l'acquisto di una compagnia petrolifera della Germania Est da parte dell'azienda parastatale ELF Aquitaine, di cui 15 milioni sarebbero stati versati direttamente alla CDU come aiuto per la campagna elettorale di Kohl del 1994. Oltre 300 milioni di marchi tedeschi in fondi illegali furono scoperti in depositi nel cantone di Ginevra.\nKohl stesso afferm\u00f2 che la ELF Aquitaine aveva offerto un massiccio investimento nell'industria chimica della Germania Est insieme con l'assorbimento di 2000 stazioni di rifornimento tedesche formalmente possedute dalla compagnia petrolifera nazionale \"Minol\". L'ELF Aquitaine venne accusata di aver illegalmente finanziato la CDU su ordine di Mitterrand. Nel 2003 fu reso noto che a Helmut Kohl furono pagati 300.000 marchi da Leo Kirch, proprietario di un canale televisivo privato, per un contratto di consulenza. La questione era molto delicata, considerando il fatto che Kirch costru\u00ec il suo impero televisivo privato grazie alle riforme promosse da Helmut Kohl negli anni ottanta.\nPersonalit\u00e0 e ritratti multimediali.\nKohl affront\u00f2 la rigida opposizione dalla sinistra tedesca occidentale e venne deriso per la sua statura fisica, la presunta provincialit\u00e0 e il linguaggio semplicistico. Simile ai cartoni storici francesi di Luigi Filippo di Francia, \"Hans Traxler\" ha descritto Kohl come una pera nella rivista satirica di sinistra \"Titanic\". La parola tedesca \"Birne\" (\"pera\") divenne un soprannome diffuso e simbolo del cancelliere.\nComici come Thomas Freitag e Stefan Wald imitavano il cancelliere e inoltre uscirono diversi libri contenenti scherzi dove Kohl appariva quale \"stupido protagonista\". Quando l'ex-cancelliere \u00e8 morto, il giornale di sinistra \"TAZ\" ha redatto una pagina che mostra un \"set\" da fiori tipico da funerale, ma in esso vi era presente una pera. In seguito ad alcune proteste, il direttore si \u00e8 scusato.\nIl biografo Hans Peter Schwarz nomina cinque problemi del candidato Kohl allora quarantaseienne: non conosce i complicati rapporti delle fazioni del Bundestag, non ha esperienza internazionale, non conosce approfonditamente l'economia, manca di carisma e di accettazione culturale nel nord della Germania.\nVita privata.\nFamiglia di Helmut Kohl.\nIl 27 giugno 1960, Kohl si spos\u00f2 con l'interprete Hannelore Renner, dopo aver gi\u00e0 chiesto la sua mano nel 1953, ritardando la cerimonia finch\u00e9 non fosse finanziariamente stabile. Entrambi si erano conosciuti nel 1948 presso una scuola di ballo. Ebbero due figli, Walter Kohl (nato nel 1963) e Peter Kohl (nato nel 1965). Hannelore Kohl aveva studiato lingue e parlava correntemente francese e inglese. Durante la carriera politica del marito, svolgeva il ruolo di suo consigliere personale, soprattutto all'estero. Era una sostenitrice solidale sia della riunificazione tedesca, ancor prima che fosse fattibile, che dell'alleanza alla NATO della Germania con gli Stati Uniti. Hannelore era figlia di uno dei pi\u00f9 grandi armatori tedeschi, molto vicina agli ambienti nazisti e fieramente antisemita, scrive persino a quattro mani con il marito un libro di ricette tedesche, assecondando cos\u00ec la passione di Helmut per il buon vino e il buon cibo e in particolare per una ricetta della sua regione di origine: la \"Saumagen\", pancia di scrofa alla renana. Questa passione di Kohl confermer\u00e0 la sua immagine di politico semplice e bonario, che, all'inizio della sua carriera, lo definisce alla stregua di un provinciale. Il 5 luglio 2001 Hannelore fu trovata morta nella sua casa a Ludwigshafen. Si ritiene che la donna si sia tolta la vita dopo aver ingerito una dose eccessiva di sonniferi, probabilmente a causa dell'insofferenza alla sua dolorosa e rarissima allergia alla luce che le impediva di uscire al sole. Si \u00e8 poi risposato, nel 2008, con \"Maike Richter\", di 34 anni pi\u00f9 giovane.\nEntrambi i figli sono stati educati negli Stati Uniti, rispettivamente all'Universit\u00e0 di Harvard e al MIT. Walter Kohl ha lavorato come analista finanziario presso Morgan Stanley a New York e successivamente ha fondato nel 1999, insieme a suo padre, una societ\u00e0 di consulenza. Peter Kohl ha lavorato a Londra, per molti anni, come banchiere d'investimento. Walter Kohl si \u00e8 sposato in prime nozze con l'accademica Christine Volkmann, esperta in amministrazione aziendale, da cui ha avuto un figlio, Johannes Kohl. In seconde nozze si \u00e8 sposato invece con la coreana Kyung-Sook. Peter Kohl \u00e8 sposato con la figlia di Elif S\u00f6zen, banchiere d'investimento turco, e hanno una figlia, Leyla Kohl, nata nel 2002.\nSecondo e controverso matrimonio (2008-2017).\nMentre era in ospedale nel 2008, dopo aver subito gravi traumi alla testa, Kohl, settantottenne, spos\u00f2 Maike Richter, ex dipendente della Cancelleria di 44 anni. Durante tutta la durata di questo matrimonio, Kohl soffr\u00ec di danni cerebrali: era a malapena in grado di parlare e si muoveva su una sedia a rotelle. Secondo suo figlio, Peter, il padre non aveva intenzione di sposarsi con la Richter e lo aveva dichiarato chiaramente; \"Poi \u00e8 avvenuto l'incidente e una perdita di controllo\", suggerendo che la Richter avesse forzato il padre, allora seriamente malato, a sposarla. La Richter \u00e8 stata fortemente criticata in Germania, sia dai figli di Kohl, che dagli ex amici e dai media tedeschi. Dopo il suo nuovo matrimonio, Kohl venne isolato sia dai suoi due figli che dai nipoti. I figli affermarono che il padre era tenuto dalla nuova moglie, \"come un prigioniero\". Ai suoi figli e nipoti fu anche impedito di vederlo negli ultimi sei anni della sua vita. Nella biografia di sua madre, Peter Kohl ha scritto che l'unica volta che aveva visitato l'appartamento della Richter, che descriveva come \"un museo privato di Helmut Kohl\" pieno di fotografie e manufatti ovunque, gli \"sembrava il risultato di una meticolosa raccolta di reliquie per l'adorazione dell'eroe, come le conosciamo dai rapporti sugli \"stalkers\"\". Il biografo di Kohl, Heribert Schwan, descrive la Richter come \"pi\u00f9 che conservatrice, piuttosto nazionalista tedesca\" Fu uno scandalo, quando la Richter ha negato ai figli e i nipoti di Kohl di entrare nella casa del padre, dopo la morte di Kohl. \nGli ultimi anni.\nDal 2007 la salute di Kohl inizi\u00f2 a declinare, obbligandolo a sottoporsi a diverse operazioni. Inoltre una caduta patita nel febbraio 2008 gli provoc\u00f2 un trauma cranico e gli rese difficile parlare. Nondimeno, nelle apparizioni pubbliche dovette servirsi di una sedia a rotelle.\nNel luglio 2009 Kohl rilev\u00f2 la presidenza della Fondazione Hannelore-Kohl, fondata dalla moglie defunta, esautorandone i vertici in quanto \"non legati in alcun modo alla sua consorte\".\nNel luglio 2013 ebbe un qualche rilievo la notizia che Kohl, insieme a Guido Westerwelle, avesse fatto da testimone al matrimonio del suo avvocato Stephan Holthoff-Pf\u00f6rtner con Klaus S\u00e4lzer; interpellato a riguardo, l'ex cancelliere si disse molto felice di aver ricoperto un simile ruolo per un amico.\nMorte e funerale.\nKohl \u00e8 morto il 16 giugno 2017 nella propria abitazione a Ludwigshafen all'et\u00e0 di 87 anni.\nIl 1\u00ba luglio 2017 Kohl venne premiato come la prima personalit\u00e0 nella storia a ricevere un formale \"atto di lutto dell'UE\", che il presidente della Commissione europea Jean-Claude Juncker ha descritto come \"atto statale\". Oltre a Juncker erano presenti anche il presidente del Parlamento europeo, a Strasburgo, Antonio Tajani, il presidente del Consiglio dell'Unione europea Donald Tusk, la cancelliera Angela Merkel, il presidente francese Emmanuel Macron, l'ex presidente degli Stati Uniti Bill Clinton e il primo ministro russo Dmitrij Medvedev. La bara di Kohl giunse alla cattedrale di Spira da Ludwigshafen. Dopo un grande onore militare, Kohl venne sepolto nel cimitero della cattedrale.\nKohl ha ricevuto anche un tributo da un atto di governo, come tutti i suoi predecessori deceduti in Germania, ma fu respinto dalla vedova. Il 22 giugno 2017 al Bundestag tedesco si \u00e8 svolta una cerimonia di commemorazione, durante la quale ha preso la parola il presidente del Bundestag Norbert Lammert. Subito dopo la morte di Kohl il dissenso familiare fu subito notato nei media. Il giorno del funerale, i due figli di Kohl non erano presenti, n\u00e9 a Strasburgo, n\u00e9 alla cattedrale di Spira.\nOnorificenze.\nOnorificenze tedesche.\n Premio Quadriga, 2004"}
{"id": "208747", "revid": "125030755", "url": "https://it.wikipedia.org/wiki?curid=208747", "title": "Battaglia di Cartagine (146 a.C.)", "text": "La battaglia di Cartagine costitu\u00ec il confronto finale e decisivo della terza guerra punica tra la citt\u00e0 fenicia di Cartagine in Africa (vicino all'odierna Tunisi) e la Repubblica romana. L'assedio della citt\u00e0 dur\u00f2 due anni e termin\u00f2 nel 146 a.C. con il saccheggio e la completa distruzione di Cartagine.\nAntefatti.\nA seguito della dichiarazione di guerra, nel 149 a.C. un esercito romano, comandato dai consoli Manio Manilio Nepote e Lucio Marcio Censorino, fu sbarcato e pose il suo campo nei pressi di Utica che subito si arrese; Cartagine cerc\u00f2 di minimizzare i danni, rimettendosi alle decisioni di Roma. Furono inviati al campo romano 300 ostaggi scelti fra gli adolescenti della nobilt\u00e0 punica, 200.000 armature, 2.000 catapulte e altro materiale bellico.\nIl console Censorino rilanci\u00f2: Cartagine doveva essere completamente distrutta. \"Escano dunque dalle mura gli abitanti e vadano ad abitare ad ottanta stadi dal mare\", 15 chilometri pi\u00f9 all'interno, lontano dalla sua prosperit\u00e0, lontana dal mare e dalle sue vie commerciali. A questa richiesta i cartaginesi opposero un netto rifiuto e anche le fazioni cartaginesi che proponevano una completa sottomissione a Roma optarono per la difesa ad oltranza.\nI punici uccisero tutti gli italici presenti in citt\u00e0, liberarono gli schiavi per avere aiuto nella difesa, richiamarono Asdrubale e altri esuli che erano stati allontanati per compiacere Roma o appartenenti alla fazione perdente; con il pretesto di inviare una delegazione a Roma ottennero una moratoria di 30 giorni.\nIn questo tempo, sbarrate le porte della citt\u00e0 e rinforzate le mura, inizi\u00f2 una frenetica corsa al riarmo. Usando ogni metallo recuperabile, i 300.000 cartaginesi riuscirono a produrre ogni giorno 300 spade, 500 lance, 150 scudi e 1.000 proiettili per le ricostruite catapulte. Le donne offrirono i loro capelli per fabbricare corde per gli archi.\nI consoli romani, lasciata Utica, trovarono una situazione difficile. La sosta aveva dato ad Asdrubale la possibilit\u00e0 di raccogliere circa 50.000 uomini ben armati. La citt\u00e0 era ben difesa, le mura erano possenti, i difensori decisi e i rifornimenti giungevano sicuri e abbondanti tramite il porto.\nL'assedio.\nManio Manilio port\u00f2 i suoi uomini alle mura della cittadella mentre Censorino tent\u00f2 di bloccare il porto con la flotta. Inizi\u00f2 il lancio delle catapulte e i romani riuscirono a produrre una breccia nelle mura che per\u00f2 fu subito richiusa. I difensori contrattaccarono e distrussero parte delle macchine belliche. Quando i manipoli furono lanciati all'assalto della breccia, furono sanguinosamente respinti. Censorino cerc\u00f2 di attaccare il borgo di Nefari ma fu anch'egli respinto da Asdrubale.\nIn questi giorni si distinse il giovane tribuno Scipione Emiliano, che riusc\u00ec a portare nel campo dei romani Imilcone, uno dei capi della cavalleria cartaginese, con oltre 1.200 cavalieri.\nL'anno successivo (148 a.C.) vide la guerra condotta dai nuovi consoli Lucio Calpurnio Pisone e Lucio Ostilio Mancino. Costoro si rivelarono ancora pi\u00f9 incapaci dei predecessori. In particolare Pisone fu sconfitto dai difensori di due citt\u00e0 vicine, Clupea e Ippona. L'ex esule Asdrubale prese il potere con un colpo di Stato rompendo la concordia precedente e ordin\u00f2 di esporre sulle mura i prigionieri romani, orrendamente mutilati.\nNel 147 a.C., anche se non aveva ancora i prescritti 47 anni di et\u00e0, Scipione Emiliano venne nominato console. Come collega fu eletto Gaio Livio Druso. Partito per l'Africa, dovette subito correre a salvare Lucio Ostilio Mancino e le sue truppe che, isolate da un contrattacco dei difensori e non riuscendo a sganciarsi, correvano addirittura il rischio di morire di fame. La strategia romana cambi\u00f2: furono evitati gli attacchi alle citt\u00e0 pi\u00f9 lontane che aiutavano Cartagine solo con l'invio di vettovaglie e armi. Scipione Emiliano riteneva che una volta caduta la citt\u00e0 il resto del territorio avrebbe smesso di resistere. Il primo attacco lo sub\u00ec Asdrubale stesso che difendeva il porto con 7.000 uomini, fu attaccato di notte e costretto a riparare a Birsa.\nMa Cartagine, attraverso il porto riceveva ancora rifornimenti, specialmente viveri. Scipione, con una diga di tre metri, blocc\u00f2 il porto. I cartaginesi scavarono un tunnel-canale per poter rifornire la citt\u00e0 e riuscirono addirittura a costruire cinquanta navi. Scipione reag\u00ec rapidissimo: distrusse la flotta, il tunnel-canale venne chiuso e presidiato.\nNel frattempo Nefari, che era presidiata da un grosso nucleo cartaginese, fu attaccata da truppe romane comandate dal legato Lelio e da Golussa. Questi era figlio di quel Massinissa che con la sua politica annessionistica aveva fornito a Roma il pretesto per scatenarsi contro la citt\u00e0 rivale. Si parl\u00f2 di 70.000 morti e solo 4.000 sfuggiti. La caduta di Nefari convinse le altre citt\u00e0 puniche ad arrendersi alle legioni di Roma. Cartagine rest\u00f2 sola.\nLa caduta.\nL'agonia della citt\u00e0 si protrasse per tutto l'inverno. Con il blocco del porto, Cartagine soffr\u00ec la fame e la conseguente debilitazione generale favor\u00ec una pestilenza. Scipione non forz\u00f2 i tempi e solo nella primavera del 146 a.C. l'esercito romano venne lanciato contro le mura. Lelio e le sue truppe scelte conquistarono il porto militare e il foro. \nI cartaginesi si batterono disperatamente di casa in casa, di strada in strada, per circa quindici giorni. Ma l'esito era scontato. Gli ultimi difensori punici assieme a un migliaio di disertori romani si arroccarono sull'acropoli nel tempio di Eshmun e riuscirono a resistere per altri otto giorni. I romani riuscirono a stanarli solo dando alle fiamme il tempio (e rinunciando, quindi, a predare le sue ricchezze).\nLe legioni romane erano molto ben addestrate alle battaglie campali. La guerriglia urbana le stava sottoponendo ad una prova dura e inutile. Scipione, per risparmiare le sue truppe, eman\u00f2 un bando che prometteva salva la vita a chi si arrendeva e usciva disarmato dall'acropoli. Uscirono 50.000 persone, fra cui Asdrubale. Dalle mura della cittadella, la moglie di Asdrubale preg\u00f2 Scipione di punire il marito codardo, poi sal\u00ec al tempio incendiato, sgozz\u00f2 i figli e, come l'antica regina Didone, si lanci\u00f2 fra le fiamme.\nScipione recuper\u00f2 alcune opere d'arte che i cartaginesi avevano predato in Sicilia e abbandon\u00f2 la citt\u00e0 al saccheggio dei suoi soldati. Cartagine fu rasa al suolo, sistematicamente bruciata, le mura abbattute, il porto distrutto. Ai 50.000 cartaginesi che si erano arresi, come promesso, fu fatta salva la vita, ma furono venduti come schiavi. Varie fonti moderne riportano che furono tracciati solchi con l'aratro e sparso sale a terra, dichiarando il luogo maledetto. Lo stesso Scipione sarebbe stato riluttante ad eseguire tali ordini. \u00c8 da rimarcare per\u00f2 che nessuna fonte dell'antichit\u00e0 menziona questo rituale e i primi riferimenti allo spargimento di sale risalgono solo al XIX secolo.\nPolibio, lo storico greco ostaggio a Roma ma amico degli Scipioni, narra che Scipione Emiliano pianse vedendo in quella catastrofe la possibile futura sorte di Roma stessa."}
{"id": "208751", "revid": "439868", "url": "https://it.wikipedia.org/wiki?curid=208751", "title": "Vexin", "text": "Il Vexin \u00e8 una regione geografica e storica del nord-ovest della Francia, divisa sin dal X secolo in Vexin Normanno (\"Vexin normand\") e francese (\"Vexin fran\u00e7ais\"). I suoi limiti approssimativi vedono un'estensione est-ovest fra Pontoise e Rouen e nord-sud fra Beauvais e la Senna. Il Vexin si estende su quattro dipartimenti: Val-d'Oise, Yvelines, Eure e Senna Marittima.\nLe sue due parti sono:\nGeografia.\nSul piano geografico, il Vexin si presenta come un vasto altopiano calcareo limitato a sud dalle anse della Senna, che lo hanno scavato formando in certi luoghi falesie e dirupi ed attraversato da due valli principali in direzione nord-sud: quella dell'Epte e dell'Andelle.\nSul piano umano, si tratta di una regione rurale, con una bassa densit\u00e0 di popolazione e che subisce l'attrazione dei centri urbani vicini che sono Rouen ad ovest, Pontoise a est, Vernon e Mantes-la-Jolie a sud. La principale citt\u00e0 del Vexin, Gisors, ha circa 10.000 abitanti.\nIl principale asse di comunicazione \u00e8 la statale 14 che collega Parigi a Rouen via Pontoise. \u00a7Il suo tracciato, rettilineo e diretto, segue un'antica strada romana. la via Giulio Cesare.\nLe principali attrazioni turistiche del Vexin sono a Les Andelys, col Ch\u00e2teau-Gaillard, e a Lyons-la-For\u00eat, pittoresco villaggio normanno nella foresta omonima, una delle pi\u00f9 belle di Francia.\nStoria.\nLa trib\u00f9 gallica dei Veliocassi, la cui capitale era Rouen, dette il nome alla regione, che poi divenne contea. Le incursioni normanne sotto Rollone di Normandia furono fermate col Trattato di Saint-Clair-sur-Epte nel 911 che stabiliva che il re Carlo III il Semplice dovesse abbandonare quello che divenne il Ducato di Normandia e ne fissava il confine col Regno di Francia sul fiume Epte, dividendo in due parti il Vexin."}
{"id": "208752", "revid": "968255", "url": "https://it.wikipedia.org/wiki?curid=208752", "title": "Legge del taglione", "text": "La legge del taglione (o pena del taglione), in latino lex talionis, \u00e8 un principio di diritto che consiste nella possibilit\u00e0 riconosciuta a una persona che avesse ricevuto intenzionalmente un danno causato da un'altra persona, di infliggere a quest'ultima un danno, uguale all'offesa ricevuta.\nIn uso presso diverse popolazioni in et\u00e0 antica, aveva funzione di porre un limite preciso alle vendette private, che spesso degeneravano in faida. In opere letterarie, sebbene influenzate da testi sacri, si preferisce parlare di legge del contrappasso, in particolare del caso di \"contrappasso per analogia\".\nStoria.\nEt\u00e0 antica.\nLa pi\u00f9 antica codificazione di questo principio \u00e8 stata probabilmente espressa nel Codice di Hammurabi, nel quale la pena per i vari reati \u00e8 spesso identica al torto o al danno provocato. Ad esempio la pena per l'omicidio \u00e8 la morte: se la vittima per\u00f2 \u00e8 il figlio di un altro uomo, all'omicida verr\u00e0 ucciso il figlio; se \u00e8 uno schiavo l'omicida pagher\u00e0 un'ammenda, commisurata al prezzo dello schiavo ucciso. Era dunque la pena inflitta, in caso di danno volontario corporale.\nNel diritto romano.\nLa legge del taglione viene affermata solo nel diritto romano arcaico, quello delle dodici tavole. Infatti nella Tavola VIII riguardante gli illeciti, si dice:\nMedioevo ed et\u00e0 moderna.\nEsso si pu\u00f2 riscontrare anche nell'antico diritto germanico al quale si rifecero le legislazioni di alcuni stati italiani, infatti \u00e8 possibile riscontrare l'uso di tale legge in alcuni documenti ritrovati in Toscana nel 1786. Sant'Isidoro di Siviglia nei suoi \"Etymologiarum sive originum libri XX\" definisce il taglione nei seguenti termini: \"Talio est similitudo vindictae, ut taliter quis patiatur, ut fecit\". In questa maniera viene espressamente affermata la natura vendicativa di simile principio.\nVisto per\u00f2 come un atto di compensazione, legittimerebbe altre plausibili chiavi interpretative nella cultura popolare.\nNella religione.\nAntico Testamento.\nIl principio \u00e8 comunemente espresso dalla locuzione \"occhio per occhio, dente per dente\", che appare anche nella Bibbia, in particolare nel libro del \"Levitico\":\nIslam.\nNel diritto islamico \u00e8 di fatto accolto il principio dell'occhio per occhio vigente in Arabia ai tempi di Maometto. \u00c8 tuttavia previsto, spesso con una minuziosa casistica, anche il principio di \"compensazione pecuniaria\" (in arabo \"diya\", spesso tradotto \"prezzo del sangue\"), con cui \u00e8 possibile evitare il ricorso all'occhio per occhio pagando risarcimenti in denaro.\nSolitamente, per\u00f2, il ricorso alla \"diya\" \u00e8 subordinato all'accettazione da parte della parte lesa, e in mancanza di ci\u00f2 si dovrebbe procedere al taglione."}
{"id": "208755", "revid": "13306", "url": "https://it.wikipedia.org/wiki?curid=208755", "title": "Ione complesso", "text": ""}
{"id": "208757", "revid": "729019", "url": "https://it.wikipedia.org/wiki?curid=208757", "title": "Dotto toracico", "text": "Il dotto toracico \u00e8 il punto di contatto tra sistema linfatico e sistema cardiovascolare; tramite esso infatti la linfa si riversa nel sangue venoso. \u00c8 situato nella parte superiore dell'addome, dietro il peritoneo. Raccoglie tutta la linfa del corpo, ad esclusione di quella proveniente dal braccio destro, dalla parte destra del torace, dal collo e dalla testa, che invece viene raccolta dal dotto linfatico destro.\nHa origine dalla confluenza dei tronchi lombare destro, lombare sinistro e intestinale, che si uniscono in una dilatazione chiamata cisterna di Pecquet all'altezza delle prime vertebre lombari. Si estende verticalmente per 38-45 cm risalendo lungo la linea mediana anteriormente ai corpi vertebrali e posteriormente alla aorta. Penetra nel torace attraverso l'orifizio aortico del diaframma, decorre nel mediastino posteriore e a livello di T4 si fa obliquo verso sinistra e verso l'alto, passa posteriormente alla carotide comune sinistra ed alla vena giugulare sinistra, per poi sfociare nella giunzione tra la vena succlavia sinistra e la vena giugulare sinistra, alla base del collo.\nNell'adulto, il dotto toracico trasporta dai 2 ai 4 litri di linfa al giorno. Quando questo risulta bloccato o danneggiato, pu\u00f2 accumularsi rapidamente una grande quantit\u00e0 di linfa nella cavit\u00e0 pleurica, condizione chiamata chilotorace.\nI primi segni di un problema al dotto toracico sono rappresentati da un allargamento del linfonodo di Virchow, un nodo linfatico posto nella regione sopraclavicolare sinistra, vicino a dove questo si riversa nella vena succlavia."}
{"id": "208759", "revid": "83531", "url": "https://it.wikipedia.org/wiki?curid=208759", "title": "Horst K\u00f6hler", "text": "Membro della CDU, fino al 4 marzo 2004 \u00e8 stato direttore amministrativo del Fondo Monetario Internazionale.\nBiografia.\nOrigine.\nHorst K\u00f6hler \u00e8 nato il 22 febbraio 1943 nel villaggio di Heidenstein (oggi Skierbiesz\u00f3w), nell'allora Governatorato Generale per le aree occupate della Polonia, da una famiglia di contadini tedeschi originari della Bessarabia e come settimo di otto figli. I suoi genitori, Eduard K\u00f6hler ed Elisabeth Bernhard, erano nativi del paese di Ryschanowka (R\u00ee\u0219cani), fondato nel 1865 da coloni tedeschi e situato a 30\u00a0km a nord di B\u0103l\u021bi, in quella che allora era la Bessarabia russa (oggi Moldavia). Dopo che il territorio cadde sotto l'occupazione militare sovietica nell'estate del 1940 (come conseguenza del patto Molotov-Ribbentrop), nell'autunno dello stesso anno i 400 tedeschi di Ryschanowka - tra cui i genitori di K\u00f6hler - vennero sfollati in Germania, dove rimasero internati per due anni. Nell'agosto del 1942 i genitori di K\u00f6hler vennero insediati in una fattoria a Skierbiesz\u00f3w (allora rinominata in \"Heidenstein\"), non lontana dalla citt\u00e0 di Zamo\u015b\u0107 nel distretto di Lublino. All'inizio dell'anno seguente nacque Horst K\u00f6hler.\nIl 18 marzo 1944, di fronte ai sempre pi\u00f9 frequenti attacchi da parte di partigiani, la madre venne alloggiata assieme al figlio Horst di un anno e ad altri tre fratelli in un campo di raccolta presso la citt\u00e0 di \u0141\u00f3d\u017a. Il padre rimase invece nella fattoria, come tutti gli uomini abili al lavoro, al fine di non interrompere i lavori agricoli. Nel giro di poche settimane (luglio 1944) per\u00f2 l'Armata Rossa giunse in vista del villaggio e nel gennaio 1945 l'intera famiglia fugg\u00ec da \u0141\u00f3d\u017a, ormai raggiunta dalla linea del fronte, per stabilirsi a Markkleeberg-Z\u00f6bicker presso Lipsia. In questa localit\u00e0, situata nella zona di occupazione russa, la famiglia K\u00f6hler tent\u00f2 di ricostruirsi un'esistenza pacifica, ma quando si profil\u00f2 la collettivizzazione forzata delle terre decise di abbandonare la Repubblica Democratica Tedesca. A Pasqua del 1953 la famiglia K\u00f6hler pass\u00f2 in Germania Ovest attraverso Berlino Ovest. Horst K\u00f6hler trascorse la sua giovinezza fino al 1957 in un campo di rifugiati, finch\u00e9 la famiglia ottenne un'abitazione a Ludwigsburg. In questa citt\u00e0, cui K\u00f6hler \u00e8 particolarmente legato, il futuro presidente tedesco trascorse gli anni del ginnasio ed ottenne il diploma di maturit\u00e0 (1963).\nServ\u00ec in seguito come soldato in ferma temporanea presso un battaglione di fanteria meccanizzata a Ellwangen e fu congedato col grado di tenente. Dal 1965 al 1969 K\u00f6hler studi\u00f2 economia e scienze politiche all'universit\u00e0 di Tubinga e consegu\u00ec il diploma di laurea nel 1969. A Tubinga divenne membro di un gruppo studentesco e dal 1969 fino al 1976 fu referente scientifico presso l'istituto di ricerca economica applicata. Nel 1977 discusse la sua tesi di dottorato avente come tema \"Liquidazione del lavoro attraverso il progresso scientifico\". Dopo una pluriventennale attivit\u00e0 in diversi campi (politica finanziaria e di valuta, vedi sotto) venne nominato professore emerito assieme a Wilhelm Rall presso l'universit\u00e0 di Tubinga.\nDal 1976 al 1980 lavor\u00f2 presso il ministero federale per l'economia a Bonn nella sezione politica economica e nel 1981 divenne membro del Partito cristiano-democratico tedesco (CDU) e fu attivo presso la cancelleria di stato nel governo regionale dello Schleswig-Holstein, allora guidato da Gerhard Stoltenberg, che lo propose come direttore dell'ufficio ministeriale e della sezione I A del ministero delle finanze, carica che K\u00f6hler assunse nel 1982. Nel 1987 divenne direttore della sezione I del ministero delle finanze, responsabile per le questioni di politica economica in materia di politica finanziaria, questioni finanziarie in singoli campi e patrimonio industriale federale. A partire dal 1989 fu direttore della sezione VII del ministero delle finanze, responsabile per le questioni monetarie e dei crediti.\nDal 1990 al 1993 K\u00f6hler fu segretario di stato presso il ministero federale delle finanze, come successore di Hans Tietmeyer. In tale ufficio fu responsabile dei rapporti finanziari e monetari e perci\u00f2 prominente interlocutore per la Germania nelle trattative per il trattato di Maastricht e per la riunificazione tedesca. K\u00f6hler, che aveva negoziato la contropartita economica da offrire alla Russia per il ritiro dell'esercito sovietico dal territorio tedesco, amministr\u00f2 anche l'aiuto finanziario alla guerra nel golfo del 1991, che consisteva in una somma di 12 miliardi di marchi agli Stati Uniti. Come \"Sherpa\" (consulente) e rappresentante personale dell'allora cancelliere tedesco Helmut Kohl prepar\u00f2 i vertici del G7 di Houston (1990), Londra (1991), Monaco (1992) e Tokyo (1993).\nDal 1993 al 1998 fu presidente dell'associazione tedesca \"Sparkasse und Giro\" (cassa di risparmio e giroconto) e per due anni (fino al 2000) direttore della banca europea per la ricostruzione e lo sviluppo con sede a Londra.\nNel 2000 K\u00f6hler divenne, sotto proposta dell'allora cancelliere Gerhard Schr\u00f6der, direttore del Fondo Monetario Internazionale (FMI), come successore di Michel Camdessus, che si dimise dal suo incarico il 14 febbraio 2000. Durante il mandato di K\u00f6hler vi furono proteste contro i tagli alle spese sociali in Brasile proposti per estinguere i crediti esteri. Secondo i critici, mentre ogni anno rifluivano all'estero circa 50 miliardi di dollari, questo denaro non portava giovamento ai pi\u00f9 di 16 milioni di affamati in quel paese. K\u00f6hler \u00e8 uno dei 300 membri della commissione trilaterale.\nHorst K\u00f6hler \u00e8 evangelico, \u00e8 sposato con Eva ed ha due figli.\nPresidente della Repubblica Federale tedesca.\nIl 23 maggio 2004 Horst K\u00f6hler \u00e8 stato eletto presidente della Repubblica federale di Germania. Si \u00e8 insediato il 1\u00ba luglio 2004.\nProvoc\u00f2 subbuglio nell'Unione la sua dichiarazione del 13 marzo 2004, in cui espresse pubblicamente il desiderio che la CDU potesse insediare Angela Merkel come cancelliera nel 2006, nominandola esplicitamente.\nSecondo il sondaggio TNS-Infratest per il magazine \"Der Spiegel\" svolto nell'agosto 2005, Horst K\u00f6hler \u00e8 il politico tedesco pi\u00f9 amato.\nIl 23 maggio 2009 \u00e8 stato rieletto per un secondo mandato alla Presidenza della Repubblica.\nIl 31 maggio 2010 si \u00e8 dimesso dall'incarico a seguito di polemiche riguardanti una sua dichiarazione sulla missione militare tedesca in Afghanistan, portando a nuove elezioni."}
{"id": "208760", "revid": "56620", "url": "https://it.wikipedia.org/wiki?curid=208760", "title": "Bernhard Windscheid", "text": "Biografia.\nDopo essersi formato negli studi giuridici nelle Universit\u00e0 di Berlino e di Bonn, ottenne il dottorato il 22 dicembre 1838. L'abilitazione alla professione giuridica segu\u00ec due anni dopo a Bonn. A partire dal 1847 tenne lezioni all'Universit\u00e0 di Basilea, dal 1857 insegn\u00f2 a Monaco e dal 1871 ad Heidelberg. A partire dal 1874 si trasfer\u00ec all'Universit\u00e0 di Lipsia, dove oper\u00f2 fino alla sua morte, nel 1892.\nPrincipe dei pandettisti fino alla morte nel 1892, contribu\u00ec grandemente alla formazione del B\u00fcrgerliches Gesetzbuch (BGB), il codice civile tedesco del 1900.\nLa sua fama di insigne giurista \u00e8 dovuta principalmente al \"Lehrbuch des Pandektenrechts\", manuale giuridico che costituisce il suo \"magnum opus\" e, al contempo, il manifesto della scuola della Pandettistica tedesca.\nIl manuale ebbe un'eco straordinaria in Germania e questo successo fece s\u00ec che il Windscheid venisse chiamato a diventare membro della Prima Commissione per la B\u00fcrgerliches Gesetzbuch (la codificazione civile tedesca) dal 1880 al 1883. Il progetto di codificazione fu grandemente influenzato dal \"Pandekten\", soprattutto nella parte generale."}
{"id": "208762", "revid": "33689", "url": "https://it.wikipedia.org/wiki?curid=208762", "title": "Joystick", "text": "Il joystick (in italiano anche leva di comando) \u00e8 una periferica che trasforma i movimenti di una leva manovrata dall'utente in una serie di segnali elettrici o elettronici che permettono di controllare un programma, un'apparecchiatura o un attuatore meccanico. Il termine \u00e8 inglese (composto di \"joy\" \"gioia\" e \"stick\" \"bastone\"; pronuncia italianizzata ) e deriva dal nome della leva utilizzata per la guida di aeromobili, che in italiano \u00e8 chiamata invece barra di comando. \nSi distingue principalmente in joystick digitale, quando rileva soltanto la direzione cardinale di inclinazione della leva, o joystick analogico, quando rileva anche l'ampiezza dell'inclinazione.\nImpieghi.\nL'impiego pi\u00f9 diffuso e conosciuto del joystick \u00e8 come controller nei videogiochi per arcade, console o computer, e permette di muovere un personaggio, un oggetto o un cursore. \nIn questo caso solitamente il joystick \u00e8 dotato di uno o pi\u00f9 tasti o pulsanti a cui corrispondono azioni diverse, che talvolta il giocatore pu\u00f2 personalizzare, ad esempio in un gioco picchiaduro premendo il tasto A si danno pugni, premendo il tasto B si salta, ecc.\nComunque si pu\u00f2 giocare anche senza joystick, se nello specifico gioco sono previsti meccanismi differenti o alternativi, come la tastiera o il gamepad.\nA suo tempo il joystick \u00e8 stato la periferica di input pi\u00f9 comune nel campo videoludico. Nei primi modelli di home computer, normalmente non dotati di mouse, il joystick rappresentava un tipico dispositivo di puntamento anche per programmi non di intrattenimento, ad esempio GEOS.\nAltre applicazioni comuni dei joystick si hanno per il controllo elettronico di macchinari industriali o medici, o di veicoli a pilotaggio remoto compresi i missili.\nJoystick per videogiochi.\nIl joystick si compone fondamentalmente di una base di supporto, della leva di comando e di uno o pi\u00f9 pulsanti. La base \u00e8 generalmente adatta a essere appoggiata su un ripiano ed \u00e8 spesso dotata di ventose per fissarsi su di esso. Sono stati prodotti anche modelli pi\u00f9 adatti a essere tenuti in mano. La leva \u00e8 integrata e sporge direttamente dalla macchina, senza una propria base, solo nel caso delle macchine arcade o molto raramente in sistemi casalinghi come l'Enterprise o lo Spectravideo SV-318.\nNel caso pi\u00f9 semplice del joystick digitale, la leva pu\u00f2 essere inclinata in tutte le direzioni e inclinandosi pu\u00f2 chiudere un insieme di contatti elettrici posti all'interno della base. Generalmente sono presenti 4 contatti corrispondenti alle direzioni orizzontali e verticali; inclinando la leva in diagonale si ottiene la chiusura simultanea di un contatto orizzontale e uno verticale, pertanto possono essere rilevate in tutto 8 possibili direzioni. Nei modelli pi\u00f9 vecchi, come contatti, venivano utilizzate lamelle di acciaio armonico che spostandosi vanno a toccare una base conduttrice comune. Successivamente vennero introdotti degli interruttori di tipo \"microswitch\", che rispetto ai comuni contatti a sfioramento dovrebbero essere pi\u00f9 affidabili e resistenti, sebbene pi\u00f9 costosi. Altro vantaggio dei \"microswitch\" \u00e8 la possibilit\u00e0 di sostituirne uno in caso di avaria, mentre la rottura di una lamella significa la perdita di tutto il joystick.\nLa quantit\u00e0 e la disposizione dei pulsanti sono molto variabili a seconda dei modelli; comunemente si possono avere pulsanti sulla base di supporto, azionati dalla mano che non regge la leva, oppure sulla leva stessa, sul davanti a mo' di grilletto o sulla cima, dove li aziona il pollice. Nei joystick con pi\u00f9 pulsanti questi possono anche svolgere tutti la stessa funzione, ed essere dei duplicati forniti solo per permettere al giocatore di scegliere il pi\u00f9 comodo per lui; gran parte degli home computer e anche alcune primitive console come l'Atari 2600 utilizzavano joystick con una sola funzione di pulsante, detto il \"pulsante di fuoco\" (anche quando non serve a sparare). Gli eventuali \"microswitch\" sono impiegati anche in corrispondenza dei pulsanti di fuoco. \nAltri comandi extra integrati su alcuni modelli di joystick includono: l'interruttore di autofuoco (\"autofire\"), che quando acceso simula una rapida successione di pressioni del pulsante di fuoco, risparmiando questa fatica al giocatore; in tempi pi\u00f9 recenti, ad esempio per i simulatori di volo, un regolatore graduale di potenza (\"throttle\"); nonch\u00e9 una seconda piccola levetta direzionale, anche posta in cima alla leva stessa.\nI moderni joystick per uso ludico vengono collegati al computer attraverso le porte USB; in passato venivano collegati ai PC con architettura x86 per mezzo della game port, di solito presente nelle schede audio, e a molti tipi di home computer e console tramite connettore DE-9. Lo standard della porta a 9 poli, chiamata anche Cannon DB-9, venne introdotto dalla Atari e utilizza il connettore femmina sul cavo del joystick; la porta poteva essere utilizzata anche per connettere al computer altri dispositivi con circuiti TTL.\nVarianti.\nUna variante del joystick che venne utilizzata solamente in alcuni videogiochi arcade come \"Heavy Barrel\" e \"Ikari Warriors\" permette, oltre che l'interazione sulle classiche otto direzioni, anche la possibilit\u00e0 di ruotare la leva su s\u00e9 stessa per controllare l'orientamento del personaggio rispetto alla direzione di spostamento.\nUna variante originale, ma poco funzionale e di scarso successo, fu introdotta dalla Datasoft nel 1981 con il \"Le Stick\" per i sistemi Atari e VIC-20. Questo joystick, privo di base, \u00e8 costituito dalla sola leva, da inclinare liberamente in aria; i contatti vengono chiusi da una piccola quantit\u00e0 di mercurio che scivola all'interno della leva\nUn altro controller basato sul principio del joystick digitale fu il \"Joyboard\", introdotto dalla Amiga Corporation nel 1982 per sistemi Atari e ColecoVision. La leva \u00e8 in questo caso sostituita da una pedana inclinabile, sulla quale il giocatore sta in piedi e aziona i contatti direzionali spostando il peso del corpo."}
{"id": "208764", "revid": "2084120", "url": "https://it.wikipedia.org/wiki?curid=208764", "title": "Avvelenamento", "text": "Con avvelenamento si pu\u00f2 indicare sia la contaminazione, da parte di una tossina o di un veleno antropico, di una sostanza (ad esempio acqua, cibo, ecc.) sia la patologia ed eventualmente la morte conseguenza di questi eventi.\nLe cause di un avvelenamento possono essere molteplici: distinguiamo gli avvelenamenti in base alla via di ingresso nel corpo e alla durata della contaminazione (continuativa o episodica). Inoltre grandi differenze dipendono dal tipo di sostanza responsabile dell'avvelenamento.\nL'avvelenamento per via alimentare.\nAvviene tramite l'assunzione di cibi che si fanno facili vettori di tossine o sostanze velenose; ad esempio a causa di errata conservazione o pi\u00f9 semplicemente perch\u00e9 ricchi di principi nutritivi utili alla crescita dei patogeni. La natura chimica della sostanza tossica dev'essere tale da:\nL'avvelenamento per via respiratoria.\nLe sostanze tossiche che producono avvelenamento per via aerea devono esser necessariamente volatili, quindi, gas, vapore, liquido a basso punto di ebollizione (cosicch\u00e9 evaporino a temperatura ed a pressione ambientali in modo pressoch\u00e9 istantaneo). Molti tossici corrispondono a questa descrizione, dal fosgene, al gas nervino, all'iprite, all'acido cianidrico, all'ossido di carbonio, e via discorrendo. Inoltre, la sostanza tossica dev'essere diffusibile attraverso la parete dell'alveolo polmonare, il cui spessore medio \u00e8 di soli 2\u00a0\u00b5m. Le sostanze di natura idrofoba (lipofila) sono le favorite in questo caso. Infine, essa o dev'essere idrofila (indispensabile condizione per esser veicolata dal plasma), o idrofoba se deve utilizzare l'eritrocita per essere trasportata a destinazione.\nLe sostanze tossiche per via respiratoria possono agire localmente nelle alte vie respiratorie (naso, faringe, laringe, trachea), e / o nelle basse vie respiratorie (bronchi, polmoni). Oppure possono agire in tutto l'organismo come veleno sistemico.\nEsempi di veleni ad azione locale sono:\nEsempi di veleni sistemici assunti per inalazione sono:\nL'avvelenamento per via cutanea.\nL'avvelenamento per via cutanea \u00e8 una modalit\u00e0 meno comune di avvelenamento sistemico. Le sostanze che riescono a produrre gli effetti tossici per questa via devono essere tutte di tipo lipofilo (od idrofobico), in quanto solo le sostanze solubili nei grassi riescono ad attraversare la cute integra.\nA grandi linee, si pu\u00f2 qui concludere che gli avvelenamenti per via cutanea sono appannaggio di alcune categorie professionali (tintori, benzinai, metallurgici, imbianchini e simili).\nAvvelenamenti specifici.\nFra tutte le forme di avvelenamento esistono alcune che vanno trattate diversamente dalle altre:"}
{"id": "208765", "revid": "125136727", "url": "https://it.wikipedia.org/wiki?curid=208765", "title": "Roman Herzog", "text": "Biografia.\nRoman Herzog \u00e8 nato in Baviera in una famiglia protestante. Suo padre era un uomo d'affari prima di diventare archivista della citt\u00e0 di Landshut, e sua madre impiegato di banca.\nFormazione e carriera.\nDopo aver superato con una media di 1,0 la maturit\u00e0, si \u00e8 laureato nel 1953 in Giurisprudenza a Monaco di Baviera, nel 1957 con il massimo dei voti e nel 1961 ha superato l'esame legale di stato. Nel 1958 ha ottenuto il dottorato (Dr. jur.).\nNel 1964 \u00e8 stato assistente di ricerca di Theodor Maunz presso la Facolt\u00e0 di Giurisprudenza dell'Universit\u00e0 di Monaco di Baviera. Durante questo periodo ha completato la sua tesi di abilitazione. Fino al 1965 ha insegnato come docente presso l'Universit\u00e0 di Monaco di Baviera. Nel 1965 \u00e8 stato nominato all'Universit\u00e0 Libera di Berlino come professore a tempo pieno presso il Dipartimento di Diritto e Politica. Qui dal 1967 al 1968 \u00e8 stato decano e dal 1968 al 1969 Vice-Preside della Facolt\u00e0 di Giurisprudenza.\nNel 1969 ha poi seguito la chiamata dell'Universit\u00e0 tedesca di scienze amministrative di Spira alla cattedra di teoria politica e di politica; dal 1971 al 1972 ne \u00e8 divenuto il rettore.\nCarriera politica.\nLa carriera politica di Herzog \u00e8 iniziata nel 1973, come rappresentante dello stato (\"Land\") della Renania-Palatinato nel governo federale di Bonn. Ha servito come ministro di Stato per la Cultura e Sport nel governo dello stato del Baden-W\u00fcrttemberg guidato dal Ministro-Presidente Lothar Sp\u00e4th dal 1978. Nel 1980 \u00e8 stato eletto al Landtag del Baden-W\u00fcrttemberg e ha assunto l'icarico al Ministero degli Interni dello Stato.\nHerzog \u00e8 stato a lungo attivo nella Chiesa evangelica in Germania. Fino al 1980, \u00e8 stato a capo della Camera per la responsabilit\u00e0 pubblica di questa chiesa, e, a partire dal 1982 \u00e8 stato membro del sinodo. Nel 1983 Herzog \u00e8 stato eletto giudice della Corte Costituzionale Federale di Germania (Bundesverfassungsgericht) a Karlsruhe, in sostituzione di Ernst Benda. Dal 1987 al 1994, \u00e8 stato anche presidente della Corte, questa volta sostituendo Wolfgang Zeidler. Nel settembre 1994, gli successe in quell'ufficio Jutta Limbach.\nPresidente federale.\nGi\u00e0 nel 1993, il cancelliere Helmut Kohl aveva scelto Herzog come candidato per le elezioni presidenziali del 1994, dopo la sua scelta precedente, il ministro della Giustizia dello Stato della Sassonia Steffen Heitmann, si \u00e8 dovuto ritirare a causa di un putiferio circa le dichiarazioni che ha fatto sul passato tedesco, sugli etnici, dei conflitti e il ruolo delle donne. Entro l'inizio del 1994, per\u00f2, i leader dei Liberi Democratici, i membri pi\u00f9 giovani della coalizione del governo di Kohl, espressero sostegno per Johannes Rau, il candidato di opposizione che i socialdemocratici avevano nominato. I media tedeschi hanno anche ipotizzato altri potenziali candidati inclusi Kurt Masur e Walther Leisler Kiep. L'ex ministro degli Esteri, Hans-Dietrich Genscher si rifiut\u00f2.\nHerzog \u00e8 stato eletto presidente della Germania da parte dell'Assemblea federale (Bundesversammlung) il 23 maggio 1994. Nel decisivo terzo turno di votazione, ha vinto il sostegno dei Liberi Democratici. La loro decisione \u00e8 stata presa come un segno che la coalizione \u00e8 rimasta ferma.\nHerzog ha assunto l'incarico di Presidente federale il 1\u00ba luglio 1994. Ha partecipato alle commemorazioni del 50\u00ba anniversario della Rivolta di Varsavia durante l'Occupazione nazista della Polonia nel 1994. In un discorso ampiamente lodato, ha reso omaggio ai combattenti e al popolo polacco e chiese \"perdono per quello che \u00e8 stato fatto a voi dai tedeschi\". Nel 1995, Herzog \u00e8 stato uno dei pochi dignitari stranieri che partecipano alle osservanze, in occasione del 50\u00ba anniversario della liberazione del campo di concentramento di Auschwitz che hanno scelto di partecipare ad un servizio ebraico presso il sito del campo piuttosto che la cerimonia ufficiale di apertura a Cracovia promossa dal governo polacco. Nel gennaio 1996, Herzog ha dichiarato il 27 gennaio, nell'anniversario della liberazione del Campo di concentramento di Auschwitz del 1945, come il giorno ufficiale della memoria della Germania per le vittime del regime di Hitler. Alla fine del 1997, in un passo importante per la Germania riconosce ufficialmente l'uccisione e la sofferenza dei Rom e Sinti sotto il nazismo, ha detto che la persecuzione dei Rom e Sinti \u00e8 stato lo stesso del terrore contro gli ebrei.\nNell'aprile 1997, Herzog ha causato una polemica a livello nazionale, quando, in un discorso tenuto presso l'Hotel Adlon a Berlino, ha interpretato la Germania come pericolosamente ritardataria nei cambiamenti sociali ed economici. Nel discorso, rimprover\u00f2 i leader di stallo legislativo e denunci\u00f2 un senso di nazionale \"abbattimento\", una \"sensazione di paralisi\" e persino una \"depressione mentale incredibile\". Rispetto a quello che lui chiamava le economie pi\u00f9 innovative di Asia e America, ha detto che la Germania \u00e8 stata \"minacciata di cadere indietro\".\nNel novembre 1998, l'ufficio di Herzog viene trasferito formalmente a Berlino, diventando la prima agenzia federale per passare da Bonn alla capitale redisegnata. Ha mantenuto il suo incarico fino al 30 giugno 1999 e non ha cercato la rielezione. Al termine del suo mandato di cinque anni come capo di stato, gli successe Johannes Rau.\nPost-presidenza.\nDal dicembre 1999 al ottobre 2000, Herzog ha presieduto la Convenzione europea che ha redatto la Carta dei diritti fondamentali dell'Unione europea. Nel periodo gennaio-marzo 2000 con l'ex Presidente della banca centrale Hans Tietmeyer, l'ex giudice federale Paul Kirchhof, Herzog ha portato una commissione indipendente per indagare su uno scandalo finanziario che colpisse la CDU. In mezzo a un dibattito tedesco sopra l'etica della ricerca nel campo delle biotecnologie e in particolare l'uso di embrioni per un'indagine genetica e la diagnosi, Herzog ha sostenuto nel 2001 che un divieto assoluto di ricerca sulle cellule staminali embrionali - che hanno la capacit\u00e0 di svilupparsi in diversi tessuti del corpo - sarebbe eccessivo, affermando: \"io non sono disposto a spiegare a un bambino malato con fibrosi cistica, di fronte alla morte e la lotta per il respiro, i motivi etici che ostacolano la scienza che lo potrebbe salvare\".\nIn risposta al cancelliere Gerhard Schr\u00f6der di \"Agenda 2010\", presentato nel 2003, l'allora leader opposizione del CDU Angela Merkel gli \u00e8 stato assegnato il compito di redigere proposte alternative di riforma dell'assistenza sociale a una commissione guidata da Herzog. Il partito poi ha approvato un pacchetto della Commissione Herzog di proposte di riforma, le cui raccomandazioni inclusero il disaccoppiamento dei premi di salute e di assistenza infermieristica da guadagni della gente invece che la riscossione di una somma forfettaria mensile su tutta la linea.\nHerzog \u00e8 morto nelle prime ore del 10 gennaio 2017 all'et\u00e0 di 82 anni.\nVita privata.\nNel 1958, spos\u00f2 Christina Krauss, due anni pi\u00f9 giovane di lui. La coppia ha avuto due figli: Markus, nato nel 1959, e Hans Georg, \u00e8 venuto al mondo cinque anni pi\u00f9 tardi. Sua moglie \u00e8 morta nel 2000, l'anno successivo ha sposato Alexandra Freifrau von Berlichingen, nata nel 1941.\nEra un membro della Chiesa evangelica in Germania."}
{"id": "208766", "revid": "933835", "url": "https://it.wikipedia.org/wiki?curid=208766", "title": "Johannes Rau", "text": "Nel 1969 venne eletto sindaco della sua citt\u00e0 natale, Wuppertal, rinunciando alla carica un anno pi\u00f9 tardi per diventare ministro della Scienza del Land della Renania Settentrionale-Vestfalia nella coalizione social-liberale di Heinz K\u00fchn. Nel 1978, lo sostituisce come ministro-presidente, e due anni dopo, conquista la maggioranza assoluta nel Landtag. \u00c8 presente alle elezioni del 1985, durante le quali ottiene il miglior risultato elettorale per il suo partito.\nNel 1987, \u00e8 l'avversario di Helmut Kohl nella candidatura alla Cancelleria federale, ma viene pesantemente sconfitto, in uno scenario che si sarebbe ripetuto alle elezioni presidenziali del 1994 di fronte a Roman Herzog. L'anno dopo, al fine di mantenere il potere a livello regionale, \u00e8 costretto ad allearsi con i Verdi, per poi abbandonare la guida del governo nel 1998, dopo quasi venti anni in carica, un record regionale. Vero \"patriarca\" della SPD, \u00e8 il nuovo candidato per le elezioni presidenziali del 1999, che vince al ballottaggio, divenendo cos\u00ec, dal 1969, il primo socialdemocratico ad essere eletto presidente federale. Uno dei principali punti del suo mandato \u00e8 il perdono collegato all'Olocausto ebraico in un intervento alla \"Knesset\". Lascia la carica nel 2004, senza rinnovare il suo mandato. Muore nel 2006, a seguito di una lunga malattia cardiaca. Venne sepolto nel Cimitero di Dorotheenstadt, a Berlino.\nBiografia.\nFormazione e carriera.\nTerzo di cinque fratelli, figlio di un pastore protestante, contrario al nazismo: Ewald Rau e di Helene Rau, nata Hartmann. Lasci\u00f2 la scuola nel 1948 per studiare giornalismo. Inizi\u00f2 a lavorare nel 1949 come libero professionista nella \"Westdeutschen Rundschau\". Complet\u00f2 il suo apprendistato nel 1952 divenendo assistente editoriale a Wuppertal. Nel 1953 ottenne una posizione come editorialista letterario in una piccola casa editrice situata a Witten.\nL'anno seguente, venne nominato amministratore delegato della casa editrice protestante, \"Jugenddienst-Verlag\", specializzata in letteratura giovanile. \u00c8 entrato nel consiglio di amministrazione nel 1964 e ha assunto l'incarico nel 1965, dimettendosi due anni dopo.\nCarriera politica.\nFu membro del \"Partito Popolare Pan-Tedesco\" (GVP), fondato da Gustav Heinemann. Il partito era noto per aver proposto la riunificazione tedesca fin dal 1952 fino a quando non \u00e8 stato sciolto nel 1957.\nNel 1958 il pacifista Rau e il suo mentore politico, Gustav Heinemann, aderirono al Partito Socialdemocratico tedesco (SPD), attivo a Wuppertal. Fu anche vice presidente del partito della SPD di Wuppertal ed eletto in seguito al Consiglio Comunale (1964-1978), dove fu presidente del gruppo SPD (1964-1967) e poi come sindaco (1969-1970).\nNel 1958 Rau venne eletto per la prima volta in qualit\u00e0 di membro del Landtag (parlamento statale) della Renania Settentrionale Vestfalia. Nel 1967 divenne presidente della frazione SPD nel Landtag, e nel 1970 fu Ministro della Scienza e dell'Istruzione nel governo del ministro presidente Heinz K\u00fchn. Guadagn\u00f2 presto una reputazione come riformatore. Come parte della campagna di educazione di massa degli anni 1970, ha fondato cinque universit\u00e0, ciascuna in siti diversi, nel Nord Reno-Vestfalia, avviando ad Hagen la prima universit\u00e0 di apprendimento a distanza della Germania, sul modello americano della Open University.\nNel 1977 Rau venne eletto presidente della SPD Renania Settentrionale Vestfalia e nel 1978 Ministro Presidente dello stato, dove rimase fino al 1998. In quattro elezioni l'SPD divenne il pi\u00f9 forte partito nel Landtag; per tre volte il partito ha guadagnato la maggioranza assoluta, nel 1980, 1985, 1990 e infine nel 1995. Dal 1995 in poi Rau ha retto una coalizione SPD-Verdi nella Renania Settentrionale.\nNel 1987 ha partecipato, per l'SPD, alle elezioni per diventare cancelliere, ma il suo rifiuto di contemplare e formare una coalizione con il Partito dei Verdi, avrebbe significato che non avrebbe potuto vincere le elezioni contro l'Unione Cristiano-Democratica di Helmut Kohl (CDU). Nel 1994 Rau ha tentato per la prima volta di diventare Presidente federale, ma perse contro Roman Herzog.\nRau fu due volte Presidente del Bundesrat nel 1982 e 1983, mentre nel 1994 e 1995 ha sostituito il Presidente federale. Nel 1998 Rau si \u00e8 dimesso dalle sue posizioni sia come Presidente del SPD che come Ministro Presidente.\nPresidente federale (1999-2004).\nIl 23 maggio 1999 fu eletto, dall'Assemblea federale di Germania, Presidente federale succedendo a Roman Herzog (CDU). Il 1\u00ba luglio 2004 venne sostituito da Horst K\u00f6hler. Come tutti i presidenti federali, Rau fu onorato da un \"Gro\u00dfer Zapfenstreich\" e, per suo desiderio, venne suonato l'inno \"Jesus bleibet meine Freude\"\".\nNel 2000 fu il primo capo di Stato tedesco ad affrontare la Knesset, il parlamento israeliano, e parlando in tedesco. Un passo controverso del suo discorso spinse alcuni delegati israeliani a uscire. Tuttavia, il presidente israeliano Moshe Katsav lo ha sostenuto e lo ha elogiato al fine di colmare il divario tra i due stati. Rau si impegn\u00f2 profondamente per tutta vita al fine di riconciliare la Germania con il suo passato.\nA seguito di un lungo periodo, muore per una malattia cardiaca, pochi giorni dopo il suo 75\u00ba compleanno, il 27 gennaio 2006. Il funerale ha avuto luogo il 7 febbraio 2006, seguito dei funerali di stato e sepolto nel Cimitero di Dorotheenstadt a Berlino.\nVita privata.\nRau era conosciuto come un cristiano praticante. Ha ricoperto posizioni laiche, ed \u00e8 stato membro del Sinodo della Chiesa evangelica della Renania, una chiesa membro della Chiesa evangelica tedesca.\nIl 9 agosto 1982 sposa la politologa, Christina Delius (1956). Christina Rau \u00e8 una nipote del mentore di suo marito, Gustav Heinemann, ex Presidente della Germania. La coppia ebbe tre figli: Anna Christina, classe 1983, Filippo Emanuele, nato nel 1985 e Laura Helene, nata nel 1986. Dal 1995 Rau era consapevole della presenza di un pericoloso aneurisma situato nell'aorta addominale, ma ha rifiutato un'operazione per rispetto del suo ufficio e l'imminente elezione a presidente. Il 23 luglio 2000 fu sottopostao all'operazione presso l'Ospedale Universitario di Essen. Il 18 agosto 2004 ha dovuto inoltre subire un difficile intervento al cuore, in cui gli \u00e8 stata inserita una valvola cardiaca artificiale. Solo due mesi pi\u00f9 tardi, il 19 ottobre 2004, gli venne rimosso chirurgicamente un ematoma nella cavit\u00e0 addominale. Dopo aver lasciato l'ufficio vissuto con la sua famiglia nella capitale federale, Berlino. Tuttavia, erano proprietari anche di una casa a Wuppertal."}
{"id": "208768", "revid": "1522833", "url": "https://it.wikipedia.org/wiki?curid=208768", "title": "Richard von Weizs\u00e4cker", "text": "Biografia.\nCon 3.652 giorni di presidenza continui, von Weizs\u00e4cker ha cos\u00ec ricoperto il secondo mandato pi\u00f9 lungo da Presidente, dopo Theodor Heuss, con una differenza di un solo giorno. Durante il suo mandato da Presidente avvenne la riunificazione tedesca nel 1989 e nel 1990, divenendo cos\u00ec il primo Presidente della Germania riunificata. Era membro della CDU. \u00c8 morto nel 2015 ed \u00e8 stato sepolto nel cimitero di Dahlem am H\u00fcttenweg, a Berlino. \nIl figlio Fritz von Weizs\u00e4cker \u00e8 stato ucciso il 19 novembre 2019 a seguito di un accoltellamento alla clinica Schlosspark-Klinik di Charlottenburg. Era primario di medicina e chirurgia. \u00c8 stato aggredito mentre teneva un discorso davanti a una platea di venti persone. L'aggressore, arrestato sul posto subito dopo l'omicidio, risultava essere affetto da problemi psichici."}
{"id": "208771", "revid": "1522833", "url": "https://it.wikipedia.org/wiki?curid=208771", "title": "Karl Carstens", "text": "Gi\u00e0 Presidente del Bundestag dal 14 dicembre 1976 al 31 maggio 1979, \u00e8 stato il quinto Presidente della Repubblica Federale Tedesca dal 1\u00ba luglio 1979 al 30 giugno 1984. \u00c8 stato membro della CDU.\nBiografia.\nCarstens \u00e8 nato nella citt\u00e0 di Brema, era figlio di un insegnante di scuola commerciale, che rimase ucciso al fronte occidentale nella prima guerra mondiale poco prima della sua nascita. Ha studiato legge e scienze politiche presso l'Universit\u00e0 di Francoforte, Digione, Monaco di Baviera, K\u00f6nigsberg e Amburgo nel 1933-1936, ottenendo un dottorato nel 1938 e svolgendo il secondo esame di Stato nel 1939. Nel 1949 ha ricevuto un Master of Laws (LL .M.) presso la Yale Law School.\nDal 1939 al 1945, durante la Seconda guerra mondiale, Carstens \u00e8 stato un membro di un'unit\u00e0 di artiglieria antiaerea (Flak) nelle Forze Armate, raggiungendo il grado di tenente (sottotenente). Nel 1940 entra a far parte del Partito nazista. Secondo quanto riferito, aveva chiesto l'ammissione nel 1937. Egli, tuttavia, si era unito all'organizzazione paramilitare nazista SA gi\u00e0 nel 1934.\nNel 1944 Carstens spos\u00f2 a Berlino la studentessa di medicina Veronica Prior. Dopo la guerra divenne un avvocato nella sua citt\u00e0 natale Brema e dal 1949 \u00e8 stato consigliere del Senato della citt\u00e0. Dal 1950 ha lavorato come docente presso l'Universit\u00e0 di Colonia, dove \u00e8 stato abilitato due anni pi\u00f9 tardi.\nFamiglia.\nCarstens spos\u00f2 nel 1944 Veronica Erste nella caserma antiproiettile a Berlino-Schulzendorf. Veronica Carstens in seguito divenne Specialista in medicina interna. Non ebbero figli. La coppia Karl e Veronica Carstens fondarono nel 1982 una Fondazione con l'obiettivo di promuovere la naturopatia e l'omeopatia.\nCarriera politica.\nNel 1954 entra a far parte del servizio diplomatico del Ministero degli Esteri tedesco, che serve come rappresentante tedesco-occidentale presso il Consiglio d'Europa a Strasburgo. Nel 1955 entra a far parte dell'Unione Cristiano-Democratica (CDU) sotto il cancelliere Konrad Adenauer.\nNel luglio 1960 Carstens raggiunse la posizione di segretario di Stato presso il Ministero degli Esteri e nello stesso anno \u00e8 stato nominato professore di diritto pubblico e internazionale presso l'Universit\u00e0 di Colonia. Durante il governo di grande coalizione del 1966-1969 sotto il cancelliere Kurt Georg Kiesinger, ha prima servito come segretario di stato nel Ministero della Difesa, e dopo il 1968 come capo della Cancelleria tedesca.\nNel 1972 Carstens \u00e8 stato eletto per la prima volta nel Bundestag, dove ha fatto parte fino al 1979. Dal maggio 1973 al ottobre 1976 \u00e8 stato presidente del gruppo parlamentare CDU / CSU, succedendo a Rainer Barzel. Durante quel periodo era un aperto critico di tendenze di sinistra nel movimento studentesco tedesco e particolarmente ha accusato il governo del Partito Socialdemocratico tedesco (SPD) di essere troppo estremista di sinistra. Egli \u00e8 noto per aver denunciato l'autore e il premio Nobel Heinrich B\u00f6ll come un sostenitore del terrorismo di sinistra (in particolare, la Baader-Meinhof) per il suo romanzo nel 1974 L'onore perduto di Katharina Blum.\nPresidente del Bundestag.\nDopo le elezioni federali del 1976, che ha reso tutta la CDU / CSU il pi\u00f9 grande gruppo in parlamento, Carstens \u00e8 stato eletto presidente del Bundestag, il 14 dicembre 1976. La CDU / CSU aveva raggiunto una maggioranza della Convenzione federale all'elezione del Presidente della Germania, e nel 1979 il partito ha nominato Carstens, dopo che il presidente uscente Walter Scheel (FDP) ha scelto di rinunciare ad un secondo mandato, Presidente federale.\nPresidente federale.\nIl 23 maggio 1979 Carstens \u00e8 stato eletto come quinto Presidente della Repubblica federale di Germania, contro il candidato SPD Annemarie Renger nel primo scrutinio. Durante il suo mandato, Carstens era noto per le escursioni in Germania al fine di ridurre il divario tra la politica e la gente.\nNel dicembre 1982 il nuovo cancelliere Helmut Kohl (CDU), recentemente eletto grazie ad una mozione di sfiducia contro Helmut Schmidt (SPD) chiese volutamente un voto di fiducia al Bundestag facendo astenere la nuova maggioranza, al fine di ottenere una maggioranza chiara nelle nuove elezioni generali. Anche se gi\u00e0 l'ex cancelliere Willy Brandt fece un'azione simile. Infatti nel 1972, si discusse se tale azione costituisse una \"manipolazione della Costituzione.\" Il 7 gennaio 1983 il presidente Carstens tuttavia sciolse il Bundestag e invit\u00f2 a nuove elezioni. Nel febbraio 1983 la sua decisione \u00e8 stata approvata dalla Corte costituzionale federale cos\u00ec che nel 1983 le elezioni generali poterono aver luogo il 6 marzo.\nNel 1984 Carstens ha deciso di non correre ad un secondo mandato a causa della sua et\u00e0, il 30 giugno 1984. Il suo successore fu Richard von Weizs\u00e4cker.\nCarstens \u00e8 stato un membro della Chiesa evangelica in Germania.\nMorte.\nCarstens \u00e8 morto la notte del 29-30 maggio 1992 nella sua residenza a Meckenheim a causa di un ictus. Riposa nel Cimitero Rien Berger a Brema (numero tomba U 612)"}
{"id": "208773", "revid": "73843", "url": "https://it.wikipedia.org/wiki?curid=208773", "title": "Mondiali di pallavolo", "text": ""}
{"id": "208774", "revid": "307923", "url": "https://it.wikipedia.org/wiki?curid=208774", "title": "Campionati mondiali di pallacanestro", "text": ""}
{"id": "208775", "revid": "73843", "url": "https://it.wikipedia.org/wiki?curid=208775", "title": "Campionato mondiale di pallavolo", "text": ""}
{"id": "208776", "revid": "1719883", "url": "https://it.wikipedia.org/wiki?curid=208776", "title": "Paramahansa Yogananda", "text": "Yogi e guru di fama internazionale, ha trascorso gran parte della sua vita negli Stati Uniti d'America, dove ha introdotto molti degli insegnamenti sulla meditazione del \"Kriy\u0101 Yoga\", resi celebri soprattutto dalla diffusione del suo libro, \"Autobiografia di uno yogi\", tradotto in 35 lingue.\nBiografia.\nNato in un'agiata famiglia del Bengala, nel 1910 Mukunda divenne discepolo di Swami Sri Yukteswar Giri, a sua volta discepolo di Lahiri Mahasaya come lo erano anche i suoi genitori.\nSpinto dal desiderio di trovare Dio, fin dall'infanzia manifest\u00f2 interessi spirituali a parenti e conoscenti.\nLaureatosi nel 1915 presso l'universit\u00e0 di Calcutta, entr\u00f2 nell'ordine monastico degli Swami ricevendo il nome di \"Swami Yogananda\" (letteralmente \"beatitudine\", o \"ananda\", \"attraverso la divina unione\", o \"yoga\").\nDue anni dopo fond\u00f2 la Yogoda Satsanga Society of India (YSS), ed una scuola maschile a Ranchi.\nNel 1920 giunse a Boston, negli Stati Uniti, in qualit\u00e0 di delegato indiano al \"Congresso dei Religiosi Liberali\", organizzato da un'associazione unitariana. Il suo intervento al Congresso (pubblicato successivamente con il titolo \"La scienza della religione\") fu accolto con grande partecipazione ed entusiasmo.\nSempre nel 1920 pose le basi dell'organizzazione Self-Realization Fellowship, che dal 1925 avrebbe avuto sede stabile a Los Angeles, con lo scopo di diffondere nel mondo la sacra scienza del \"Kriy\u0101 Yoga\", secondo le rivelazioni ricevute \u2013 oltre che dal suo maestro \u2013 anche dal santo himalayano Mahavatar Babaji, uno yogi ritenuto immortale.\nNegli Stati Uniti si dedic\u00f2 a quest'opera di diffusione, tenendo lezioni e conferenze in cui illustrava i precetti, integrati con il Cristianesimo, dell'antica filosofia Vedica e dell'Induismo. Nei suoi discorsi, Yogananda faceva molti riferimenti a Ges\u00f9, a San Francesco d'Assisi e ad altri santi e profeti dell'Antico e del Nuovo Testamento.\nIn questo periodo diede a migliaia di persone l'iniziazione al \"Kriya Yoga\".\nTutt'oggi esistono numerosi centri SRF nel mondo dove gli studenti e dei devoti possono applicare insieme i suoi insegnamenti e condividere la sua eredit\u00e0 spirituale.\nL'anno 1935 segna l'inizio di un lungo viaggio di 18 mesi tra l'Europa e l'India, nel corso del quale Yogananda ebbe modo di conoscere diverse personalit\u00e0 carismatiche: in Occidente, rimase fortemente colpito dall'incontro con la mistica tedesca Teresa Neumann. Entr\u00f2 poi in stretto contatto con molte altre personalit\u00e0 del tempo, tra cui Rabindranath Tagore e il Mahatma Gandhi. Con quest'ultimo condivise gli ideali della resistenza passiva e della non violenza, come testimonia un suo breve pensiero:\nIl mahatma chiese a Yogananda l'iniziazione al \"Kriy\u0101 Yoga\", la sua particolare tecnica meditativa che permette di avanzare molto rapidamente nel processo evolutivo, come viene spiegato in un capitolo di \"Autobiografia di uno yogi\". In quegli anni il suo guru Sri Yukteswar gli confer\u00ec anche il pi\u00f9 alto titolo monastico e onorifico ind\u00f9, quello di \"Paramahansa\", che significa \u00abCigno Supremo\u00bb.\nLa morte.\nParamahansa Yogananda mor\u00ec a Los Angeles, in California, il 7 marzo 1952, al termine del discorso pronunciato al Biltimore Hotel durante un banchetto organizzato in onore dell'ambasciatore dell'India, Binay Ranjan Sen.\nTra i miracoli a lui attribuiti vi fu il fatto che ancora venti giorni dopo la morte di Yogananda il suo corpo non presentasse nessun segno di decomposizione, prima di venire sepolto nel cimitero californiano di Forest Lawn Memorial Park.\nI suoi discepoli lo considerarono un segno dei benefici del \"kriya yoga\", da lui assiduamente praticato, attestabili non solo nella vita ma anche nella morte.\nHarry T. Rowe, direttore del cimitero dove il corpo giace tuttora, invi\u00f2 alla Self Realization Fellowship una lettera ufficiale della quale sono riportati alcuni brani:\nFortuna.\nGli insegnamenti di Paramahansa Yogananda sono contenuti in molti suoi libri e lezioni. L\"Autobiografia di uno yogi\" \u00e8 una delle opere sulla filosofia indiana pi\u00f9 famose e apprezzate in Occidente, ed \u00e8 divenuto un vero e proprio best seller spirituale. La prima edizione \u00e8 stata pubblicata negli Stati Uniti nel 1946 e l'edizione definitiva nel 1951. Questo libro \u00e8 stato pubblicato in tutto il mondo e tradotto in numerose lingue. La prima edizione italiana risale al 1951, la seconda al 1962. \nIl libro e il suo autore ebbero grande risonanza in Occidente soprattutto negli anni sessanta e anni settanta, per via delle connessioni fra la filosofia indiana e il pensiero hippie; tra l'altro, Yogananda \u00e8 uno dei personaggi che appaiono nella copertina di \"Sgt. Pepper's Lonely Hearts Club Band\", il capolavoro dei Beatles, e la sua opera ispir\u00f2 uno dei pi\u00f9 complessi lavori degli Yes, \"Tales from Topographic Oceans\".\nLa scienza del \"kriya yoga\".\nParamahansa Yogananda \u00e8 noto soprattutto per aver cercato di riunificare la religiosit\u00e0 orientale induista con quella cristiana occidentale, presentando gli insegnamenti della sua dottrina in forma di scienza, utilizzando un linguaggio idoneo all'epoca contemporanea.\nIl nucleo dei suoi insegnamenti \u00e8 costituito dal \"Kriy\u0101 Yoga\" (\u00abyoga dell'azione\u00bb), ossia una tecnica di meditazione basata sul respiro, il cui aspetto per l'appunto \u00abscientifico\u00bb \u00e8 dato dalla possibilit\u00e0 che essa offre non solo di conoscere Dio ma di poterlo realizzare concretamente. \nQuesta forma di yoga, appartenente ad antiche tradizioni induiste, sarebbe stata riabilitata dalla recente genealogia di maestri inaugurata da Lahiri Mahasaya, il quale l'avrebbe appresa a sua volta dall'immortale Babaj. La linea di trasmissione spirituale in cui si inserisce Paramahansa Yogananda \u00e8 dunque la seguente: \nOrganizzazioni.\nL'organizzazione fondata da Paramahansa Yogananda, la \"Self-Realization Fellowship\", pubblica i suoi scritti, le letture, materiali audio-video, e le \"Self-Realization Lessons\" che vengono spedite per uno studio a domicilio a chiunque le richieda. L'organizzazione comprende anche templi, ritiri e centri di meditazione in tutto il mondo.\nVengono fornite in generale informazioni sul \"Kriy\u0101 Yoga\", sugli aspetti della vita di Yogananda, e altre su come ottenere forza e salute, quale dieta seguire, come sostituire cattive abitudini con buone, come farsi gli amici, come ottenere successo nella vita in campo sia materiale che spirituale, come entrare in comunione con Dio, come sviluppare il potere della mente incluse memoria e intuizione, tecniche di meditazione, fino all'apprendimento di ricette vegetariane.\nIl \"Worldwide Prayer Circle\" \u00e8 uno strumento di preghiera per aiutare coloro che ne hanno bisogno, istituito da Paramahansa Yogananda stesso, e tuttora portato avanti dai monaci, membri e amici della SRF.\nIl quartier generale Orientale del lavoro di Paramahansa Yogananda, conosciuto come \"Yogoda Satsanga Society of India\", \u00e8 stabilito a Dakshineswar, vicino a Calcutta, e serve centri e gruppi di meditazione in tutta l'India.\nPrimo presidente dell'organizzazione \u00e8 stato Paramahansa Yogananda stesso, seguito da Rajarsi Janakananda (1952-1955) e Sri Daya Mata (1955-2010). Sri Mrinalini Mata, discepola diretta di Paramahansa Yogananda dal 1945, \u00e8 il presidente e capo spirituale della Self-Realization Fellowship / Yogoda Satsanga Society of India. Anche lei \u00e8 stata personalmente scelta e addestrata da Paramahansa Yogananda per guidare il lavoro dopo la sua scomparsa. \u00abLei \u00e8 assistita da un Consiglio di Amministrazione, che comprende altri discepoli diretti di Yogananda da lui stesso addestrati.\u00bb\nTraduzioni in italiano.\nLe pubblicazioni ufficiali in lingua italiana sono edite dalla casa editrice Astrolabio-Ubaldini."}
{"id": "208777", "revid": "2225", "url": "https://it.wikipedia.org/wiki?curid=208777", "title": "Mondiali di pallacanestro", "text": ""}
{"id": "208778", "revid": "1534511", "url": "https://it.wikipedia.org/wiki?curid=208778", "title": "Differenziale (matematica)", "text": "In matematica, in particolare nel calcolo infinitesimale, il differenziale di una funzione quantifica la variazione infinitesimale della funzione rispetto ad una variabile indipendente. Per una funzione formula_1 di una sola variabile formula_2, per esempio, il differenziale formula_3 di formula_4 \u00e8 definito dalla 1-forma:\ndove formula_6 denota la derivata di formula_4 rispetto a formula_2, ovvero il limite del rapporto incrementale formula_9 per formula_10 infinitamente piccolo, e formula_11 l'incremento della variabile indipendente.\nSe si considera una funzione formula_12 derivabile, con formula_13 aperto in formula_14, essa pu\u00f2 essere approssimata in un intorno di un qualsiasi punto formula_15 del dominio mediante la funzione:\nil cui grafico \u00e8 la retta tangente al grafico di formula_4 in formula_18. La funzione formula_19 \u00e8 un'applicazione affine da formula_14 in s\u00e9, cio\u00e8 un'applicazione lineare sulla distanza da formula_15 composta con una traslazione (l'aggiunta del termine formula_22). Il differenziale \u00e8 allora la parte lineare di formula_19.\nLe derivate direzionali di una funzione indicano di quanto varia la funzione al primo ordine lungo un determinato vettore, mentre il differenziale \u00e8 l'applicazione lineare che associa a quel vettore la variazione al primo ordine. Si tratta pertanto di un oggetto utile per avere informazioni locali sulla funzione di partenza, ad esempio mostra se \u00e8 localmente invertibile.\nDefinizione.\nNella trattazione moderna del calcolo differenziale, il differenziale di una funzione formula_24 di una sola variabile formula_2 \u00e8 la funzione formula_26 di due variabili indipendenti formula_2 e formula_28 data da:\ndove formula_6 \u00e8 la derivata di formula_4. Tale nozione trova la sua principale applicazione nell'approssimazione lineare di una funzione.\nSiano formula_32 e formula_33 due spazi di Banach (ad esempio formula_32 pu\u00f2 coincidere con formula_35 e formula_33 con formula_37) ed formula_38 aperto.\nUna funzione formula_39 si dice differenziabile in formula_40 se la sua variazione quando si allontana da formula_2 \u00e8 approssimabile tramite una applicazione lineare continua (se formula_32 ha dimensione finita la continuit\u00e0 \u00e8 assicurata). In modo esplicito, esistono formula_43 lineare e formula_44 tali che:\nusando la notazione con o-piccolo si ha, in modo equivalente:\nSe formula_4 \u00e8 differenziabile in formula_2, l'applicazione lineare formula_49 si chiama \"differenziale di formula_4 in formula_2\" ed \u00e8 talvolta denotata con formula_52, formula_53 o anche formula_54.\nLa presenza dell'o-piccolo indica che i grafici di formula_4 e formula_56 sono tangenti in formula_2. Intuitivamente si pu\u00f2 pensare che formula_4 sia una funzione da formula_59 in formula_14, e quindi che il grafico di formula_4 sia una superficie e quello di formula_56 un piano. In tal caso, se i due grafici incontrandosi in formula_2 formassero un angolo formula_64 allora la differenza:\ndovrebbe essere lineare avvicinandosi ad formula_2 in una certa direzione e il rapporto formula_67 tenderebbe alla tangente dell'angolo formula_64 formato tra il piano e la superficie nella direzione considerata. Segue che se formula_4 \u00e8 differenziabile in formula_2 il differenziale formula_52 \u00e8 la parte lineare della applicazione affine il cui grafico \u00e8 tangente a quello di formula_4 in formula_2. \nIn modo equivalente, se formula_4 \u00e8 differenziabile in formula_2 si pu\u00f2 scrivere:\ne per definizione di o-piccolo:\nConsiderando tale espressione come definizione, formula_4 \u00e8 differenziabile in formula_2 se esiste formula_49 tale per cui il limite sia nullo (l'altra implicazione per dimostrarne l'equivalenza si ottiene prendendo formula_81.\nScelte delle basi per formula_32 e formula_33, se questi sono di dimensione finita allora si pu\u00f2 rappresentare formula_49 con una matrice detta matrice jacobiana. Si possono distinguere, in particolare, tre casi:\nLa notazione di Leibniz nel caso di funzioni da formula_14 in formula_14.\nLa funzione identit\u00e0 associa formula_2 a s\u00e9 stesso ed \u00e8 lineare e differenziabile. Come ogni funzione lineare, il suo differenziale \u00e8 uguale alla funzione stessa e indipendente dal punto formula_2 in cui lo si calcola. Se lo si indica con formula_124 si ha, indipendentemente da formula_2:\nDal momento che la derivata \u00e8 la jacobiana del differenziale per funzioni da formula_14 in formula_14 si ottiene:\nda cui:\nQuindi, il rapporto delle due funzioni lineari (i due differenziali) \u00e8 costante ed \u00e8 uguale alla derivata nel punto. In questo modo \u00e8 possibile dare un senso rigoroso alla notazione di Leibniz, che esprime la derivata di una funzione come il quoziente tra il differenziale della funzione e quello della variabile indipendente. Tuttavia, la trattazione svolta in questa forma non \u00e8 in grado di giustificare le operazioni aritmetiche sui differenziali che, nella notazione di Leibniz, nonostante la mancanza di una base rigorosa forniscono un metodo mnemonico semplice per la scrittura di propriet\u00e0 delle derivate. Per un recupero rigoroso dei metodi leibniziani \u00e8 invece necessario rifarsi a metodi che appartengono all'analisi non standard, formulata da Abraham Robinson negli anni sessanta.\nDifferenziale in pi\u00f9 variabili.\nData una funzione formula_131, il \"differenziale parziale\" di formula_132 rispetto ad ognuna delle variabili formula_133 \u00e8 formula_134, dove formula_135 \u00e8 la derivata parziale rispetto all'i-esima coordinata. Il \"differenziale totale\" della funzione \u00e8 dato dalla somma dei differenziali parziali relativi a tutte le variabili indipendenti:\nIn maniera pi\u00f9 compatta si pu\u00f2 indicare come:\nDove con formula_138 si indica il gradiente di formula_132, con formula_140 la variazione infinitesima che \u00e8 un vettore con componenti infinitesime e con formula_141 il prodotto scalare.\nIn un contesto pi\u00f9 formale, se formula_4 \u00e8 una funzione differenziabile l'incremento \u00e8 dato da:\ndove i termini di errore formula_145 si annullano all'annullarsi di formula_146. In modo rigoroso si definisce quindi il differenziale totale nel modo seguente:\nCon tale definizione si ha:\ne quindi si pu\u00f2 scrivere:\nAnalogamente al caso di una sola variabile vale l'approssimazione:\nin cui l'errore totale pu\u00f2 essere reso piccolo a piacere relativamente a formula_151 considerato incrementi sufficientemente piccoli.\nDifferenziali di ordine superiore.\nI differenziali di ordine superiore di una funzione formula_1 di una sola variabile formula_2 possono essere definiti nel modo seguente:\ne pi\u00f9 in generale:\nInformalmente, questo giustifica l'utilizzo della notazione di Leibniz per derivate di ordine superiore:\nQuando la variabile indipendente formula_2 dipende da altre variabili l'espressione diventa pi\u00f9 complessa, ad esempio:\nConsiderazioni simili permettono di definire differenziali di ordine superiore di funzioni in pi\u00f9 variabili. Ad esempio, se formula_4 dipende da due variabili formula_2 e formula_132 si ha:\ndove formula_164 \u00e8 il coefficiente binomiale. In pi\u00f9 variabili l'espressione \u00e8 analoga a patto di utilizzare l'appropriata espansione multinomiale.\nI differenziali di ordine superiore in pi\u00f9 variabili diventano ulteriormente complessi quando le variabili indipendenti dipendono a loro volta da altre variabili. Ad esempio, se formula_2 e formula_132 dipendono da altre variabili:\nIl differenziale dell'n-esimo ordine di una funzione formula_4 ed un incremento formula_10 pu\u00f2 essere anche definito come:\no, in modo equivalente, come formula_171, dove formula_172 \u00e8 una differenza finita in avanti con incremento formula_173. Tale definizione ha senso anche per una formula_4 di pi\u00f9 variabili.\nDifferenziale di morfismi tra variet\u00e0.\nSi considerino due variet\u00e0 lisce formula_175 e formula_176, ed un morfismo tra esse, ovvero una applicazione differenziabile formula_177. Si pu\u00f2 definire il differenziale formula_178 di formula_4 in formula_180 come l'applicazione lineare dallo spazio tangente formula_181 a formula_175 in formula_183 allo spazio tangente formula_184 a formula_176 in formula_186 che manda formula_187 in formula_188, con:\nper ogni formula_190, dove si sono considerati i vettori tangenti come derivazioni. Considerando i vettori tangenti come classi di equivalenza di curve passanti per formula_183 si ottiene la definizione corrispondente:\nLa mappa formula_193 (scritta anche come formula_194, formula_195, formula_196, formula_197) \u00e8 detta anche \"mappa tangente\", perch\u00e9 il simbolo formula_198 definisce un funtore covariante dalla categoria delle variet\u00e0 differenziabili in quella dei fibrati vettoriali.\nDifferenziale esatto.\nUn differenziale esatto \u00e8 una 1-forma:\ntale per cui esiste una funzione formula_200, detta \"potenziale\", che soddisfa:\nIn altri termini, considerando uno spazio tridimensionale e una forma differenziale formula_202, essa \u00e8 una forma esatta su un dominio formula_203 se esiste una qualche funzione scalare formula_204 definita su formula_106 tale che:\nsu tutto formula_106. Questo \u00e8 equivalente a dire a che il campo vettoriale formula_208 \u00e8 un campo vettoriale conservativo, corrispondente al gradiente di un campo scalare (chiamato potenziale) formula_209.\nIn una dimensione, una forma differenziale formula_210 \u00e8 esatta se formula_211 ha una primitiva. Altrimenti, se formula_211 non possiede primitiva non si pu\u00f2 scrivere formula_213 e la forma non \u00e8 esatta."}
{"id": "208779", "revid": "466539", "url": "https://it.wikipedia.org/wiki?curid=208779", "title": "Walter Scheel", "text": "Biografia.\nFormazione e carriera.\nDopo aver ottenuto l\"'Abitur\" nel 1938, ha seguito una formazione nel settore bancario a Solingen. Nel 1939 fu mobilitato e si un\u00ec alla \"Luftwaffe\", dove raggiunse il grado di tenente. Alla fine della Seconda guerra mondiale, prest\u00f2 servizio come operatore radiofonico in un caccia Messerschmitt Bf 110. Divenne un manager del settore e nel 1953 si trasfer\u00ec a D\u00fcsseldorf come consulente economico indipendente. Cinque anni dopo, divenne capo dell'istituto di ricerche di mercato \"Intermarket\", e allo stesso tempo fond\u00f2 \"InterFinanz\" con Gerhard Kienbaum e Carl Zimmerer.\nCarriera politica.\nDeputato regionale e poi federale.\n\u00c8 entrato a far parte del Partito Liberale Democratico (FDP) nel 1946 ed \u00e8 stato eletto nel 1948 all'assemblea distrettuale di H\u00f6hscheid a Solingen. Nel 1950 divenne membro del Landtag del Nord Reno-Westfalia, poi del Bundestag nel 1953. Si dimise dal suo mandato regionale l'anno successivo e nel 1956 entr\u00f2 a far parte del consiglio di amministrazione FDP a livello federale.\nNello stesso anno fece parte del gruppo Jungt\u00fcrken, tra cui Erich Mende, che organizz\u00f2 lo scioglimento della coalizione con la Democrazia Cristiana nel Nord Reno-Westfalia in favore di un'alleanza con i socialdemocratici. Questa decisione ha poi portato una parte dell'ala destra del FDP, guidata dai ministri federali e dal presidente del gruppo parlamentare, a dividere per fondare il Partito Popolare Liberale (FVP), che avr\u00e0 un'esistenza effimera.\nMinistro di Adenauer e presidente del FDP.\nIn seguito alle elezioni federali del 1961, Walter Scheel viene nominato Ministro federale per la cooperazione economica nel quarto governo di Konrad Adenauer. Si dimise il 19 novembre 1962, con tutti i ministri liberali, in reazione allo Scandalo Spiegel, ma torn\u00f2 al suo incarico il 13 dicembre in un governo riorganizzato che esclude il controverso Franz Josef Strau\u00df. Mantenuto da Ludwig Erhard, che divenne cancelliere federale nel 1963, si ritir\u00f2 nuovamente dall'esecutivo il 28 ottobre 1966, insieme agli altri membri del FDP, a causa di un disaccordo sul bilancio federale. Questa scelta ha portato alla caduta di Erhard e alla formazione di una grande coalizione guidata da Kurt Georg Kiesinger.\nFu nominato vicepresidente del Bundestag l'8 settembre 1967, in seguito alla morte di Thomas Dehler, e l'anno successivo come successore di Erich Mende alla presidenza del Partito federale liberale, guidando la campagna elettorale del 1969.\nLa coalizione social-liberale.\nDetentore di un Social-liberalismo e rappresentante dell'ala sinistra dell'FDP, Walter Scheel \u00e8 uno dei principali artefici della formazione, il 22 ottobre 1969, di una coalizione social-liberale con l'SPD di Willy Brandt, in cui diventa vice cancelliere e ministro federale degli affari esteri. \u00c8 il primo liberal-democratico a guidare la diplomazia della Germania occidentale. L'anno seguente, fece una visita ufficiale in Israele, il primo di un ministro tedesco dopo il riconoscimento diplomatico del 1965. Accanto a Brandt, \u00e8 considerato il \"padre del rilassamento\", la nuova politica tedesca basata sul dialogo e sul riconoscimento della Germania Est, e non l'opposizione sostenuta da vent'anni dal CDU / CSU. Questi orientamenti portarono a molte defezioni in entrambi i partiti della coalizione, tanto che il governo non fu rovesciato nel 1972 dalla mozione di costruttiva censura presentata da Rainer Barzel. Il cancelliere ha quindi indetto elezioni anticipate il 19 novembre, durante le quali l'alleanza ha ottenuto il 54,2% dei voti, con un aumento di oltre cinque punti.\nCancelliere federale ad interim.\nIl 7 maggio 1974, Willy Brandt si dimise da Cancelliere dopo che uno dei suoi aiutanti, G\u00fcnter Guillaume, fu arrestato come spia dello stato della Germania Est. Sebbene questo fosse stato internamente sospettato dal 1973, Brandt accett\u00f2 la responsabilit\u00e0 e si dimise. Scheel, in qualit\u00e0 di cancelliere ad interim, ha presieduto le riunioni del governo per poco pi\u00f9 di una settimana, fino a quando Helmut Schmidt non \u00e8 stato eletto. Hans-Dietrich Genscher divenne il successore di Scheel come presidente del partito e ministero.\nPresidente federale.\nIl 15 maggio 1974, Walter Scheel fu eletto Presidente federale della Germania dall'Assemblea federale con 530 voti dell'SPD e dell'FDP, contro Richard von Weizs\u00e4cker, sostenuto dalla CDU / CSU e che ottenne 498 voti. Prest\u00f2 giuramento il 1\u00ba luglio 1974; dopo soli sei giorni, la sua prima uscita ufficiale fu la presenza all'Olympiastadion di Monaco di Baviera e la consegna della Coppa FIFA in occasione della finale dei Campionati Mondiali di Calcio. Nel 1975 fece le sue prime tre visite di Stato in Francia, negli Stati Uniti e nell'Unione Sovietica. Rifiut\u00f2 l'anno successivo di emanare una legge federale che abolisse l'esame degli obiettori di coscienza al servizio militare perch\u00e9 riteneva che fosse necessario che anche il Consiglio federale decidesse. Nel 1977 vinse il Premio Internazionale Carlo Magno.\nNel 1978 fu al centro di una questione, quando la rivista \"Der Spiegel\" rivel\u00f2 su di lui di aver fatto parte del Partito nazista (NSDAP) dal 1942, sebbene non abbia formalmente chiesto la sua iscrizione. Disse poco dopo che non ricordava nulla, ma sembrava essere stato registrato come un soldato.\nFine della carriera.\nNella corsa alle elezioni presidenziali del 1979, ha notato che non aveva una maggioranza sufficiente per essere rieletto e ha deciso di non candidarsi per un secondo mandato. Ha lasciato l'ufficio il 30 giugno, a beneficio del democristiano Karl Carstens, e rivendica i suoi diritti alla pensione. Fu quindi nominato presidente onorario dell'FDP, il cui esecutivo si era dimesso nel 1974.\nFamiglia.\nNel 1942 sposa Eva Charlotte Kronenberg, con la quale ha avuto il suo primo figlio, Ulrich. La moglie muore nel 1966 e si risposa tre anni dopo con Mildred Wirtz (First Lady di Germania). Diventa suocero di Cornelia Wirtz, nata tre anni prima. Insieme, la coppia avr\u00e0 una figlia, Andrea-Gwendoline, nel 1970, e un figlio, Simon Martin, adottato in Bolivia un anno dopo.\nNel 1988, tre anni dopo la morte della Mildred, si spos\u00f2 per la terza volta, con Barbara Wiese. Si stabilirono nel 2009 a Bad Krozingen, avendo vissuto a Berlino tra il 2001 e il 2008.\nMorte.\nScheel \u00e8 morto il 24 agosto 2016 a causa di una lunga malattia.\nOggi riposa nel cimitero di Zehlendorf, nel quartiere berlinese di Nikolassee."}
{"id": "208780", "revid": "92920", "url": "https://it.wikipedia.org/wiki?curid=208780", "title": "Matrice di Vandermonde", "text": "In algebra lineare con matrice di Vandermonde si indica una matrice le cui righe (oppure le cui colonne) hanno elementi, a partire da \"1\", in progressione geometrica: formula_1 (oppure la trasposta formula_2). Prende il nome dal matematico francese Alexandre-Th\u00e9ophile Vandermonde.\nDeterminante.\nUna matrice quadrata di Vandermonde di ordine \"n\" ha determinante\ncio\u00e8 \u00e8 il prodotto di tutte le possibili differenze (contate una volta sola, con segno opportuno) tra i coefficienti.\nDa quest'espressione per il determinante segue che le matrici quadrate di Vandermonde hanno determinante nullo solo se hanno due coefficienti formula_5 uguali, ovvero due righe uguali.\nIn particolare, il rango di una generica matrice di Vandermonde \u00e8 il minimo tra il numero di colonne e il numero di distinti coefficienti formula_5 (ovvero di righe distinte).\nDimostrazione.\nQuesta formula si dimostra per induzione sull'ordine \"n\".\nVale per \"n=1\" (prodotto vuoto).\nPer il passo induttivo, supponendo vera la formula per l'ordine \"n-1\", il determinante di una matrice di Vandermonde di ordine \"n\" pu\u00f2 essere calcolato\nformula_7\nformula_9\nformula_10\nDimostrazione alternativa.\nIl determinante di \"V\" \u00e8 chiaramente un polinomio sui coefficienti \"\u03b11, ..., \u03b1n\", e si annulla quando due righe sono uguali, ovvero quando \"\u03b1i=\u03b1j\". Ne consegue che il determinante \u00e8 pari a un polinomio \"P(\u03b11, ..., \u03b1n)\" moltiplicato per formula_11; secondo la classica formula di Leibniz, il grado del determinante su ogni variabile \u00e8 \"n-1\", quindi il polinomio \"P\" \u00e8 una costante \"Pn\". Che questa costante sia esattamente \"1\" si pu\u00f2 dimostrare per induzione, confrontando i coefficienti di \"\u03b1nn-1\" ottenuti secondo la formula del determinante e secondo l'ipotesi induttiva.\nApplicazioni.\nLe matrici di Vandermonde descrivono i problemi di interpolazione polinomiale: i coefficienti di un polinomio formula_12 il cui grafico nel piano passa per i punti formula_13 sono le soluzioni del sistema lineare\nLe matrici di Vandermonde e i loro determinanti sono utilizzati per la formula di Frobenius, per le propriet\u00e0 dei codici BCH, per l'interpolazione di Hermite, per la trasformata di Fourier discreta e per diagonalizzare le matrici compagne di un polinomio.\nLe matrici di Vandermonde sono mal condizionate."}
{"id": "208782", "revid": "125348254", "url": "https://it.wikipedia.org/wiki?curid=208782", "title": "Gustav Heinemann", "text": "Heinemann mor\u00ec nel 1976 e venne sepolto presso il Parco cimitero di Essen.\nBiografia.\nAnteguerra.\nGustav Heinemann \u00e8 nato nel 1889 a Schwelm, nella Renania Settentrionale-Vestfalia. Era il maggiore di tre figli di Otto Heinemann, poi avvocato del Krupp AG di Essen. I suoi genitori erano di tendenza radical-democratica, della sinistra liberale e patriota e non appartenevano a nessuna chiesa. Ha frequentato il liceo a Essen prima di servire come soldato alla fine della prima guerra mondiale.\nDopo la guerra studi\u00f2 diritto, economia e storia a M\u00fcnster, Marburgo, Monaco di Baviera, Gottinga e Berlino. Ha ottenuto un primo dottorato in scienze politiche nel 1922 e un secondo in legge nel 1929. Era un avvocato nella Rheinische Stahlwerke dal 1929 al 1949. Dal 1933 al 1939 ha anche insegnato diritto civile e diritto economico presso l'Universit\u00e0 di Colonia.\nNel 1926 si \u00e8 sposato con Hilda Ordemann con la quale ha avuto tre figlie (la teologa Uta Ranke-Heinemann) e un figlio.\nDurante i suoi studi, ha incontrato persone che rimarranno amici per tutta la vita come l'economista liberale Wilhelm R\u00f6pke, il sindacalista Ernst Lemmer o il marxista Viktor Agartz. Come suo padre, \u00e8 stato membro del Deutscher Monistenbund il quale ha fatto campagna per un'ampia diffusione delle conoscenze scientifiche e che sar\u00e0 sciolto dai nazisti nel 1933. Durante gli studi \u00e8 stato anche attivo in gruppi studenteschi del Partito Democratico Tedesco (DDP). Il 19 maggio 1920 fu presente ad un discorso di Adolf Hitler e fu cacciato dalla sala dopo una discussione sull'antisemitismo. Dal 1930 al 1933 \u00e8 stato membro del Servizio Popolare Cristiano-Sociale, un partito politico protestante, conservatore, ma ha votato per il Partito Socialdemocratico tedesco (SPD) nel 1933 per contrastare i nazisti.\nImpegno religioso.\nDurante il periodo nazista, ha promesso l'indipendenza delle chiese in relazione al potere e pi\u00f9 in particolare nei confronti dei cristiani tedeschi, il movimento razzista e antisemita all'interno del protestantesimo. Ha lavorato soprattutto sulla Dichiarazione Barmen, che sar\u00e0 uno degli atti fondanti della Chiesa confessante, un movimento antinazista cristiano all'interno della Chiesa protestante del Reich. Dal 1936 al 1950 \u00e8 stato presidente dell'Associazione Cristiana dei Giovani (YMCA) di Essen.\nNel mese di ottobre del 1945, consegna con gli altri membri del Consiglio della Chiesa evangelica in Germania la dichiarazione di colpevolezza di Stoccarda (Stuttgarter Schuldbekenntnis), un documento che riconosce la responsabilit\u00e0 condivisa delle Chiese nel nazismo. \u00c8 stato presidente della Chiesa evangelica fino al 1955 ed \u00e8 rimasto membro fino al 1967. \u00c8 stato anche membro della direzione della Chiesa evangelica in Renania nel 1949-1962 e ha presieduto i sinodi della Chiesa evangelica nel 1949-1955.\nCarriera politica.\nMembro della CDU.\nGustav Heinemann \u00e8 membro fondatore dell'Unione Cristiana-Democratica (CDU). \u00c8 stato sindaco di Essen nell'immediato dopoguerra (1946-1949) e membro della Dieta della Renania Settentrionale-Vestfalia dal 1947 al 1950. \u00c8 stato anche ministro della giustizia nel governo di questo Land, sotto la direzione di Karl Arnold tra il 1947 e il 1948.\nNel 1949, \u00e8 diventato Ministro federale degli Interni nel primo governo del Cancelliere Konrad Adenauer.\nAlla fine dell'agosto 1950 i negoziati segreti di Adenauer per un contributo tedesco a un futuro esercito europeo furono resi pubblici. Adenauer aveva in particolare presentato all'Alto commissario americano John McCloy un rapporto che proponeva il riarmo della Germania senza informare il suo governo o l'opinione pubblica. Quando Adenauer ha presentato il documento al governo, Gustav Heinemann annunci\u00f2 le sue dimissioni, che \u00e8 entrarono in vigore il 9 ottobre 1950.\nFondatore dell'effimero GVP.\nHa poi ripreso le sue attivit\u00e0 legali e ha creato una legge con Diether Posser a Essen, dove si \u00e8 impegnato soprattutto per l'obiettori di coscienza. Nel 1952 ha lasciato la CDU a causa dei piani di riarmo continui e fond\u00f2 la \"Notgemeinschaft f\u00fcr den Frieden Europas\" con Helene Wessel, Margarete Schneider - la vedova di Paul Schneider, pastore ucciso a Buchenwald - Erhard Eppler, Robert Scholl e Diether Posser. Il Partito Popolare Pan-Tedesco \"(GVP, Gesamtdeutsche Volkspartei)\" fu derivante da questa associazione. Il programma del GVP chiese che la Germania rinunciasse ad un esercito di difesa e osservasse una rigorosa neutralit\u00e0 tra la NATO e il blocco orientale, per facilitare l'eventuale riunificazione. Heinemann approv\u00f2 invece la creazione di una polizia federale.\nIl 13 marzo 1952 tenne un discorso a Berlino Ovest a proposito della Nota di Stalin (\"Stalin-Noten\") di fronte a migliaia di spettatori. Chiese che la proposta di Stalin di creare una Germania unificata e neutrale fosse studiata seriamente. La CDU aveva invitato i berlinesi a protestare e vi erano molti manifestanti impegnati nell'impedirgli di parlare. Riusc\u00ec, tuttavia, a zittirli chiedendo loro se volevano davvero che i giornali di Berlino Est dicessero che non c'era pi\u00f9 libert\u00e0 di espressione a Berlino Ovest e fu in grado di finire il suo discorso con calma.\nAlle elezioni del 1953 il GVP ottenne solo l'1,2% dei voti e Gustav Heinemann perse il suo seggio parlamentare. Durante i quattro anni successivi, tuttavia riusc\u00ec con il suo partito a mantenere il dibattito sul riarmo. Nel 1957 il fallimento del GVP conferm\u00f2 l'entrata nel Partito Socialdemocratico (SPD).\nNello stesso anno difese il suo amico Viktor Agartz in un processo per tradimento; sar\u00e0 anche difensore del settimanale Der Spiegel contro Franz Josef Strau\u00df durante lo Scandalo Spiegel nel 1962.\nDeputato e Ministro della giustizia socialdemocratico.\nNel 1957 viene eletto al Bundestag, l'anno successivo divenne membro del comitato DOCUP, dove rimase fino al 1969. Nel DOCUP rappresent\u00f2 l'ala sociale e radicalmente democratica del protestantesimo tedesco. Nel 1957 e nel 1958 fu uno dei principali oppositori del progetto di Konrad Adenauer e Franz Josef Strauss di dotare l'esercito tedesco con le armi nucleari. In un famoso discorso al Bundestag il 23 gennaio 1958 deplor\u00f2 il fallimento della politica di Adenauer e accus\u00f2 lo stesso di ingannare il popolo e di aggirare il suo governo come il parlamento. Criticando la ripresa dei valori cristiani occidentali, Heinemann torn\u00f2 ad un'affermazione di Konrad Adenauer durante la campagna del 1957, dove aveva affermato che la sfida era sapere se l'Europa e la Germania sarebbero rimaste cristiane o diventate marxiste, e rispose che il tema non era il cristianesimo contro il marxismo, ma riconoscere che Cristo non era morto contro Karl Marx, ma per tutti. Questo intervento provoc\u00f2 reazioni violente.\nNel dicembre 1966 divenne ministro federale della Giustizia nel governo di grande coalizione di Kurt Georg Kiesinger, proposto da Willy Brandt. Come gli altri membri del governo, ha sostenuto una grande riforma del diritto penale. Con due progetti di riforma, una datazione conservatrice dal 1962 e una pi\u00f9 liberale dal 1966, \u00e8 riuscito ad ottenere molte proposte tra le quali la depenalizzazione dell'adulterio e dell'omosessualit\u00e0, fu concesso ai figli illegittimi gli stessi diritti dei figli naturali.\nPresidente federale (1969-1974).\n \nNel marzo 1969 Gustav Heinemann \u00e8 stato eletto Presidente della Repubblica Federale di Germania. Eletto con l'aiuto della maggior parte dei delegati del Partito Liberale Democratico (FDP / Liberali) la sua elezione \u00e8 stata generalmente intesa come un segno di riorientamento del FDP per quanto riguarda una futura coalizione con la SPD (coalizione social-liberale, ottobre 1969 - ottobre 1982).\nIn un'intervista Heinemann, una volta afferm\u00f2 che voleva essere \"presidente dei cittadini\", piuttosto che \"il presidente dello Stato\". Ha stabilito la tradizione di invitare i cittadini comuni ai ricevimenti di Capodanno del presidente, e nei suoi discorsi, ha incoraggiato i tedeschi a superare lo spirito di sottomissione alle autorit\u00e0, a fare pieno uso dei loro diritti democratici e a difendere lo stato di diritto e la giustizia sociale. Questo atteggiamento e la sua apertura mentale nei confronti delle proteste studentesche del 1968 lo ha reso anche popolare tra le giovani generazioni.\nAlla domanda se lui amava lo Stato tedesco, ha risposto che amava non lo Stato ma la moglie.\nCome presidente ha visitato i paesi che erano stati occupati dalle truppe tedesche nella seconda guerra mondiale. Ha sostenuto la politica del governo social-liberale di riconciliazione con gli Stati dell'Europa dell'Est. Ha promosso la ricerca sulla natura dei conflitti e della pace, cos\u00ec come sui problemi dell'ambiente.\nIn tale ruolo, hainaugurato i Giochi della XX Olimpiade svoltisi a Monaco di Baviera.\nFu sua l'idea di fondare un museo per la commemorazione dei movimenti di liberazione tedeschi, e fu in grado di aprirne uno ufficialmente a Rastatt nel 1974. Il suo interesse per questo argomento \u00e8 stato in parte dato dal coinvolgimento dei suoi antenati nella rivoluzione del 1848.\nA causa della sua et\u00e0 e della salute fragile, non \u00e8 stato riconfermato per un eventuale secondo mandato come presidente nel 1974. Mor\u00ec nel 1976.\nPoco prima della sua morte ha pubblicato un saggio in cui ha criticato il Radikalenerlass (\"Decreto Radicale\") del 1972, una legge che sottopose tutti i candidati per il servizio civile (tra cui i futuri insegnanti, macchinisti ferroviari, e postini) all'esame speciale ad esclusione dei soggetti dalle idee politiche radicali o estremiste. La sua critica era basata sul fatto che il decreto radicale non fosse compatibile con lo spirito della Costituzione. \nIl \"Gustav-Heinemann-Friedenspreis\" (Premio Gustav Heinemann per la Pace) \u00e8 un premio annuale per i bambini e i libri dei giovani che abbiano meglio promosso la causa della pace nel mondo.\nMorte.\nHeinemann \u00e8 morto il 7 luglio 1976 a Essen a causa delle conseguenze dei disturbi circolatori del cervello e dei reni. \u00c8 stato sepolto su sua richiesta dal suo migliore amico Helmut Gollwitzer nel Parco Cimitero di Essen, dove ha ricevuto una tomba d'onore.\nCuriosit\u00e0.\nGustav Heinemann \u00e8 stato scherzosamente chiamato dagli amici \"Dr. Gustav Gustav Heinemann\" - un'allusione ai suoi due dottorati (\"Dr. Dr. Gustav Heinemann \").\nBibliografia.\nBiografica\nRappresentanti della Chiesa\nPolitico\nPresidente federale\nCollegamenti esterni.\nBiografia\nDocumenti audio"}
{"id": "208783", "revid": "729019", "url": "https://it.wikipedia.org/wiki?curid=208783", "title": "Heinrich L\u00fcbke", "text": "Biografia.\nFamiglia e studi.\nHeinrich L\u00fcbke era il settimo di otto figli, proveniva da un ambiente molto modesto, essendo suo padre un calzolaio (successivamente agricoltore) del sud-est della Westfalia. L\u00fcbke aveva solo otto anni quando suo padre mor\u00ec.\nDopo il suo \"Abitur\" (maturit\u00e0), alla vigilia della prima guerra mondiale, Lubke stava per iniziare gli studi universitari in agronomia e geodesia presso l'Accademia di Agricoltura a Bonn.\nTuttavia, si offr\u00ec volontario per andare a combattere nell'agosto del 1914 e termin\u00f2 la guerra come luogotenente dei quadri di riserva.\nRiprese gli studi alla fine della guerra e sostenne l'esame di ingegneria agricola nel 1921. In seguito, si trasfer\u00ec a Berlino per studiare economia fino al 1924, diventando poi il \"leader\" delle cooperative agricole tedesche (\"Deutsche Bauernschaft\"). Nel 1929, spos\u00f2 Wilhelmine Keuthen.\nQuando vennero al potere, i nazisti volevano riformare il sistema cooperativo a loro vantaggio, respingendo L\u00fcbke, considerato inaffidabile a causa della sua appartenenza al \"Zentrum\" (Centro). Per fare questo, fu accusato nel 1934 di corruzione, processato e condannato a venti mesi di carcere. Rilasciato alla fine del 1935, senza lavoro, trov\u00f2 un'attivit\u00e0 nella cooperativa e successivamente in uno studio di architettura e ingegneria.\nDopo la guerra, egli stesso gestisce un gabinetto di questo tipo nella citt\u00e0 di H\u00f6xter.\nAttivit\u00e0 politica.\nSotto la Repubblica di Weimar.\nMembro del partito cattolico, il \"Zentrum\", nel 1932 fu eletto deputato al Landtag di Prussia. Nel 1933, rieletto, cess\u00f2 di esercitare le sue funzioni dopo l'arrivo al potere dei nazisti.\nAlto funzionario della Westfalia.\nNel 1946 L\u00fcbke divenne membro del governo civile provvisorio creato dalle forze di occupazione britanniche in Westfalia e fu tra i membri del primo Landtag del Nord Reno-Westfalia, nominato dagli inglesi. Mantenne questo mandato nelle elezioni regionali dell'aprile 1947. Fu responsabile per l'agricoltura nei governi regionali guidati da Rudolf Amelunxen e Karl Arnold tra il 1947 e il 1952.\nPresidente federale.\nL\u00fcbke, ora membro del CDU, fu eletto membro del Bundestag, dopodich\u00e9 fu nominato ministro federale per l'alimentazione e l'agricoltura nel governo Adenauer.\nDesignato dal CDU come il candidato nelle elezioni del presidente federale del 1\u00ba luglio 1959 vinse queste elezioni battendo al secondo turno Carlo Schmid, lo stratega del SPD. Sar\u00e0 rieletto nel 1964.\nTecnico eccellente, ma carente di carisma, sembra essere stato scelto allo scopo da Konrad Adenauer, che non voleva vedere il presidente federale uscire dal suo stretto campo di competenza (essenzialmente limitato alle funzioni di rappresentanza) e interferire nella politica del governo. Dal punto di vista di Adenauer, questa scelta si riveler\u00e0 accurata e giudiziosa. \nLe dimissioni forzate.\nCome risultato di una campagna di denigrazione orchestrata dalla Germania Est, L\u00fcbke fu accusato di aver progettato piani per caserme per campi di concentramento sotto il regime nazista. Il caso divenne importante quando la rivista \"Stern\" rilev\u00f2 l'accusa e l'agitazione studentesca del 1968 che la colse, specialmente durante l'occupazione dell'Universit\u00e0 di Bonn.\nIl presidente L\u00fcbke parl\u00f2 in TV il 1\u00ba marzo 1968 dichiarando: \"Sono innocente. Non sapevo che i piani che disegnai erano usati per costruire campi. Inoltre risale a 25 anni fa: come volete che ricordi tutti i dettagli?\".\nMa annunci\u00f2 nell'ottobre 1968 le sue dimissioni per il 30 giugno 1969, tre mesi prima della fine del suo secondo mandato. Fattori decisivi delle sue dimissioni furono anche i suoi crescenti problemi di salute.\nEx Presidente e morte.\nIl presidente federale Lubke rimase senza compiti o nuovi compiti di cui non poteva occuparsi per motivi di salute. La sua intenzione di vivere a Berlino di tanto in tanto non poteva essere realizzata e L\u00fcbke, che possedeva una biblioteca privata di circa 5.000 libri, non poteva seguire i suoi hobby scientifici: la Linguistica comparativa e la Microbiologia.\nIl suo successore nell'ufficio del presidente federale sar\u00e0 Gustav Heinemann, che tuttavia, si tenne in contatto con lui.\nI viaggi a Tenerife nell'autunno del 1969 e il Natale del 1970 e del 1971 non portarono alcun miglioramento alle sue condizioni. La sclerosi cerebrale progressiva divenne sempre pi\u00f9 evidente, portando a gravi disturbi del linguaggio e perdita temporanea della memoria. In retrospettiva, si \u00e8 scoperto che questa malattia era iniziata diversi anni prima e ha spiegato molte promesse del presidente tedesco nei suoi ultimi anni al potere. Nel novembre 1971, l'ex presidente visit\u00f2 la sua ultima casa natale, Enkhausen.\nIl 30 marzo 1972 l'emorragia acuta dello stomaco che lo colp\u00ec richiedeva un intervento rapido da parte di L\u00fcbke. Si scopr\u00ec che soffriva di un cancro allo stomaco molto avanzato, le metastasi avevano gi\u00e0 raggiunto il cervello. Dopo altre due emorragie, Heinrich L\u00fcbke mor\u00ec il 6 aprile 1972 all'et\u00e0 di 77 anni a Bonn.\nAl funerale di stato del 13 aprile 1972, i meriti di L\u00fcbkes furono apprezzati. Dopo un \"requiem\" nel Duomo di Colonia, il feretro di L\u00fcbke fu sepolto a Sundern-Enkhausen. La tomba di famiglia nel cimitero del villaggio di Enkhausen reca la scritta \"Heinrich L\u00fcbke - Presidente federale dal 1959 al 1969\". A Sundern-Enkhausen nel 1975 \u00e8 stato istituito dalla citt\u00e0 un museo, la Casa Heinrich L\u00fcbke.\nParte della sua tenuta \u00e8 presentata da un nipote di L\u00fcbke sul castello della Mosella ad Arras. I visitatori possono, tra le altre cose, visitare foto, documenti e regali nella \"Heinrich and Wilhelmine L\u00fcbke Memorial Hall\"."}
{"id": "208784", "revid": "124908730", "url": "https://it.wikipedia.org/wiki?curid=208784", "title": "Theodor Heuss", "text": "Biografia.\nFamiglia.\nHeuss arriv\u00f2 nella citt\u00e0 di Oberamt nel W\u00fcrttemberg come figlio dell'architetto del governo Ludwig \"Louis\" Heuss (1853-1903) e di Elisabeth Heuss, nata G\u00fcmbel (1853-1927). Aveva due fratelli maggiori, Ludwig (1881-1932), divenuto in seguito medico della citt\u00e0 di Heilbronn, e Hermann (1882-1959), in seguito architetto e professore di ingegneria civile. Heuss era protestante.\nStudi e matrimonio.\nTheodor Heuss \u00e8 stato educato a Heilbronn e si \u00e8 laureato nel 1902. Ha poi studiato storia dell'arte ed economia a Berlino e Monaco di Baviera e ha conseguito il dottorato nel 1905. Dopo gli studi, si \u00e8 unito alla cerchia di Friedrich Neumann che segner\u00e0 fortemente le sue idee politiche e sociali. Fu dal 1905 al 1912 redattore del quotidiano a cura di Neumann, Die Hilfe (L'Aide). L'11 aprile 1908 a Strasburgo, si \u00e8 sposato con Elly Knapp dal pastore Albert Schweitzer. \u00c8 stato poi redattore capo del Neckar-Zeitung dal 1912 al 1918, direttore degli studi dal 1920 al 1924, poi docente di politica alla Hochschule di Berlino fino al 1933.\nAmico intimo della famiglia Dohrn, scrisse un volume sulla stazione zoologica fondata a Napoli dal biologo Anton Dohrn, pubblicato in italiano nel 1959 con il titolo \"L'Acquario di Napoli e il suo fondatore Anton Dohrn\" (Roma, Casini, 1959).\nCarriera politica.\nGli esordi, il periodo nazista e il dopoguerra.\nTheodor Heuss \u00e8 stato eletto deputato distrettuale a Berlino-Sch\u00f6neberg nel 1919. Tra il 1924 e il 1928 e tra il 1930 e il 1933 \u00e8 stato membro del Partito Democratico Tedesco (DDP) nel Reichstag, a cui si \u00e8 unito nel 1918.\nIl 23 marzo 1933, insieme agli altri quattro membri del DDP, vot\u00f2 a favore del Decreto dei pieni poteri del 1933, che diede ad Adolf Hitler il diritto di emanare testi legislativi senza approvazione parlamentare. Pi\u00f9 tardi nel Terzo Reich, fu costretto a ridurre le sue attivit\u00e0 editoriali e politiche.\nDopo la caduta del Reich, fu ministro dei Culti del Landtag del W\u00fcrttemberg-Baden al Landtag si sedette dal 1945 al 1949 per il Partito Popolare Democratico (DVP). Sostenne la fusione dei vari partiti liberali nelle zone di occupazione occidentali e consegu\u00ec questo obiettivo nel 1948 con la formazione del Partito liberaldemocratico (FDP), di cui divenne presidente lo stesso anno. \u00c8 stato membro del Consiglio parlamentare incaricato di redigere la Legge fondamentale.\nPrimo mandato presidenziale.\nLa prima Assemblea federale lo elegge presidente federale il 12 settembre 1949. La legge fondamentale di Bonn conferisce al presidente le funzioni essenzialmente rappresentative, contrariamente alla costituzione di Weimar.\nTheodor Heuss \u00e8 riuscito a dare alla carica di presidente federale la pi\u00f9 grande considerazione del popolo. Torn\u00f2 coscientemente alle tradizioni politiche, democratiche e spirituali interrotte dal regime nazista. Ha sottolineato le sue azioni politiche interne sull'armonizzazione delle opposizioni politiche. Le sue visite ufficiali permisero alla Germania di guadagnare una considerazione crescente all'estero.\nSecondo mandato presidenziale.\nVedovo dal 1952, Heuss fu rieletto nel 1954 praticamente senza opposizioni, dopo che i socialdemocratici avevano rinunciato alla nomina di un candidato rivale. Non prima del maggio 1956, pot\u00e9 fare la sua prima visita di stato, invitato da Re Paolo di Grecia. Il presidente, accompagnato dal ministro degli Esteri Heinrich von Brentano, fu travolto dalla calda accoglienza ad Atene, considerando che il paese aveva sofferto pesantemente durante l'occupazione tedesca nella seconda guerra mondiale. Rimase in carica fino alla fine del suo mandato, il 12 settembre 1959, gli succedette alla carica di presidente federale Heinrich L\u00fcbke. Aveva rifiutato un terzo mandato in quanto ci\u00f2 avrebbe reso necessaria la modifica della costituzione, rifiutando nello stesso tempo le modifiche alla Legge fondamentale.\nUltimi anni.\nNel 1959 fu premiato con il premio per la pace dei librai tedeschi.\nDopo la fine del suo secondo mandato come presidente federale, Heuss, nel settembre 1959, si ritir\u00f2 dalla sua casa di riposo (poi ribattezzata Theodor-Heuss-Haus) presso Stoccarda Killesberg. Mor\u00ec nel sonno il 12 dicembre 1963, dopo essere sopravvissuto all'amputazione della gamba sinistra (\"la gamba del fumatore\") nell'agosto 1963. Il funerale di Stato fu celebrato il 17 dicembre 1963 nella Chiesa collegiata di Stoccarda. La doppia tomba di Theodor Heuss e sua moglie si trova nel \"Waldfriedhof Stuttgart\".\nFondazioni religiose.\nNel 1951, Heuss ha donato l'Ordine al Merito della Repubblica Federale di Germania con i suoi passi. Nel 1952 rinnov\u00f2 l'Ordine Pour le M\u00e9rite e divenne il suo protettore.\nHeuss e l'inno nazionale della Germania federale.\nCome nuovo presidente federale, Heuss voleva imporre un nuovo Inno nazionale per la Repubblica federale, ma fu impedito da Adenauer. Il vecchio inno nazionale della Germania, sosteneva Heuss, non era pi\u00f9 accettabile per la nuova democrazia a causa dell'abuso propagandistico di cui ne fecero i nazisti. Il primo versetto non si adattava pi\u00f9 al momento storico. La seconda strofa (\"donne tedesche, lealt\u00e0 tedesca ...\") era gi\u00e0 \"sempre banale, la terza da sola troppo corta\". Ma proprio il terzo versetto venne tradotto da Adenauer di nuovo come inno nazionale - questa volta con l'approvazione del suo grande avversario, il leader dell'opposizione SPD Kurt Schumacher. Heuss alla fine accett\u00f2, ma decise di non annunciare l'inno attraverso un proclama presidenziale.\nBibliografia.\nPagina su bundespraesident.de"}
{"id": "208785", "revid": "1534511", "url": "https://it.wikipedia.org/wiki?curid=208785", "title": "Hringvegur", "text": "La strada 1 o \"strada Anello\" (in islandese: \u00dej\u00f3\u00f0vegur 1 o Hringvegur) \u00e8 la principale strada islandese e percorre l'isola in forma circolare, collegando le diverse regioni dello Stato tra loro.\nPercorso.\nLa strada \u00e8 prevalentemente a due corsie, una in ciascuna direzione, con corsie supplementari in prossimit\u00e0 dei principali centri abitati e nella galleria di Hvalfj\u00f6r\u00f0ur. Per quasi tutta la sua lunghezza la strada \u00e8 asfaltata; solo un breve tratto nell'est del Paese \u00e8 ancora sterrato.\nL'entit\u00e0 del traffico sulla Hringvegur varia considerevolmente a seconda del luogo: nella zona di Reykjav\u00edk si registra solitamente il transito di 5.000-10.000 veicoli al giorno, mentre nelle zone pi\u00f9 isolate raramente la frequenza di veicoli supera i cento veicoli al giorno.\nLa strada fu completata nel 1974, quando il ponte sullo Skei\u00f0ar\u00e1rsandur, nel sud dell'Islanda, fu inaugurato. Proprio questo tratto fu danneggiato gravemente nel 1996 da uno j\u00f6kulhlaup, una particolare forma di allagamento risultante da un'eruzione vulcanica sotto un ghiacciaio, ma i lavori di riparazione lo resero nuovamente agibile in breve tempo.\nDa decenni, la Hringvegur \u00e8 una tappa comune per molti turisti, tanto per l'accesso fornito a molte regioni dell'Islanda, quanto per i numerosi siti di interesse turistico che si trovano nella sua prossimit\u00e0. In particolare, le famiglie islandesi ne fanno ampio uso durante le vacanze estive, e negli ultimi anni anche i turisti stranieri hanno preso a beneficiarne, affittando una macchina sul posto, o portando la propria sul traghetto per Sey\u00f0isfj\u00f6r\u00f0ur.\nIn passato, la strada ha svolto anche da oggetto o ambientazione di film e romanzi, come il film \"Hringurinn\" di Fri\u00f0rik \u00de\u00f3r Fri\u00f0riksson o il romanzo \"Hjartarsta\u00f0ir\" di Steinunn Sigur\u00f0ard\u00f3ttir."}
{"id": "208787", "revid": "292162", "url": "https://it.wikipedia.org/wiki?curid=208787", "title": "San Giovanni la Punta", "text": "San Giovanni la Punta (\"San \u01e6uvanni a Punta\" in ) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nSan Giovanni la Punta sorge a 350\u00a0m s.l.m..\nStoria.\nIn origine il paese si chiamava \"San Giovanni de Nemore\" (dal latino \"nemus\" che significa \"bosco\"), ma in seguito all'Eruzione dell'Etna del 1444, che si ferm\u00f2 a forma di punta davanti ad un'edicola votiva di San Giovanni apostolo ed evangelista, il paese cambi\u00f2 nome in quello attuale.\nIl borgo fu per un lungo periodo alle dipendenze di Catania. Nel 1646 fu sotto il dominio della famiglia Massa, duchi di Aci Castello, e ad essa rimase sino all'abolizione dei diritti feudali con la Costituzione siciliana del 1812. Alla fine del XVII secolo il paese, che allora contava solo 1200 abitanti, venne raso al suolo dal forte Terremoto del Val di Noto del 1693. Nel 1817 divenne comune autonomo e nel 1831 vi fu aggregata la frazione di Trappeto.\nMonumenti e luoghi d'interesse.\nArchitetture religiose.\nSantuario della Madonna della Ravanusa.\nSi trova nell'omonima via, al confine con Tremestieri Etneo. La tradizione vuole che prima che venisse costruito il santuario, esistesse una piccola edicola con un affresco raffigurante la Madonna circondata da tanti angeli. Qui un giorno una fanciulla, mentre recitava le sue preghiere, svenne e sembr\u00f2 morta. Le sue amiche pregarono a lungo, tanto che la Madonna, che da allora venne venerata come La Ravanusa (ovvero \"Rinvenuta\"), la riport\u00f2 in sensi. La chiesa venne costruita sicuramente prima del 1600, data in cui cominciano le fonti che attestano la sua esistenza. \u00c8 stata elevata a santuario arcidiocesano nel 2002.\nSociet\u00e0.\nEvoluzione demografica.\nNegli ultimi 30 anni San Giovanni la Punta ha subito un forte sviluppo demografico, dovuto soprattutto per la grande affluenza di nuovi abitanti provenienti da Catania.\nCultura.\nIstruzione.\nScuole.\nTra i vari edifici scolastici quello di maggior rilievo \u00e8 sicuramente il \"Centro scolastico Polivalente\", struttura che raggruppa al suo interno diversi istituti superiori.\nEconomia.\nSan Giovanni la Punta \u00e8 un importante polo commerciale, punto nevralgico dei paesi etnei per le intense attivit\u00e0, concentrate principalmente sull'asse viario denominato Viale della Regione, che lo attraversa per una lunghezza di 2\u00a0km., e lungo la cosiddetta Via Catira, che delimita il polo commerciale.\nAll'interno del polo commerciale sono presenti due grandi centri commerciali, \"Le Zagare\", inaugurato nel giugno del 2000, e \"I Portali\", inaugurato nell'ottobre del 2007, oltre a numerose sedi e filiali di aziende nazionali ed internazionali, tra le quali il pi\u00f9 grande punto vendita in Sicilia del gruppo Lidl, la sede della Coop Sicilia, che gestisce supermercati e ipermercati a marchio Coop in tutta l'Isola, la sede per l'Italia meridionale della catena danese di negozi di oggettistica Tiger e il design center siciliano della multinazionale dei circuiti integrati Maxim Integrated Products.\nInfrastrutture e trasporti.\nIl Comune di San Giovanni la Punta \u00e8 attraversato da numerose strade che lo mettono in comunicazione con tutta la Sicilia. Grazie infatti allo svincolo autostradale \"Paesi Etnei\", il Comune \u00e8 collegato a:\nLa mobilit\u00e0 pubblica conta sul servizio pubblico urbano gestito dall'Azienda Siciliana Trasporti e sul servizio di autobus extraurbani verso Catania e altri comuni limitrofi.\nL'Aeroporto di Catania-Fontanarossa dista dal centro cittadino circa 20\u00a0km e si raggiunge tramite la Tangenziale di Catania(E45/Catania) in circa 20 minuti.\nAmministrazione.\nDurante il ventennio fascista il podest\u00e0 del paese fu Sebastiano Di Bella.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di San Giovanni la Punta fa parte delle seguenti organizzazioni sovracomunali: regione agraria n.7 (Colline litoranee di Acireale).\nSport.\nPer quanto riguarda l'atletica, ogni anno nel territorio di San Giovanni la Punta si svolge la gara podistica \"Strapuntese\", a cui partecipano atleti dilettanti e professionisti.\nIl 15 maggio 2011 il comune \u00e8 stato attraversato dalla nona tappa del Giro d'Italia 2011, la Messina-Etna vinta da Alberto Contador."}
{"id": "208788", "revid": "2039709", "url": "https://it.wikipedia.org/wiki?curid=208788", "title": "Billie Joe Armstrong", "text": "Biografia.\nNato a Oakland, ha lontane origini italiane: i suoi trisnonni, Pietro Marsicano e Teresa Nigro, entrambi nativi di Viggiano in provincia di Potenza, emigrarono a Berkeley, California, a met\u00e0 ottocento. Tra i suoi avi figurano anche scozzesi, irlandesi, tedeschi e spagnoli. Billie Joe \u00e8 il pi\u00f9 giovane di sei fratelli e a quattro anni si trasfer\u00ec con la famiglia a Rodeo, un quartiere di Berkeley.\nAll'et\u00e0 di cinque anni registr\u00f2 il suo primo brano, intitolato \"Look for Love\", che successivamente usc\u00ec come singolo in edizione limitata di ottocento copie. Inoltre, a quest'et\u00e0 si recava spesso all'ospedale della sua citt\u00e0 a cantare canzoncine per rallegrare i pazienti. Il padre, Andy, al quale \u00e8 dedicata \"Wake Me Up When September Ends\", era un camionista e musicista jazz part-time; mor\u00ec di cancro all'esofago il 16 settembre 1982, quando Billie Joe aveva solo 10 anni. Fu cresciuto quindi dalla madre, Ollie, una cameriera al Rod's Hickory Pit e dalla sorella Anna. In quinta elementare conobbe Michael Ryan Pritchard (Mike Dirnt) con il quale, all'et\u00e0 di 15 anni, fond\u00f2 il gruppo \"Sweet Children\" con Al Sobrante come batterista. La sua prima vera canzone scritta fu \"Why Do You Want Him?\", indirizzata a sua madre che dopo la morte di Andy aveva trovato un nuovo compagno.\nIl padre gli lasci\u00f2 l'ultimo e pi\u00f9 significativo regalo: una chitarra chiamata da lui \"Blue\", che ha poi sostituito con \"Blue2\", una Fender Stratocaster. Oltre che alla \"Blue\", Billie \u00e8 molto legato ad un'altra chitarra, \"Frankenstein\", chiamata cos\u00ec perch\u00e9 \u00e8 una combinazione di diverse parti acquistate presso un negozio Fender.\nA scuola invece aveva acquisito il nomignolo di \"Two Dollar Bill\" perch\u00e9 la riforniva con spinelli di marijuana per soli 2 dollari. Inoltre veniva spesso sospeso perch\u00e9 aveva varie liti con gli insegnanti.\nIl 17 ottobre 1987, a 15 anni, i Sweet Children si esibirono nel loro primo concerto dal vivo al \"Rod's Hickory Pit\", dove la madre di Armstrong lavorava come cameriera e dove finirono per lavorare Mike Dirnt e lo stesso Armstrong. Il 16 febbraio 1990 si ritir\u00f2 dal liceo un giorno prima di compiere i diciotto anni per dare inizio al primo tour dei Sweet Children che cambiarono nome in Green Day, a causa della somiglianza di quello dei Sweet Baby. Alla fine di questo primo tour statunitense, il batterista Al Sobrante decise di lasciare il gruppo per andare al college e il suo posto nella band venne preso da Tr\u00e9 Cool.\nOltre che per i Green Day, Armstrong scrive, produce e suona pezzi anche per i Pinhead Gunpowder, ha suonato anche con i The Influents, Corrupted Morals, Rancid, Lookouts, Goodbye Harry, Blatz e gli U2. Inoltre \u00e8 stato proprietario assieme a sua moglie Adrienne dell'etichetta discografica indipendente Adeline Records che aiuta per lo pi\u00f9 artisti rock emergenti a farsi conoscere. Oltre alla chitarra suona anche l'armonica, il mandolino, la batteria, il piano e recentemente il sassofono.\nNel 2007 la Gibson ha commercializzato negli Stati Uniti d'America una chitarra Les Paul Junior che porta il suo nome e usata da lui stesso nei concerti.\nIl 26 gennaio 2014, si esibisce ai Grammy Awards con Miranda Lambert cantando \"When Will I Be Loved\", brano dei The Everly Brothers.\nNel 2020 ha pubblicato il suo secondo album da solista \"No Fun Mondays\", costituito esclusivamente da cover registrate durante le misure di confinamento imposte dalla pandemia di COVID-19.\nVita privata.\nLa fidanzata di lunga data di Armstrong, Adrienne Nesser, conosciuta durante un concerto dei Green Day, si \u00e8 unita a lui in matrimonio in California il 2 luglio 1994 all'et\u00e0 di 22 anni, dopo aver conseguito la laurea in psicologia alla Mankato State University, in Minnesota. Hanno avuto due figli, entrambi musicisti, nati rispettivamente nel 1995 e 1998: Joseph Marciano (batterista dei SWMRS) e Jakob Danger (chitarrista degli Ultra Q).\nArmstrong si identifica come bisessuale, come dichiarato in un'intervista del 1995 sulla rivista \"The Advocate\": \"Penso di essere stato sempre bisessuale. Voglio dire, \u00e8 qualcosa di cui mi sono sempre interessato. Penso che tutti facciano certe fantasie riguardo al proprio sesso. Penso che le persone nascano bisessuali e che siano i nostri genitori e la societ\u00e0 che in un certo senso fanno deviare bruscamente i nostri sentimenti in \"Oh, non posso\". Dicono che \u00e8 tab\u00f9. \u00c8 radicato nelle loro teste che \u00e8 sbagliato, quando non \u00e8 sbagliato per niente. \u00c8 una cosa bellissima\".\nIl 24 settembre 2012 il cantante entra in riabilitazione per disintossicarsi. Terminata la riabilitazione, torna ad esibirsi con i Green Day per il tour della trilogia.\nNel 2018 riceve la cittadinanza onoraria dal comune di Viggiano, dal quale ha una lontana discendenza."}
{"id": "208790", "revid": "767487", "url": "https://it.wikipedia.org/wiki?curid=208790", "title": "Tr\u00e9 Cool", "text": "\u00c8 un membro del gruppo pop punk Green Day.\nBiografia.\nNasce nel 1972 a Francoforte sul Meno, ma cresce a Willits, in California, dove si trasferisce a sei anni con il padre e la sorella maggiore, Lori. Il padre, pilota di elicotteri nella guerra in Vietnam, costruisce alcune case ad Iron Peak, tra cui quella di Larry Livermore, il fondatore della Lookout! Records. A dodici anni si unisce ad una band di Livermore, i Lookouts, che nel 1988 suonano ad un concerto scolastico insieme ad un'altra band, Sweet Children, che successivamente cambia il suo nome in Green Day.\nDopo lo scioglimento dei Lookouts, nel 1990, Tr\u00e9 entra a far parte dei Green Day, sostituendo il primo batterista della band Al Sobrante (vero nome John Kiffmeyer, di cui Tr\u00e9 era l'ex maestro), che lascia la band per studiare. Billie Joe ha detto che lui e Mike incontrarono per la prima volta Tr\u00e9 mentre faceva l'autostop. Billie not\u00f2 subito che aveva dei tamburi e si ricord\u00f2 che era il batterista dei Lookouts, ma siccome ricordava di averlo visto suonare la batteria tutto vestito da clown, pens\u00f2 che sarebbe stato di sicuro un grande batterista per il solo fatto che era vestito cos\u00ec. Da quel momento Tr\u00e9 fece parte dei Green Day. Lo pseudonimo \u00e8 composto dalle parole \"tr\u00e8s\" (\"molto\" in francese) e \"cool\" (\"figo\" in inglese), e gli venne dato da Livermore per via del suo suffisso \"III\" (pronuncia \"three\"), da cui \"tr\u00e8s\".\nVita privata.\nTr\u00e9 Cool ha tre figli: Ramona, chiamata cos\u00ec per omaggiare Joey Ramone (suo eroe), nata nel gennaio 1995, avuta dalla prima ex-moglie Lisea Lyons, e Frankito, nato nel settembre del 2001 da Claudia, sposata nel maggio del medesimo anno, dalla quale ha poi divorziato. L'11 ottobre 2014 si \u00e8 sposato con Sara Rose dopo un anno di fidanzamento, e la coppia ha avuto un figlio nel dicembre del 2018.\nStrumentazione.\nTr\u00e9 Cool usa batterie di differenti marche. In questo momento utilizza batterie SJC Custom Drums e piatti Zildjian A-Custom. Nel passato, ha usato batterie Ayotte, DW, Ludwig, Slingerland, Leedy e Gretsch.\nBacchette: Zildjian Tre Cool Signature(ASTR)"}
{"id": "208791", "revid": "606919", "url": "https://it.wikipedia.org/wiki?curid=208791", "title": "Associazione Sportiva Sambenedettese", "text": "LAssociazione Sportiva Sambenedettese s.r.l., meglio nota come Sambenedettese, o altres\u00ec nota come Samb e Samba, \u00e8 una societ\u00e0 calcistica italiana con sede nel comune di San Benedetto del Tronto. Milita nel campionato di Serie D, la quarta divisione del campionato italiano e disputa le gare interne allo Stadio Riviera delle Palme.\nFondata il 4 aprile 1923 in seguito alla fusione di 3 squadre locali (Fortitudo, Serenissima, Forza e Coraggio), vanta 67 campionati nell'area del professionismo, di cui 21 partecipazioni al campionato di Serie B; ha trascorso buona parte della propria storia in Serie C e Serie C1. I periodi pi\u00f9 vittoriosi della Sambenedettese sono ascrivibili alle presidenze di Domenico Roncarolo, che guid\u00f2 la societ\u00e0 dal 1948 al 1966, e Ferruccio Zoboletti alla guida della societ\u00e0 dal 1981 al 1990. Il suo palmar\u00e8s annovera una Coppa Italia Serie C.\nLa squadra marchigiana si collocava al 41\u00ba posto nella classifica perpetua della Serie B e al 58\u00ba posto nella graduatoria della tradizione sportiva italiana secondo i criteri della FIGC.\nI colori sociali della Sambenedettese, il rosso e il blu, richiamano i colori indossati dal soldato-martire Benedetto, santo patrono della citt\u00e0, e sono anche i colori dello stemma cittadino.\nStoria.\nLe origini.\nNel 1923, anno di fondazione della Sambenedettese, San Benedetto del Tronto \u00e8 un piccolo centro di circa quindicimila abitanti che vivono principalmente di pesca. Qui il gioco del calcio viene praticato gi\u00e0 da molto tempo (dal 1907) grazie all'attivit\u00e0 di squadre locali come la \"\u201cFortitudo\u201d\", la \"\u201cForza e Coraggio\u201d\" la \"\u201cSerenissima\u201d\" ed altre ancora. L'estremo disagio creato dalla prima guerra mondiale non frena l'entusiasmo di ragazzi appassionati di football che si sfidano, scalzi, in epici incontri formando squadre a ranghi ridotti (di sei-sette elementi). Ben presto anche le tre principali squadre cittadine iniziano a disputare partite contro formazioni dei centri vicini come Teramo, Ascoli, Giulianova, Macerata; si prendono contatti e si giocano le sfide; a bordo del taxi di Piero Zamponi si allestiscono le trasferte e si raggiungono i campi sportivi. Alcuni giovani che si cimentano in questo nuovo sport popolare non mostrano particolari qualit\u00e0 atletiche, altri invece iniziano ad emergere perentoriamente. La connotazione \"\u201csociale\u201d\" del calcio, a San Benedetto si manifesta fin dalle origini. Pescatori, artigiani e studenti costituiscono l'ossatura delle formazioni che scendono in campo. Prendendo sd esempio la \u201cForza e Coraggio\u201d, squadra formata principalmente da \"\u201clancettieri\u201d\" come Giacomo e Guido Spazzafumo, Francesco Liberati; c\u2019\u00e8 anche un marmista: Giacomo Croci; Alberto Falaschetti fa lu \u201czautte\u201d o meglio, lo scaricatore di porto. Pasquale Ricci, detto Rapep\u00e8, \u00e8 anch\u2019egli un pescatore di lancetta ed insieme a Silvano Del Zompo si distingue anche nella corsa campestre. Non mancano naturalmente gli studenti come Luigi Mazzoni, Federico Zazzetta e Giovanni Meo detto \u201cGiann\u00ec\u201d. Forte di indubbie competenze da selezionatore il barbiere Lucio Palestini mette insieme per la prima volta una sambenedettese rappresentativa, uscita vittoriosa dal noto torneo di Porto San Giorgio.\nIntanto lo scenario socio-politico nazionale cambia profondamente e si registra l'avvento del Fascismo. Il regime intende creare una generazione di uomini prestanti e mette in moto un grande apparato propagandistico che d\u00e0 impulso alla creazione di squadre di calcio in ogni parte d'Italia, dalle province ai piccoli centri. A San Benedetto il dott. Italo Foschi, nativo di Corropoli e futuro presidente della , contribuisce, per mezzo del cugino Silvio, alla fondazione della squadra cittadina: la US Sambenedettese, creata a seguito della fusione delle 3 compagini pre-esistenti. Ben presto viene assorbita anche la formazione del Torrione (i \u201cboys del castello\u201d). La data di nascita della Samb \u00e8 il 4 aprile 1923 presso Villa Cerulli, in Via Ugo Bassi a San Benedetto. Per la nuova squadra si scelgono i colori sociali bianco-verde.; non partecipa a nessun campionato F.I.G.C. non disponendo di un campo di gioco; nel 1926 viene inaugurato il campo di piazza San Giovanni Battista, detto \"la trappoletta\", e la Samb si iscrive al campionato di Terza Divisione Marche. Il presidente \u00e8 Ludovico Giovannetti; dopo pochi mesi c'\u00e8 una scissione per liti interne e alcuni calciatori si trasferiscono a un'altra societ\u00e0, il Torrione. Nel 1928 compaiono i colori attuali, rosso e blu, che sono anche i colori dello stemma cittadino; tra i calciatori spicca il bomber Tommaso Marchegiani, detto \"Mass\u00ec\" e il portiere Pietro Cosignani. Tre anni dopo viene inaugurato il campo polisportivo \u201cLittorio\u201d, che nel 1944 viene intitolato a \"Mass\u00ec\" Marchegiani, morto in un bombardamento durante la guerra, e infine nel 1949 ai fratelli Ballarin, calciatori del grande , vittime della tragedia di Superga.\nMalgrado i colpi durissimi inferti alla societ\u00e0 Sambenedettese, gli eventi bellici forgiano una nuova generazione di talenti locali. Essi formeranno un gruppo di calciatori-bandiera che, sostenuti da entusiasmo e caparbiet\u00e0, in pi\u00f9 occasioni, sfioreranno la Serie B. \u00c8 in questo caso che si pu\u00f2 parlare di autentica cultura calcistica perch\u00e9 la squadra di calcio \u00e8 seguitissima e la passione per questo sport nazionale, a San Benedetto, viene tramandata di padre in figlio. Intere famiglie si rendono partecipi delle sorti della Samb capace di produrre autonomamente i suoi atleti e proprio per questo definita dal Corriere dello Sport la \u201csuperprovinciale\u201d. Nella straordinaria stagione 1946-1947 la squadra riesce addirittura a vincere tutte le gare interne registrando un record nazionale. A volte, una panchina \u201ccorta\u201d impedisce alla squadra di avere quel pizzico di continuit\u00e0 necessaria per fare il grande salto.\nNella stagione 1946-1947 la Samb sfiora le fasi finali per andare in Serie B, ma perde il proprio girone finendo a un solo punto dalla , e l'attaccante Luigi Traini (I) finisce per mettere a segno in quella stagione la bellezza di 32 goal, un record per le 24 gare disputate: il suo apporto mancher\u00e0 solo in due partite delle 26 effettive del torneo. La stagione 1947-1948 vede una riforma dei campionati che porta molte squadre a retrocedere in Promozione Interregionale, tra cui anche l', retrocesso in Prima Divisione Regionale ma in seguito ripescato; la Sambenedettese del nuovo allenatore-giocatore Alfredo Notti si piazza ancora una volta al secondo posto dietro alla Maceratese e viene iscritta alla Serie C dell'anno successivo.\nDal dopoguerra agli anni settanta.\nL'era Roncarolo, la prima volta in Serie B.\nNel 1951-1952, una nuova, drastica riforma dei campionati sta per essere varata dalla FIGC che decide di ridurre per l\u2019anno successivo i gironi della Serie C da 4 ad uno soltanto, il famoso \u201clodo\u201d Barassi. Per essere promossi quindi al nuovo torneo d\u2019\u00e9lite di Serie C bisogna classificarsi al secondo o al terzo posto del proprio girone, mentre la quarta piazza d\u00e0 diritto agli spareggi. Tutte le altre, dal quinto posto in gi\u00f9, finiranno invece nel campionato di IV Serie.\nLa Sambenedettese del presidente Domenico Roncarolo \u00e8 affidata a Valeriano Ottino e dopo la promozione ottenuta nel 1947-1948 stesso campionato di classificazione, anche stavolta riesce ad ottenere la promozione nella nuova Serie C classificandosi al terzo posto in classifica.\nLa stagione 1951-1952, verr\u00e0 ricordata a lungo dai tifosi sambenedettesi, visto che la loro squadra ha lottato per quasi tutto il campionato non solo per un piazzamento che potesse garantirgli la partecipazione alla nuova Terza Serie, ma anche per il grande salto di categoria, ottenuto a fine stagione dal , anche se la squadra sarda ha dovuto penare non poco per raggiungere l\u2019ambita promozione alla Serie B, e soltanto nella parte finale del girone di ritorno \u00e8 riuscita a spuntarla sulla forte squadra adriatica.\nIl campionato di Serie C a girone unico 1955-1956 vede la promozione in Serie B della Samb, che totalizza 44 punti a pari merito col ; la Samb mantiene il campo imbattuto, e con 61 reti segnate risulter\u00e0 anche il miglior attacco del torneo. Il presidente \u00e8 Domenico Roncarolo (sua l'idea di chiedere aiuto finanziario ai pescatori locali), l'allenatore Bruno Biagini, il capitano Alberto Astraceli.\nNei sette campionati cadetti del primo ciclo (1956/1963) la Sambenedettese affronta squadre blasonate come , , , , , , e .\nDopo quattro stagioni di bassa classifica, nel campionato cadetto del 1960-1961 la Samb disputa un campionato di alto livello, chiuso al 7\u00ba posto. Nello stesso anno sfida i campioni d'Italia della negli ottavi di finale di Coppa Italia. La gara fu disputata allo stadio Stadio Fratelli Ballarin, era stipato da una folla inverosimile, richiam\u00f2 tifosi da tutto il centro italia, tanto che in molti assistettero all\u2019incontro dai tetti delle abitazioni adiacenti. Vinse la Juventus per 4 reti ad uno, con una doppietta di S\u00edvori, una rete di Charles e una autorete di Santoni; per la Sambenedettese ha realizzato la rete della bandiera Rumignani.\nNella stagione successiva la Samb ottiene la salvezza nelle ultime giornate, ma non riesce a ripetersi nel campionato 1962-1963 quando, arrivata penultima, viene retrocessa in Serie C. Diversi calciatori messisi in evidenza con la Samb in quegli anni approdano in Serie A: Sattolo al Torino, Menichelli alla , Garbuglia alla , Lorenzini al , Matteucci all'.\nDal 1963 e per un decennio la Sambenedettese milita ininterrottamente in Serie C nei gironi B e C, e in questi anni \u00e8 rimasta sempre nelle prime posizioni tendendo a risalire in Serie B, ove per tanti anni aveva difeso i colori sociali gareggiando nelle principali citt\u00e0, unica rappresentante nell'Italia centrale. Nel 1965, nel corso di un derby con l', l'attaccante della Samb Alfiero Caposciutti \u00e8 protagonista di un involontario scontro di gioco che costa la vita al portiere dell'Ascoli Roberto Strulli.\nNel torneo 1965-66 tra le file della Samb c'\u00e8 un giovanissimo Franco Causio, che poco dopo approder\u00e0 alla Juventus. In questi anni inizia la tradizione dei grandi portieri della Samb: si trasferiscono in Serie A Roberto Tancredi alla Juventus, Sulfaro alla Lazio, Migliorini alla .\nIl ritorno in Serie B, con Marino Bergamasco.\nIl ritorno in Serie B avviene per la seconda volta nella storia il 16 giugno del 1974. Il presidente \u00e8 il geometra Nicola D\u2019Isidori, \u00e8 uno dei costruttori edili emergenti che in passato aveva ricoperto il ruolo di presidente della societ\u00e0 di ginnastica dove si erano formati i fratelli Carminucci, olimpionici di Roma \u201960.\n\u00c8 un autentico trionfo per quella squadra: coglie 22 vittorie e impone 9 punti di distacco al secondo classificato e guidato in panchina da un ex allenatore rossobl\u00f9 Natalino Faccenda. La Samb che stravince il campionato \u00e8 allenata da Marino Bergamasco, per anni l\u2019ombra di Nereo Rocco al Milan e al Torino. \nIl tecnico triestino, cos\u00ec come Eliani, guida per sei campionati , in anni diversi, la Sambenedettese. Gioca con un libero fisso (Anzuini), un centrocampo stile Olanda formato da Castronaro, Val\u00e0 e Simonato. Le ali sono Ripa e Basilico e il centravanti \u00e8 Francesco Chimenti, sar\u00e0 lui il capocannoniere della squadra con 20 dei 49 gol realizzati per un totale di 54 punti. E pensare che al bomber non vengono assegnati i tre gol, quelli della partita di Sassari contro la Torres vinta a tavolino per 2 a 0 a causa di una invasione di campo.\nNella stagione 1974-1975 D'Isidori viene sostituito dopo poche giornate di campionato da Arduino Caioni che rester\u00e0 presidente fino al 1980-1981.\nIl secondo ciclo della Serie B dura sei anni ('74-'80). \u00c8 ancora Chimenti la punta di diamante della squadra. \u00c8 il capitano di tante battaglie. E al ritorno in Serie B i rossoblu colgono, alla 15 di andata, una storica vittoria a Marassi contro il . Vincono per 3 a 2 con gol di Simonato, Castronaro e Chimenti. Il telecronista del tempo \u00e8 Marcello Camiscioni che a fine partita non riesce a trattenere le lacrime. A filmare quella partita cos\u00ec come tante altre \u00e8 Alfredo Giammarini, il primo cineoperatore della storia televisiva sambenedettese.\nNel 1975-1976 si ripete dopo 14 anni la sfida di Coppa Italia con la : i campioni d'Italia uscenti sono fermati in casa 2-2..\nTermina la prima era di Marino Bergamasco sulla panchina della Samb. Approda Eugenio Fantini ma non ha fortuna e viene esonerato subito dopo. \u00c8 il turno del duo Tribuiani-Traini. In questa formazione giocano Sandro Vanello, Franco Colomba e Otello Catania che hanno giocato in Serie A con , , , e . Dei giovani spicca Arcadio Spinozzi che va al Verona in Serie A insieme al portiere Pippo Pozzani. La Samb ottiene la salvezza nella gara in terna con il e pu\u00f2 festeggiare in anticipo.\nNel campionato 1977-1978 torna sulla panchina rossobl\u00f9 Bergamasco. In questa squadra \u00e8 ancora il bomber Chimenti il mattatore con dieci gol. In evidenza si pone un giovanissimo Francesco Guidolin che colleziona 35 presenze.\nLa Samb in quella stagione sfiora la promozione in Serie A, sfumata al termine di una contestatissima partita interna contro la finita 0 a 0 e che costa la squalifica del \u201cBallarin\u201d.\nIn Coppa Italia nel 1977-1978, i rossobl\u00f9 battono fuori casa il per 3-5. L'anno dopo l'allenatore \u00e8 Nicola Tribuiani, sostituito da Lauro Toneatto. Nel campionato 1979-1980 torna in panchina Marino Bergamasco per sostituire Pietro Maroso, ma la Samb retrocede in Serie C1: nella rosa ci sono Stefano Tacconi poi alla Juventus e Antonio Sabato.\nGli anni ottanta.\nL'era Zoboletti e subito il ritorno tra i cadetti.\nDurante il campionato 1980-1981 il presidente Arduino Caioni passa il testimone a Ferruccio Zoboletti, reggiano di nascita ma sambenedettese d'adozione. L'allenatore \u00e8 l'emergente Nedo Sonetti che conquista l'immediata promozione in Serie B: tra i protagonisti, il giovane portiere Walter Zenga in prestito dall' e Luigi Cagni. Con Zenga si apre di fatto la scuola dei portieri di Piero Persico, gi\u00e0 numero uno rossobl\u00f9 negli anni cinquanta. La Samb conquista 44 punti, a pari merito con la ; l'ultima partita di campionato contro il vede per\u00f2 una tragedia allo stadio Ballarin: scoppia un incendio in curva sud, la curva dei tifosi di casa, che provoca decine di feriti e in cui perdono la vita Maria Teresa Napoleoni e Carla Bisirri; la partita per\u00f2 si gioca lo stesso, e termina 0-0. Si decide cos\u00ec di progettare un nuovo stadio, pi\u00f9 grande e adeguato alle moderne norme di sicurezza.\nIl campionato di Serie B 1981-1982 si chiude all'8\u00ba posto, sempre sotto la guida di Nedo Sonetti. I rossobl\u00f9, in questa stagione, conquistano una prestigiosa vittoria 0-1 a Genova contro la promossa in Serie A, goal di Gigi Cagni; al ritorno invece la squadra blucerchiata riesce a pareggiare per 2-2, Samb in doppio vantaggio con Garbuglia, poi la Sampdoria riesce a raddrizzare l'incontro, grazie alle reti di Scanziani e Guerrini.\nIl campionato 1982-1983 si apre con il 2-2 a Milano contro il Milan, che l'anno prima era stato per la seconda volta retrocesso in Serie B; anche la partita di ritorno finir\u00e0 con un pareggio. La Samb pareggia anche in casa della Lazio, che insieme al Milan e al sar\u00e0 promosso in Serie A.\nNel 1983-1984 Nedo Sonetti abbandona la Samb che \u00e8 allenata da Roberto Clagluna: da segnalare la vittoria per 2-0 in Coppa Italia contro l', con due reti di Paolo Alberto Faccini. Nel mese di ottobre del 1983, dal arriva in prestito Giuliano Fiorini, mette a segno 12 reti con la maglia della Sambenedettese. Dopo un campionato difficile la salvezza giunge alla penultima giornata, con il pareggio casalingo contro la , viceversa con quel risultato condannata alla Serie C1. Alcune immagini di quell'incontro, compresa la festa dei tifosi rossobl\u00f9 per la salvezza, furono poi riutilizzate per il film \"L'allenatore nel pallone\".\nIl campionato 1984-1985 \u00e8 l'ultimo disputato al \"Ballarin\": tra le file dei rossobl\u00f9 Stefano Borgonovo, Tiziano Manfrin, Maccoppi, Turrini, Di Fabio; il capitano \u00e8 sempre Gigi Cagni.\nIl 13 agosto 1985 vede l'inaugurazione del nuovo Stadio Riviera delle Palme, realizzato per circa spettatori ma progettato per un futuro ampliamento. Nel campionato 1985-1986 c'\u00e8 l'ultimo derby con l', una sfida sempre segnata da grande rivalit\u00e0.\nNel campionato 1986-1987 la Samb si salva all'ultima giornata vincendo a Bari per 4-3: allenatore \u00e8 ancora Clagluna, in rosa c'\u00e8 Franco Selvaggi, proveniente dall', mette a segno 9 reti con cui contribuisce alla salvezza della Samb. \u00c8 l'ultima stagione alla Samb per Gigi Cagni, che detiene il record di presenze in Serie B, 496. Nel 1987-1988 l'allenatore \u00e8 Angelo Domenghini, che conquista l'ennesima salvezza, la porta \u00e8 difesa da Fabrizio Ferron, e dopo due stagioni in rossobl\u00f9, approda in Serie A all'; nel 1988-1989 lascia dopo 4 giornate a Enzo Riccomini, che non riesce a evitare la retrocessione in Serie C1: in rosa ci sono Marcato, Valoti e il portiere Bonaiuti.\nIl campionato 1989-1990 vede la seconda retrocessione consecutiva della Samb, stavolta in Serie C2, categoria mai affrontata prima.\nGli anni novanta.\nLa presidenza Venturato, la ripresa, il fallimento e il dilettantismo.\nNella stagione 1990-1991 la presidenza passa all'imprenditore trevigiano Antonio Venturato; l'allenatore \u00e8 Giorgio Rumignani. La Samb arriva seconda dietro il Chieti e ottiene cos\u00ec il ritorno in Serie C1. Seguono tre stagioni di C1 tra alti e bassi: tra i giocatori ci sono Moreno Solfrini, Pasqualino Minuti, Gennaro Grillo, Ottavio Palladini, Giuseppe Manari, Tiziano De Patre, i portieri Stefano Visi e Antonio Chimenti.\nNella stagione 1991-1992 la Samb vince la Coppa Italia Serie C 1991-1992 battendo in finale il Siena. La stagione 1992-1993 (in cui per la prima volta la Samb \u00e8 inserita nel girone A), vede l'alternarsi in panchina di Claudio Tobia, Zib\u00ec Boniek e l'esordiente Ivo Iaconi che centra la salvezza.\nLe difficolt\u00e0 economiche della societ\u00e0 emergono in tutta la loro drammaticit\u00e0 e l'iscrizione al campionato di Serie C1 1993-1994 avviene a pochi minuti dalla scadenza grazie alla fideiussione prestata dall'allora neosindaco Paolo Perazzoli e dagli imprenditori locali Giancarlo Amante, Nazzareno Torquati e Francesco Ascolani. L'allenatore \u00e8 Diego Di Feliciantonio, coadiuvato da Ivo Iaconi, e la squadra, nonostante non percepisca lo stipendio, si batte per i primi posti in classifica.\nGrazie al Sindaco Perazzoli e al gruppo di imprenditori che hanno con lui firmato la fideiussione vengono garantiti alcuni stipendi ma inopinatamente il Presidente Venturato rompe con gli stessi ogni rapporto e il campionato partito bene finisce comunque con la salvezza della squadra. Al momento di iscrivere la squadra al campionato 1994-1995 la L.N.P., in forza della situazione di bilancio disastrata, decide la non iscrizione e la retrocessione nel campionato di Eccellenza Marche. Il presidente Venturato dapprima iscrive la squadra al Campionato di Eccellenza, poi scompare dalla circolazione, rendendosi irreperibile, mettendo in serio pericolo anche lo svolgimento di questo torneo.\nUn gruppo di imprenditori locali, dietro l'impulso del Sindaco di San Benedetto del Tronto Paolo Perazzoli, d\u00e0 vita alla Sportinvest S.p.A. con presidente l'imprenditore ittico Nazzareno Torquati e riesce a vincere il Campionato di Eccellenza Marche 1994-1995; il commissario della squadra \u00e8 Raniero Iacoponi, l'allenatore \u00e8 Francesco Chimenti, che dispone di una buona squadra capitanata da Stefano Colantuono.\nA seguito della dichiarazione di fallimento della Sambenedettese S.p.A. si forma l'A.S. Sambenedettese Calcio, con presidente Raniero Iacoponi, che a pochi giorni dall'inizio del campionato, grazie all'impegno di Nazzareno Torquati, Giancarlo Amante ed Emilio Scartozzi, che si accollano debiti pregressi della vecchia societ\u00e0, ne acquisisce il titolo sportivo. Questo ritardo non consente una preparazione ottimale e il campionato 1995-1996, il primo nel CND (campionato nazionale dilettanti), vede una faticosa salvezza della Samb ottenuta anche grazie agli sforzi del neopresidente Rocco Sannicandro e dell'allenatore Bruno Piccioni.\nIl campionato 1996-1997 inizia con i migliori auspici e viene condotto sempre al vertice della classifica, ma nel finale del campionato la Samb viene raggiunta e superata dall'; nel novembre 1996 l'A.S. Sambenedettese Calcio si trasforma in Sambenedettese Calcio S.r.l. con presidente Giancarlo Amante e vice Nazzareno Torquati ed Emilio Scartozzi. La societ\u00e0 nell'agosto 1997 organizza un grande evento sportivo internazionale, ospitando presso il Riviera delle Palme la partita amichevole precampionato Juventus-, con oltre ventitremila spettatori paganti. L'anno seguente altre amichevoli estive di lusso: Milan- e ancora Juventus, stavolta contro l'.\nNelle stagioni 1997-1998, 1998-1999 e 1999-2000 la Samb, sotto la presidenza di Giancarlo Amante prima e dei fratelli Caucci poi, disputa campionati in cui non riesce mai ad aggiudicarsi la prima posizione, l'unica utile per la promozione in Serie C2. Tra gli allenatori che si avvicendano sulla panchina della Samb ci sono Aldo Ammazzalorso, Massimo Silva, Ruggero Cannito.\nGli anni duemila.\nL'era Gaucci, sfiorata la Serie B.\nNell'estate 2000 la svolta: la Sambenedettese viene acquistata da Luciano Gaucci, gi\u00e0 proprietario di e (appena ceduta) e neoacquirente anche del Catania. Dopo un'iniziale crisi di risultati la squadra \u00e8 affidata all'allenatore Giovanni Mei e vince il campionato di Serie D 2000-2001 con grande vantaggio; tra i giocatori il bomber Fabrizio Fermanelli, lo stopper Stefano Colantuono, il portiere Stefano Visi (questi ultimi due ritorni).\nIl campionato di Serie C2 girone B 2001-2002 non \u00e8 facile per la Samb: si alternano in panchina Mei, Paolo Beruatto, Enrico Nicolini e infine Stefano Colantuono, che smette di giocare accomodandosi in panchina. Quando accetta l'incarico la Samb \u00e8 in bassa classifica a 9 giornate dal termine, ma con una serie di 9 vittorie consecutive riesce ad agguantare il 5\u00ba posto, l'ultimo utile per i play-off. La Samb passa la semifinale col Rimini e poi la finale col davanti a 11.000 spettatori (il ritorno, che si gioca sul campo neutro di Parma, vede l'\"esodo\" di circa 7.500 tifosi rossobl\u00f9 che raggiungono la citt\u00e0 emiliana), conquistando la promozione in Serie C1. Tra i protagonisti della promozione l'attaccante Andrea Soncin, il fantasista Antonio \u201cTot\u00f2\u201d Criniti, il centrocampista Gennaro Delvecchio.\nColantuono (che non ha ancora il patentino di seconda categoria ed \u00e8 affiancato da Gabriele Matricciani) rimane alla guida della Samb nel campionato di Serie C1 girone B 2002-2003: la squadra viene rinforzata dal direttore sportivo Guido Angelozzi e dopo alcuni alti e bassi raggiunge il 5\u00ba posto utile per il play-off. In semifinale la Samb incontra il favorito : i rossobl\u00f9 vincono in casa per 1-0 con gol di Teodorani ma sono sconfitti in Abruzzo per 2-0 (doppietta di Cecchini).\nIl campionato di Serie C1 girone B 2003-2004 vede il progressivo defilarsi di Luciano Gaucci: la gestione della societ\u00e0 \u00e8 affidata al figlio Alessandro, impegnato per\u00f2 anche nel . Il nuovo allenatore \u00e8 Sauro Trillini, alla prima esperienza tra i professionisti, che ottiene risultati altalenanti. A gennaio vengono ceduti alle altre squadre \u201cdi famiglia\u201d gli attaccanti Francesco Zerbini (al Perugia) e Gabriele Scandurra (al ), autori di 10 gol a testa in met\u00e0 campionato; arriva per\u00f2 il bomber Costantino Borneo dalla , anche lui autore di 10 gol, che si laureer\u00e0 poi capocannoniere. La Samb (con Trillini sostituito nel frattempo da Salvatore Vullo) si piazza al 7\u00ba posto mancando i play-off e Gaucci, contestato dai tifosi, decide di passare la mano (inoltre si \u00e8 visto rifiutare dal Comune di San Benedetto del Tronto il progetto per la gestione dello Stadio Riviera delle Palme).\nLa presidenza Mastellarini.\nLe trattative si protraggono per tutta l'estate senza esito fino al 29 agosto 2004: la societ\u00e0 passa alla cordata capeggiata dall'abruzzese Umberto Mastellarini e dal procuratore Vincenzo D'Ippolito. La rosa, che era composta da appena 5 giocatori dopo le cessioni estive, viene fatta in sole 24 ore (il 31 agosto \u00e8 l'ultimo giorno della sessione estiva di mercato). L'allenatore del campionato di Serie C1 girone B 2004-05 \u00e8 l'esordiente Davide Ballardini, proveniente dalle giovanili del ; tra i giocatori arrivano i sudamericani Nicol\u00e1s Amodio e Mariano Bogliacino, il difensore Michele Canini, il centrocampista Luca Cigarini e l'attaccante Marco Martini trasformato da ala a punta. A gennaio arrivano poi il portiere Francesco Mancini e il trequartista Julio Cesar Leon (ex e ). La Sambenedettese si classifica al 4\u00ba posto centrando cos\u00ec i play-off. La semifinale la vede opposta al : in casa \u00e8 1-1 con pareggio napoletano negli istanti finali, al \"San Paolo\" la Sambenedettese perde 2-0.\nL'estate 2005 \u00e8 ancora travagliata: esce dalla societ\u00e0 D'Ippolito, Mastellarini cerca nuovi acquirenti senza successo; il nuovo allenatore Ortega, scelto da D'Ippolito, si dimette e viene ingaggiato Giuseppe Galderisi con Giuseppe Dossena direttore sportivo. La societ\u00e0 \u00e8 in difficolt\u00e0 economiche e la rosa viene indebolita rispetto all'anno passato; la squadra inizia bene il campionato di Serie C1 girone A 2005-06 ma poi entra in crisi e Galderisi viene sostituito da Luciano Zecchini, ex allenatore del che non migliora le cose. A dicembre Mastellarini e il socio Paterna (proprietario anche del Pescara) raggiungono l'accordo per la cessione della societ\u00e0 con il romano Alberto Soldini, in cui \u00e8 compresa la cessione del bomber Martini al . A gennaio Soldini cambia lo staff: nuovo allenatore \u00e8 Giuseppe Giannini, il suo vice \u00e8 Roberto Pruzzo, il direttore sportivo \u00e8 Carlo Colacioppo; il mercato vede la partenza di 13 giocatori e l'arrivo di altri 15. Ma la Samb infila una serie negativa senza vittorie da ottobre a febbraio precipitando al penultimo posto. Esonerati anche Giannini, Pruzzo e Colacioppo, la squadra viene affidata alla bandiera rossobl\u00f9 Francesco Chimenti (quinto allenatore della stagione). Ma non c'\u00e8 pace nemmeno per lui: infatti, a seguito delle promesse non mantenute dal presidente Soldini, l'allenatore Chimenti, il direttore tecnico Remo Croci, l'allenatore in seconda Luigi Voltattorni e il responsabile della comunicazione Emidio Lattanzi. La Samb si ritrova senza allenatore e senza stipendi; ciononostante, con la guida prima dei giocatori Colonnello e Zanetti e poi degli allenatori delle giovanili Voltattorni e Zaini la squadra ottiene buoni risultati (bella in particolare la vittoria con il per 2-1), con il sostegno anche economico di molti tifosi rossobl\u00f9 e dell'imprenditore Sergio Spina. Alla fine della regular season viene per\u00f2 decretato il prevedibile fallimento e in seguito a numerosi deferimenti la Samb subisce 4 punti di penalizzazione che la condannano ai play-out contro il . In panchina torna, a furor di popolo, Francesco Chimenti: all'andata i lombardi vincono in casa 3-1, ma al ritorno una grande prestazione dei giocatori della Samb, sospinti dai tifosi rossobl\u00f9, ribalta il risultato con un sonante 4-0. La Samb \u00e8 salva. A giugno arriva anche la salvezza fuori dal campo: l'asta fallimentare assegna la societ\u00e0 ai fratelli Tormenti che ripianano i debiti sportivi e iscrivono la Sambenedettese al campionato di C1\u00a02006-2007.\nConfusione societaria e ricaduta fra i dilettanti.\nLa stagione 2006-2007 vede in panchina Alessandro Calori e nello staff il ritorno di Claudio Molinari e l'arrivo di Giuseppe Pavone come direttore sportivo. Calori viene per\u00f2 sollevato dall'incarico dopo 5 giornate (un solo punto per lui e Samb all'ultimo posto solitario). La societ\u00e0 affida al \"bomber\" Francesco Chimenti, idolo della tifoseria, il compito di guidare la squadra nella vittoriosa partita contro il San Marino, in attesa del nuovo allenatore Guido Ugolotti. Il campionato viene chiuso all'ottavo posto, raggiungendo largamente l'obiettivo stagionale della salvezza. Tra i giocatori che si mettono in mostra spiccano Morante (18 gol), Desideri (\"pescato\" in Serie D e acquistato dal Bari al termine della stagione), e i tanti giovani scelti da Pavone: gli attaccanti Olivieri e Carlini, i centrocampisti Loviso e Iovine, il difensore Zammuto e il portiere Consigli.\nGi\u00e0 nel ritiro di luglio-agosto la squadra \u00e8 definita. Molinari e Pavone lasciano la Samb, il nuovo ds \u00e8 Maurizio Natali. A fine agosto viene ceduto il bomber Daniele Morante al Verona; tornano dopo anni i \"sambenedettesi\" Stefano Visi e Ottavio Palladini. Della squadra dell'anno passato rimangono solo Fabio Tinazzi, Michele Santoni, Davide Giorgino e Nikola Olivieri oltre ai giovani Tulli e For\u00f2; confermato anche l'allenatore Guido Ugolotti. Tra le nuove \"scommesse\" spiccano Davis Curiale, Michael Cia e Danilo Soddimo. Anche il campionato 2007-2008, per\u00f2, inizia negativamente: la squadra segna poco, gioca male e ottiene solo 8 punti in 12 giornate. Il 4-0 contro il Gallipoli \u00e8 fatale a Guido Ugolotti che viene esonerato e sostituito da Enrico Piccioni; viene nominato come nuovo direttore sportivo Enzo Nucifora, con il compito di rinforzare la squadra a gennaio (cede Olivieri al Pescara e acquista tra gli altri Leandro Vitiello e Luis Maria Alfageme). Nonostante i buoni risultati casalinghi, il rendimento in trasferta della squadra resta deficitario, cosicch\u00e9 il 17 marzo Piccioni viene esonerato e torna in panchina Guido Ugolotti. Con tre vittorie consecutive la Samb esce dalla zona play-out per la prima volta dall'inizio del campionato. I rossobl\u00f9 conquistano poi la salvezza diretta grazie alla penalizzazione inflitta al Lanciano, intanto fallito, che finisce ai play-out e poi retrocede.\nPer la stagione 2008-2009 l'allenatore Ugolotti e il ds Nucifora non vengono riconfermati e tornano al lavoro Piccioni e Natali. Viene costruita una rosa piena di giovani, anche a causa delle limitazioni (non obbligatorie ma richieste per ottenere contributi economici) previste dalla neonata Lega Pro (ex Lega di Serie C); tra i giocatori principali e pi\u00f9 amati dalla tifoseria, Ottavio Palladini, Francesco Ferrini e Davide Moi, riconfermati dopo la stagione precedente. Dopo un avvio di campionato ancora una volta stentato, la Samb riesce a uscire dalla zona play-out, prima di incappare in una serie negativa di 6 sconfitte consecutive, a cavallo della sosta invernale, che costa la panchina a Enrico Piccioni e fa ripiombare la societ\u00e0 rossobl\u00f9 al penultimo posto, tra le contestazioni dei tifosi. Il nuovo ds Luca Evangelisti (che sostituisce Natali, che rimane in societ\u00e0 ma con altro incarico) affida a Fulvio D'Adderio il compito di salvare la Samb. Il calciomercato di gennaio vede la Samb attiva, con rinforzi costosi e d'esperienza come i bomber Cammarata e Califano, il difensore Caccavale e il portiere Marconato. Ma i risultati non cambiano pi\u00f9 di tanto, e D'Adderio viene sostituito da Giorgio Rumignani, che torna alla Sambenedettese dopo molti anni. Dopo aver toccato anche l'ultimo posto, la regular season si chiude al 16\u00ba posto. Nei play-out contro il , la Samb pareggia 0-0 in casa e perde 1-0 in trasferta, venendo cos\u00ec retrocessa per la seconda volta in Seconda Divisione. La squadra, fortemente indebitata, viene messa in vendita dai fratelli Tormenti, in difficolt\u00e0 economiche, ma l'assenza di acquirenti porta, l'11 luglio, alla cancellazione da tutti i campionati professionistici.\nIl sindaco di San Benedetto del Tronto, Giovanni Gaspari, e una cordata capeggiata da Sergio Spina si attivano per ottenere, , l'iscrizione alla Serie D, ma nonostante l'accordo con il presidente della Lega Nazionale Dilettanti Tavecchio, il presidente della F.I.G.C. Abete decreta l'inserimento della nuova U.S. Sambenedettese nel campionato marchigiano di Eccellenza, . Il campionato, eccezionalmente a 20 squadre, alcune delle quali con una solida tradizione sportiva, si rivela subito competitivo e la Samb, vittima di numerosi avvicendamenti nella rosa, ha un inizio di stagione problematico, culminato nell'esonero dell'allenatore Minuti, che viene sostituito dal giocatore-allenatore Ottavio Palladini. Dopo il girone di ritorno la squadra ottiene la promozione in Serie D.\nGli anni duemiladieci.\nDalla vittoria del campionato al fallimento.\nDopo un campionato di media classifica, contraddistinto da vicissitudini finanziarie e dall'avvicendamento di numerosi allenatori, nella stagione 2011-2012 la Samb conquista il secondo posto in campionato e viene poi eliminata dal nei play-off nazionali. La promozione arriva nella stagione 2012-2013, quando la squadra conquista il primo posto e consegue cos\u00ec il diritto a tornare tra i professionisti: la FIGC, il 19 luglio 2013, ha deliberato di non accettare l'affiliazione del club neopromosso alla Lega Pro a causa di carenze economico-finanziarie: la societ\u00e0 ha avuto tempo per esperire un eventuale ricorso che evitasse la sua cancellazione dai campionati; esso \u00e8 stato respinto in data 25 luglio 2013, decretando cos\u00ec l'esclusione definitiva dai campionati professionisti della societ\u00e0.\nLa presidenza Moneti, la rifondazione.\nIn seguito a tale sentenza, il 3 agosto 2013 \u00e8 stata fondata, dopo appena 4 anni dall'ultima volta, una nuova societ\u00e0 dall'imprenditore viterbese ex presidente del Gianni Moneti su incarico ufficiale del Sindaco Giovanni Gaspari: tale compagine \u00e8 ripartita dall'Eccellenza Marche, mentre il 19 dicembre \u00e8 giunta la radiazione del vecchio club per intervenuto fallimento.\nIl 29 marzo 2014, vincendo per 1-0 sul campo del Grottammare, la Sambenedettese ha vinto il campionato di Eccellenza con 4 giornate di anticipo, conquistando la promozione in Serie D.\nIl 28 luglio 2014 entra in societ\u00e0 con il 50% Manolo Bucci, ex presidente del Pergocrema nel 2010-2011 e vice presidente del Colleferro nel 2013-2014, che porta con s\u00e9 Fabio de Lillo, consigliere regionale della regione Lazio, che diventa presidente onorario. Il 30 novembre, dopo la sconfitta per 2-1 a Chieti, l'allenatore Andrea Mosconi, che aveva riportato la compagine rossoblu dall'Eccellenza alla Serie D, viene esonerato dopo aver conquistato 24 punti in 13 partite trovandosi al 3\u00ba posto. Il giorno successivo viene scelto come nuovo allenatore Silvio Paolucci con il quale la squadra marchigiana prosegue il cammino incerto in campionato. La squadra chiuder\u00e0 al 3\u00ba posto perdendo la prima partita dei play-off contro il San Nicol\u00f2.\nIl 17 giugno Manolo Bucci lascia la carica di co-presidente riconsegnando il suo 50% a Moneti che \u00e8 costretto a cercare nuovi soci per iscrivere la squadra in Serie D.\nL'era Fedeli e il ritorno tra i professionisti.\nIl 4 agosto 2015 l'industriale Franco Fedeli rileva ufficialmente le quote di Moneti, diventando l'azionista di maggioranza nonch\u00e9 il presidente dell'A.S.D. Sambenedettese Calcio. Fedeli porta con s\u00e9 da Rieti il tecnico Loris Beoni e una ventina di giocatori, cosicch\u00e9 nel ritiro di Norcia ce ne saranno ben quarantasei (gli ex Rieti si aggiungono a quelli della Sambenedettese). Come Direttore Sportivo Fedeli sceglie Fabrizio Alunni, che ha il compito di fare una scrematura del numeroso gruppo, aggiungendo qualche elemento importante come Mario Titone. A una settimana dall'inizio del torneo di serie D non si sa ancora a quale campionato parteciper\u00e0 la Samb, perch\u00e9 Fedeli chiede invano il ripescaggio in Lega Pro. La Sambenedettese per\u00f2 resta in serie D e nonostante una rosa da perfezionare con qualche \"quota\", parte benissimo, espugnando gli ostici campi di Campobasso, Pesaro e Fano. La squadra marchigiana nonostante la sconfitta interna con il Matelica si trova in testa alla classifica dopo 8 giornate. Ma questo \u00e8 un particolare insignificante agli occhi del patron Fedeli che dopo il ko solleva dall'incarico sia il tecnico toscano Beoni che il Ds umbro Alunni. In panchina arriva Ottavio Palladini.\nIl 10 aprile 2016, vincendo il girone F del campionato nazionale di Serie D con ben 4 giornate di anticipo, la Sambenedettese \u00e8 promossa in Lega Pro e torna al calcio professionistico dopo 7 anni.\nNella stagione 2016-2017 la Sambenedettese, da neopromossa e con un allenatore esordiente, \u00e8 protagonista di un ottimo inizio di stagione, guadagnando il primo posto con la vittoria interna con il . Successivamente, dopo due pareggi consecutivi con e , il direttore sportivo Sandro Federico e l'allenatore Ottavio Palladini entrano in attrito con la societ\u00e0 per alcune scelte tecniche. Federico viene sospeso il 27 dicembre. Il 3 gennaio Ottavio Palladini annuncia le dimissioni irrevocabili, una decisione presa in seguito al calo di risultati della squadra e una difficile situazione ambientale. A sostituirlo arriva Stefano Sanderra, sotto la cui guida la squadra si piazza settima in campionato, accedendo ai play-off per la promozione in Serie B. Qui elimina il battendolo per 3-1 in Umbria, ma poi viene eliminata dal al secondo turno, dopo due pareggi (1-1 in casa e 0-0 al Via del Mare).\nPer la stagione 2017-2018 Sanderra \u00e8 sostituito da Francesco Moriero, che firma un contratto annuale. Dopo una bella partenza in campionato, la squadra incappa in una crisi di risultati che culmina con la sconfitta contro il e il concitato esonero del tecnico salentino (dopo le dimissioni iniziali c'\u00e8 dietrofront e il successivo esonero). L'allenatore viene sostituito da Ezio Capuano, che qualche giorno prima si era liberato dal Modena, appena radiato dal campionato. In sette partite la compagine rossobl\u00f9 conquista 15 punti, salendo dall'ottavo al terzo posto. Il tecnico \u00e8 esonerato a una giornata dal termine del campionato dopo tre sconfitte in quattro partite, con la squadra al secondo posto. Il rientrante Moriero guida i suoi nell'ultima partita del torneo, concluso al terzo posto, e nei play-off per la promozione in Serie B, dove la Sambenedettese elimina il , ma \u00e8 eliminato dal ai quarti di finale (Cosenza-Sambenedettese 2-1; Sambenedettese-Cosenza 0-2).\nPer la stagione 2018-2019 Moriero \u00e8 sostituito da Giuseppe Magi, che firma un contratto annuale.\nIl 1\u00ba ottobre 2018, la Societ\u00e0 rossobl\u00f9 comunica di aver sollevato dall'incarico di allenatore della prima squadra Giuseppe Magi; comunica di aver affidato la panchina della prima squadra al tecnico Giorgio Roselli. Il 6 giugno 2019, la Sambenedettese annuncia di aver raggiunto un accordo per la stagione 2019-2020 con l'allenatore uruguaiano Paolo Montero, che firma un contratto annuale. Il 10 giugno 2019, la Sambenedettese Calcio annuncia la nomina dell'ex arbitro internazionale Walter Cinciripini come nuovo direttore generale.\nGli anni duemilaventi.\nLa presidenza Serafino ed il fallimento.\nIl 10 giugno 2020 l'imprenditore e produttore discografico Domenico Serafino, proprietario del Bangor City Football Club, rileva ufficialmente le quote di Franco Fedeli, diventando l'azionista di maggioranza nonch\u00e9 il presidente della Sambenedettese Calcio. Mentre la squadra, assemblata con un organico d'alto profilo, riesce a centrare nuovamente i playoff (uscendone al primo turno), la societ\u00e0 entra presto in difficolt\u00e0, accumulando una crescente massa debitoria: infine il 4 maggio 2021 il Tribunale di Ascoli Piceno dichiara il fallimento del club, ponendolo in esercizio provvisorio in attesa dell'indizione di un'asta per rilevarne i cespiti e i diritti sportivi.\nLa presidenza Renzi.\nIl 25 maggio 2021 il titolo calcistico \u00e8 assegnato all'imprenditore Roberto Renzi, che ha battuto con 540 mila euro la concorrenza del gruppo di Kim Dae Jung all'asta fallimentare; il club \u00e8 stato rifondato come A.S. Sambenedettese e, dopo aver saldato con un milione di euro i debiti sportivi, e un residuo di 322 mila euro di debiti fiscali ereditati dal fallimento con compensazioni fiscali conto terzi, \u00e8 stata formalmente accettata l'affiliazione dalla F.I.G.C., mantenendo cos\u00ec il proprio posto nel campionato di Serie C. Il 25 giugno la societ\u00e0 annuncia in un comunicato, tramite i social network ufficiali, di aver affidato l\u2019incarico di direttore sportivo a Sandro Porchia e di responsabile tecnico della prima squadra a Massimo Donati. Nel luglio 2021, la Co.Vi.So.C. rifiuta la domanda di iscrizione per irregolarit\u00e0 sul versamento del residuo debito fiscale di 322 mila euro ritenuto valido per l'affiliazione ma non per l'iscrizione alla Serie C, ci\u00f2 porta la societ\u00e0 A.S. Sambenedettese all'esclusione dalla detta categoria, al totale depauperamento di 1,5 milioni di euro investiti nell'impresa calcistica, alla cessazione dell'attivit\u00e0 di impresa e all'arricchimento di un milione di euro da parte della FIGC per il debito sportivo saldato dalla societ\u00e0 poi non ammessa, altrimenti facente capo a suo carico. Il 4 agosto 2021 il TAR del Lazio respinge l'istanza cautelare monocratica per l'ammissione al campionato di Serie C 2021-2022. Ci\u00f2 ha portato la Sambenedettese all'esclusione dai campionati professionistici. Il 9 agosto con un comunicato della F.I.G.C. tutti i calciatori tesserati della A.S. Sambenedettese S.r.l. vengono svincolati.\nIn conseguenza di ci\u00f2 il presidente della FIGC Gabriele Gravina sollecita il Sindaco di San Benedetto del Tronto a presentare le credenziali di una nuova societ\u00e0 da affiliare in sovra numero in serie D e da quest'ultimo viene accreditato l'imprenditore Manolo Bucci, ma il suo programma non viene accettato dal presidente della FIGC Gravina che ha in esclusiva il potere decisionale. Il 7 settembre 2021 a seguito di ulteriore ricorso presentato in seconda istanza per motivi aggiuntivi dalla A.S. Sambenedettese il TAR ammette il ricorso per fondato motivo a tutela di quel che resta del valore del titolo sportivo, riconosce il diritto d'impresa, sospende una parte dell'art 52 comma 10 del NOIF con motivazione di irragionevole e non proporzionalit\u00e0 della pena nell'ammettere in serie D una nuova societ\u00e0 non affiliata e presentata dal Sindaco a discapito di una societ\u00e0 gi\u00e0 affiliata. Con queste motivazioni Il TAR dispone alla FIGC di dare la priorit\u00e0 alla manifestazione di interesse a partecipare in sovra numero al campionato di serie D alla A.S Sambenedettese, interesse che viene manifestato, e dopo ulteriori versamenti per tassa a fondo perduto, iscrizione, e ulteriori oneri che portano a 2,2 milioni di euro l'investimento totale nell'impresa calcistica appena intrapresa viene ammessa in sovra numero in Serie D e inserita nel girone F. Gli vengono concessi 12 giorni per allestire la squadra, accedere al mercato dei soli svincolati e giocare la prima partita.\nColori e simboli.\nColori sociali.\nLa prima maglia della U.S Sambenedettese, indossata nelle amichevoli, era di colore verde e bianco. Le maglie e i pantaloncini da gioco venivano confezionati direttamente dalle famiglie dei calciatori. Il passaggio al rossobl\u00f9 avvenne a seguito di una ricerca del calciatore Francesco Sciocchetti che negli archivi comunali scopr\u00ec che i colori indossati dal soldato-martire Benedetto erano il rosso e il blu. Si decise quindi di usarli anche per i colori sociali della squadra, a partire gi\u00e0 dal primo incontro ufficiale della storia, disputato contro la Circolo Sportivo Vigor Ascoli. Dal 1928 le tinte istituzionali della Sambenedettese sono il rosso e il blu, mutuati dal gonfalone municipale di San Benedetto del Tronto. Il completo da trasferta \u00e8 solitamente bianco con dettagli rossobl\u00f9.\nEcco di seguito una carrellata di alcuni dei template adottati nel corso della storia del club.\nSimboli ufficiali.\nI simboli iconicamente legati alla squadra sono la \"lancetta\" (tipica imbarcazione a vela di piccole dimensioni usata dai pescatori sambenedettesi) e la Torre dei Gualtieri (localmente nota come \"Torrione\", presente altres\u00ec nel blasone araldico cittadino).\nStemma.\nI suddetti simboli sono dunque ricorrenti negli stemmi che la societ\u00e0 marchigiana si \u00e8 attribuita nel corso della propria storia.\nInno.\nL'inno \u00e8 eseguito allo stadio Riviera delle Palme a inizio partita.\nIn precedenza si sono poi succeduti altri due inni. Negli anni ottanta \u00e8 stata la volta dell'inno \"Siamo la Samb\" . Negli anni duemila \u00e8 stata la volta di \"Gino prepara lo spino\", l'inno prende spunto da un coro degli Ultras Samb, che richiama la tradizione marinara della citt\u00e0 di San Benedetto del Tronto e del forte attaccamento alla squadra locale. Un coro per la quale la \"Curva Nord Massimo Cioffi\" ha preso in prestito note e melodia del singolo Zum Zum Zum di Mina. L'inno \u00e8 cantato dagli stessi Ultras.\n\u00c8 stata usata anche \"Nuttate de lune\", una canzone popolare degli anni trenta, riconosciuta come l\u2019inno della Citt\u00e0 e dei sambenedettesi, ispirata alla marineria locale.\nStrutture.\nStadio.\nLo stadio che ospita le partite interne dei rossobl\u00f9 \u00e8 lo stadio Riviera delle Palme. Lo stadio fu costruito a met\u00e0 degli anni ottanta e premiato in Lussemburgo come miglior opera sportiva in acciaio del 1985 dall\"'Associazione Europea Costruzioni in Acciaio\". Fu inaugurato il 10 agosto 1985 con una partita amichevole fra la Lazio e la Sambenedettese, anche se molti considerano l'inaugurazione ufficiosa quella del 13 agosto 1985 con una partita amichevole fra il Milan e la Sambenedettese.\nFino al 1930 la squadra giocava le sue partite presso il \"Campo Unione\", inaugurato nel maggio 1926, situato nell'attuale piazza San Giovanni Battista e denominato \"la Trappoletta\" o \"la Cajenna\" per l'atmosfera claustrofobica creata dalle mura di recinzione.\nNel 1931 venne inaugurato il campo polisportivo \"Littorio\" che divenne la nuova sede per le partite della squadra. Nel 1949 il Littorio, divenuto comunale dopo la caduta del regime fascista, fu intitolato ai \"Fratelli Ballarin\" in onore dei caduti della Tragedia di Superga. La Sambenedettese ha disputato i suoi campionati presso lo stadio Fratelli Ballarin fino al campionato di Serie B 1984-1985.\nIl Rogo del Ballarin.\nIl 7 giugno 1981, poco prima del calcio d'inizio dell'incontro Sambenedettese-, si svilupp\u00f2 un incendio nella gradinata sud, settore degli Ultras sambenedettesi, originato da una coreografia di cartoncini che and\u00f2 a fuoco. La gradinata si trasforma in una trappola. Le oltre 3.500 persone che assiepavano il settore si trovarono nel mezzo di un incendio.\nAlcuni si spostarono alla loro destra verso il settore distinti, alcuni verso la tribuna ovest, riuscendo a salvarsi. Altri, instintivamente, si buttarono di sotto nel tentativo di sfollare sul campo, ma quel giorno i cancelli di emergenza erano chiusi e gli idranti non funzionavano, inoltre i soccorritori non trovarono le chiavi per aprirli.\nDiverse decine di persone furono completamente avvolte dalle fiamme, altre rimasero schiacciate dalla folla impazzita. L'incendio caus\u00f2 la morte di due ragazze, Maria Teresa Napoleoni di 23 anni e Carla Bisirri di 21 anni. Vi furono inoltre 64 ustionati di cui 11 in gravi condizioni e un totale di 168 feriti.\nA tutt'oggi si deve considerare la pi\u00f9 grave e la pi\u00f9 grande tragedia accaduta all'interno di uno stadio italiano.\nCentro di allenamento.\nIl centro sportivo \"Samba Village\" \u00e8 situato nella frazione di Stella nel comune di Monsampolo del Tronto, in provincia di Ascoli Piceno, per quello che \u00e8 il quartier generale e centro per gli allenamenti della prima squadra della Sambenedettese. Il nuovo centro sportivo, \u00e8 operativo dalla fine della stagione estiva 2020.\nSociet\u00e0.\nSettore giovanile.\nIl settore giovanile della Sambenedettese \u00e8 formato da squadre che giocano nei campionati Berretti, Allievi Nazionali e Regionali, Giovanissimi Nazionali e Regionali e gli Esordienti Regionali Under-13. Inoltre dispone di una scuola di formazione calcistica, la cui denominazione \u00e8 \"Sambenedettese Academy\". Il responsabile organizzativo del settore giovanile \u00e8 Claudio Forti.\nNel corso dei decenni il vivaio Sambenedettese ha sempre contribuito all'accrescimento tecnico della prima squadra, dai primi anni di attivit\u00e0 del club fino a oggi: negli anni quaranta, durante il periodo della Seconda guerra mondiale, inizi\u00f2 a giocare nelle giovanili della Sambenedettese Luigi Traini, per poi esordire in prima squadra in Serie C nel dopoguerra, divenuto uno dei simboli della societ\u00e0 rivierasca nonch\u00e9 il calciatore ad'aver realizzato pi\u00f9 reti nella Sambenedettese. Negli [[anni cinquanta] cresce nel settore giovanile [[Rinaldo Olivieri]], per poi debuttare nella [[Societ\u00e0 Sportiva Sambenedettese 1952-1953|Sambenedettese]] nel campionato di [[Serie C 1952-1953|serie C]]. Negli [[anni sessanta]], crescono e debuttano nella sambenedettese l'attaccante [[Nicola Traini]] e [[Giuseppe Val\u00e0]] dove diventa una vera e propria bandiera, negli anni settanta debutta [[Arcadio Spinozzi]], difensore cresciuto e lanciato nel calcio professionistico dalla [[Societ\u00e0 Sportiva Sambenedettese 1971-1972|Sambenedettese]] nel campionato di [[Serie C 1971-1972|serie C]]; sempre in quel decennio \u00e8 la volta dell'[[attaccante]] [[Marco Romiti]] e del [[centrocampista]] [[Italo Schiavi]], \u00e8 negli [[Anni 1980|anni ottanta]], periodo nel quale il vivaio sambenedettese lancia il maggior numero di calciatori che si sono imposti tra i professionisti: [[Enrico Piccioni]], [[Pasquale Minuti]], [[Giorgio Lunerti]], [[Luigi Voltattorni]], [[Mariano Coccia]], [[Sebastiano Vecchiola]], [[Massimiliano Fanesi]], [[Stefano Visi]], [[Gianfranco Parlato]], [[Ottavio Palladini]] e [[Antonio Chimenti]], fino ad arrivare alla met\u00e0 negli [[Anni 1990|anni novanta]], quando il vivaio sambenedettese lancia nel professionismo il difensore [[Mirko Cudini]] e l'attaccante [[Cristian Bucchi]].\nNelle competizioni giovanili ha al suo attivo un [[Campionato Juniores Nazionali]] (1998-99), due [[Campionato Giovanissimi Nazionali|Campionato regionale Giovanissimi]] (2010-11, 2014-15), due [[Campionato Allievi Nazionali|Campionato regionale Allievi]] (2012-13, 2014-15) e una [[Campionato Allievi Nazionali|Coppa Allievi Professionisti]] (2005-06). Vanta diverse partecipazioni al [[Torneo di Viareggio]].\nLa Sambenedettese nella cultura di massa.\nNel film \"[[L'allenatore nel pallone]]\", film diretto da [[Sergio Martino]], la prima scena di esultanza del pubblico per la promozione della Longobarda promossa in [[Serie A]], all'inizio del film, \u00e8 in realt\u00e0 quella dei tifosi della Sambenedettese per la salvezza ottenuta l'anno prima, tratte dal repertorio di una partita di [[Serie B 1983-1984|Serie B]] del 1983/84 tra la Sambenedettese e la , giocatasi alla penultima giornata di quel campionato allo [[Stadio Fratelli Ballarin]] di [[San Benedetto del Tronto]].\nNei decenni la Sambenedettese \u00e8 stata evocata, citata, presa a paragone in termini [[Goliardia|goliardici]], fra le personalit\u00e0 vi sono: il giornalista e radiocronista [[Sandro Ciotti]], [[Massimo D\u2019Alema]], [[Beppe Severgnini]], [[Giampiero Mughini]] e [[Pippo Franco]].\nStatistiche e record.\nPartecipazione ai campionati.\n[[File:Coppa Italia 1977-78 - SS Sambenedettese vs Juventus FC - Francesco Chimenti e Francesco Morini.jpg|thumb|[[Francesco Chimenti]], con la Sambenedettese ha realizzato 97 reti in 286 partite, qui contrastato dallo juventino [[Francesco Morini|Morini]] nel corso di un incontro di [[Coppa Italia 1977-1978|Coppa Italia]].]]\n[[File:Paolo Beni premiazione.jpg|thumb|[[Paolo Beni (calciatore)|Paolo Beni]], il calciatore della Sambenedettese calcio con il pi\u00f9 alto numero di presenze sia complessive che da [[Capitano (sport)|capitano]].Ha giocato per la Sambenedettese dal 1960 al 1973 con 415 presenze e realizzando 22 marcature.]]\nTifoseria.\nStoria.\n[[File:Gradinata sud stadio F.lli Ballarin.jpg|thumb|left|La gradinata sud, settore degli ultras samenedettesei, in esultanza. Una delle ultime gare interne presso lo [[Stadio Fratelli Ballarin]].]]\nGemellaggi e rapporti di amicizia.\nLa tifoseria marchigiana sostiene due gemellaggi molto sentiti da ambo le parti con le tifoserie di , nato a inizio [[anni 1980|anni ottanta]] e . Un importante rapporto di amicizia si ha con i gruppi \"Romanismo\", \"PGU\", \"Ultras Primavalle\", \"Fedayn\" e \"Boys\" della [[Tifoseria dell'Associazione Sportiva Roma|Roma]]. Altre amicizie degne di nota sono quelle con le tifoserie di , [[Taranto Football Club 1927|Taranto]], , e [[Football Club Crotone|Crotone]] (tra i gruppi \"Giovent\u00f9 Pitagorica\" e \"Onda d'urto\"). In campo internazionale si segnalano ottimi rapporti con i sostenitori [[Germania|tedeschi]] di [[Fu\u00dfball-Club Bayern M\u00fcnchen|Bayern Monaco]] e [[Sport-Club Freiburg|Friburgo]] e con quelli [[Francia|francesi]] del [[Montpellier H\u00e9rault Sport Club|Montpellier]]. In passato la tifoseria rossobl\u00f9 \u00e8 stata gemellata con quella del [[Hellas Verona|Verona]].\nDerby del Tronto o del Piceno.\nLa maggiore rivalit\u00e0 riguarda la tifoseria dei corregionali [[Ascoli Picchio F.C. 1898|ascolani]], la forte rivalit\u00e0 per motivi [[campanilismo|campanilistici]] che esiste da decenni tra le citt\u00e0 di [[San Benedetto del Tronto]] e [[Ascoli Piceno]], mare contro entroterra si scontrano in questo acceso incontro calcistico, la cui sfida fra le due compagini \u00e8 denominata il [[Derby calcistici in Italia|Derby del Tronto o del Piceno]]. Durante il [[Derby calcistici nelle Marche#Ascoli-Sambenedettese|Derby]] di [[Serie C 1969-1970|Serie C]], tra Del Duca Ascoli e Sambenedettese del 1\u00ba marzo 1970, disputato presso lo [[Stadio Cino e Lillo Del Duca]] \"(all'epoca denominato Stadio \"delle Zeppelle\")\", al fischio di chiusura, ci fu un'invasione di campo dei tifosi della Sambenedettese, abbattuta la rete di recinzione, numerosi facinorosi hanno tentato di raggiungere il direttore di gara Vito Porcelli di [[Lodi]], in contestazione per un rigore decretato che diede la vittoria alla . Mentre sul terreno di gioco si riversavano alcuni tifosi ascolani, le forze dell'ordine sono state duramente impegnate per ristabilire la calma. Tra i contusi il maggiore di [[Autorit\u00e0 di pubblica sicurezza|Pubblica Sicurezza]]; ci furono dei fermi da parte della [[Polizia di Stato|Polizia]]. Tuttavia non si scorda lo scontro del [[1986]] avvenuto fuori da un noto locale in cui un giovane tifoso rossobl\u00f9 mor\u00ec accoltellato da un ascolano. La rivalit\u00e0 mai sopita, nonostante negli ultimi decenni, le due compagini non si sono pi\u00f9 incontrate, l'ultimo incontro di calcio ufficiale risale al 3 settembre 1986, gara valevole per la qualificazione alla fase finale della [[Coppa Italia 1986-1987|Coppa Italia]], disputata ad [[Ascoli Piceno]]. Durante gli eventi sismici del [[Terremoto del Centro Italia del 2016 e del 2017|Centro Italia del 2016 e 2017]], vi fu una forte dimostrazione di [[Fair play (comportamento)|fair play]] e [[solidariet\u00e0]] da parte di entrambe le tifoserie, sambenedettese e ascolana, dando una mano nelle operazioni di rimozione delle macerie, soccorso e organizzando dei punti di raccolta di beni di prima necessit\u00e0 per le zone pi\u00f9 colpite del [[Provincia di Ascoli Piceno|Piceno]].\nRivalit\u00e0 con tifoserie marchigiane.\nAltre importanti ostilit\u00e0 si hanno verso altre tifoserie marchigiane, quella dell', ripetuti scontri vi furono nel corso degli anni, da ricordare gli scontri del 5 febbraio 1989 ad [[Ancona]]. Nel dopo partita vi fu un agguato da parte dei gruppi organizzati anconetani che bloccarono il transito degli [[autobus]], con a bordo la tifoseria sambendettese, presso \"viale della Vittoria\", centro della citt\u00e0 dorica, furono bloccati con dei [[Contenitore per rifiuti|cassonetti]], vi fu una fitta sassaiola e lancio di oggetti contudenti da parte dei tifosi anconetani, i tifosi sambenedettesi scesero in massa dagli autobus, e grazie all'intervento tempestivo delle forze dell'ordine, dopo attimi di tensione tutto torno alla normalit\u00e0. Gravi scontri vi furono l\u20198 febbraio 2009 quando i tifosi rossoblu (al rientro dalla trasferta da Cesena) e tifosi biancorossi si scontrarono alla [[stazione di Ancona]] e nel corso dei tafferugli ebbe la peggio un tifoso dorico che perse un occhio. Altri scontri fra le due fazioni risalgono nell'agosto 2011, presso la [[stazione di Camerano-Aspio]], dove i tifosi della sambenedettese furono accolti da una fitta sassaiola alla quale i tifosi rossoblu risposero anche loro con lancio di pietre e altri oggetti, gli scontri vi furono anche nel dopo partita. Con la tifoseria della [[Fermana Football Club|Fermana]] non vi \u00e8 mai stata una forte rivalit\u00e0, nel corso dei decenni, vista la differenza di categoria di campionati disputati dalle societ\u00e0 calcistiche, la Sambenedettese navigava sempre in categorie superiori. Negli anni in cui la Sambenedettese, causa ripetuti fallimenti societari, si sono scontrate sempre in campionati dilettantistici. Negli anni novanta ci sono stati i primi incontri nelle categorie professionistiche, la tifoseria canarina era in rapporti di amicizia con quella del [[Delfino Pescara 1936|Pescara]], a sua volta in forte rivalit\u00e0 con quella rossoblu, e rivali della tifoseria della [[Societ\u00e0 Sportiva Dilettantistica Civitanovese Calcio|Civitanovese]] gemellata con quella sambenedettese. Nella stagione [[Serie C1 2002-2003#Girone B|2002/2003]], in occasione della gara fra Sambenedettese e Fermana, lo striscione Brigate Gialloblu, gruppo di spicco della curva fermana, sottratto durante l'estate del 1998, fu ridotto a brandelli e bruciato nel corso della gara dalla curva nord rossoblu. Nel novembre 2009 ci furono scontri tra le tifoserie, in un incontro di coppa italia, un nutrito gruppo di ultras sambenedettesi si presentarono fin sotto la curva Duomo dello [[Stadio Bruno Recchioni]], ritrovo della tifoseria della fermana, ci fu un violento parapiglia, fra i sostenitori locali e rossoblu, ci furono danneggiamenti a due [[Bar (pubblico esercizio)|bar]], auto danneggiate di cui una incendiata, vi furono molti ultras sambenedettesi arrestati. Di minore entit\u00e0, in ambito regionale,le rivalit\u00e0 con e . \nAltre rivalit\u00e0.\nRivalit\u00e0 molto accesa con gli [[Abruzzo|abruzzesi]] del [[Delfino Pescara 1936|Pescara]] con la quale ci si scontra nel [[Derby calcistici in Italia|Derby dell'Adriatico]]. Numerosi gli scontri in passato; in un Pescara-Samb del [[2003]], per il campionato di [[Serie C1]], con circa 2500 tifosi sambenedettesi al seguito, la citt\u00e0 di [[Pescara]] rimase otto ore nelle mani degli ultras, per i ripetuti scontri, prima durante e dopo la partita. Degno di nota anche la rivalit\u00e0 con i tifosi della , che in una partita di anni fa (10 aprile [[1982]]), furono rinchiusi in un cinema dai sambenedettesi. Successivamente si liberarono con l'arrivo delle forze dell'ordine. Altra rivalit\u00e0 degna di nota \u00e8 verso l'altra tifoseria [[roma]]na, [[Tifoseria della Societ\u00e0 Sportiva Lazio|della Lazio]]. Inoltre, non idilliaci sono i rapporti con le tifoserie di , , , [[Brescia Calcio|Brescia]], , [[Foggia Calcio|Foggia]], [[Associazione Calcistica Perugia Calcio|Perugia]], , [[Societ\u00e0 Sportiva Teramo Calcio|Teramo]] e .\nCollegamenti esterni.\n[[Categoria:S.S. Sambenedettese| ]]"}
{"id": "208792", "revid": "838137", "url": "https://it.wikipedia.org/wiki?curid=208792", "title": "Paperinika", "text": "Paperinika \u00e8 un personaggio immaginario dei fumetti alter ego di Paperina, creato da Guido Martina e Giorgio Cavazzano. \u00c8 apparsa per la prima volta nel 1973 nella storia \"Paperinika e il filo di Arianna\", pubblicata su \"Topolino\" n. 906.\nGenesi ed evoluzione del personaggio.\nPaperinika \u00e8 la controparte femminile di Paperinik, l'alter ego mascherato di Paperino; paladina del gentil sesso nonch\u00e9 femminista sfegatata, che stanca della pretesa superiorit\u00e0 degli uomini e di Paperino in particolare, decide di creare la sua identit\u00e0 segreta da contrapporre a Paperinik grazie all'aiuto dell'amica Genialina Edy Son, la quale le progetta speciali congegni meccanici e le modifica l'auto. Nella storia successiva, \"Paperinika contro Paperinik\", si trova a combattere contro Paperinik. Nella storia \"Paperinika e il filo di Arianna\" il suo costume \u00e8 di colore blu, mentre in \"Paperinika contro Paperinik\" diventa rosso; nella terza avventura, \"Paperinika e la selvaggia banda dei mekanos\", indossa un costume simile a quello di Paperinik, gi\u00e0 vistole addosso nella versione del personaggio apparsa sul \"Manuale di Paperinik\" del 1972 (illustrata da Giovan Battista Carpi su testi di Elisa Penna), dove veniva chiamata \"Paperinikka\", ma nelle successive avventure ritorner\u00e0 ad indossare la versione della sua seconda apparizione.\nStoria editoriale.\nIl personaggio viene ideato in Italia per mano di Guido Martina e Giorgio Cavazzano che realizzano dal 1973 al 1980 un gruppo di storie nel quale Paperinika compare come protagonista o co-protagonista insieme a Paperinik; successivamente il personaggio viene ripreso in Brasile all'interno del \"Club degli Eroi Disney\" insieme a Paperinik, Super Pippo e altri. Dopo una lunga assenza il personaggio riappare nel 2007 con la storia \"Il ritorno di Paperinika\", pubblicata su Topolino n. 2678 sul quale le viene dedicata anche la copertina; la Banda Bassotti rapina diverse banche e gioiellerie di Paperon de Paperoni, nonch\u00e9 il deposito stesso, e la colpa ricade ingiustamente su Genialina, data l'assenza di Paperinik, interviene Paperinika che cattura i Bassotti e scagiona la sua amica Genialina. A questa seguiranno altre storie col personaggio come \"Paperinik e il mondo di Welk\", \"Paperinik contro Paperinika - Supersfida a Paperopoli\", \"Paperinik, Paperinika e il fidanzato perfetto\", \"Paperinik, Paperinika e la romantica vendicatrice\", \"Paperinika contro la vendicatrice del cattivo gusto\", \"Paperinik e Paperinika supereroi al gelo\" oltre a comparire nel 2008 nel ciclo di storie \"Ultraheroes\" nel quale diviene membro dell'omonimo gruppo di supereroi; nella saga evolve la rivalit\u00e0 tra Paperinik e Paperinika, dalla quale nasce a poco a poco un innamoramento; i due supereroi, per\u00f2, non conoscono le rispettive identit\u00e0 e, quindi, non sanno che si stanno affezionando allo stesso partner che gi\u00e0 hanno nella loro vita reale.\nElenco parziale delle storie a fumetti in cui \u00e8 comparso il personaggio:"}
{"id": "208793", "revid": "21583", "url": "https://it.wikipedia.org/wiki?curid=208793", "title": "Controllo di flusso", "text": "In telecomunicazioni nell'ambito delle reti di telecomunicazioni il controllo di flusso, oltre al controllo della congestione, \u00e8 un tipo di controllo di trasmissione effettuato dagli agenti di una comunicazione (il mittente e il destinatario) sui pacchetti inviati e ricevuti attraverso alcuni protocolli di comunicazione come ad esempio TCP. \nL'obiettivo di tale controllo \u00e8 evitare che il mittente invii una quantit\u00e0 eccessiva di dati che potrebbero, in alcune situazioni, mandare in overflow il buffer di ricezione del destinatario generando una perdita di pacchetti e la necessit\u00e0 di ritrasmissione con perdita in efficienza (Goodput) a causa delle ritrasmissioni dei pacchetti persi, risultando dunque particolarmente utile per il mantenimento delle prestazioni della connessione.\nIn altre parole il controllo di flusso \u00e8 a livello logico e fisico agli estremi della connessione dipendendo esclusivamente dalle capacit\u00e0 riceventi del ricevitore, mentre il controllo di congestione, pur coinvolgendo anch'esso il trasmettitore e il ricevitore agli estremi, dipende dal traffico sui nodi interni di commutazione della rete di trasporto sul quale transitano anche i flussi dati di altre connessioni tra altri utenti, che sommati tra loro potrebbero appunto generare effetti di congestione interni.\nDescrizione.\nIn uno scenario comune di connessione TCP si ha tipicamente un host mittente A e un host ricevente B, entrambi questi host impostano dei buffer di ricezione. Il processo applicativo associato legger\u00e0 i dati da questo buffer, ma non necessariamente nel momento in cui arrivano, magari perch\u00e9 \u00e8 impegnato in un altro compito leggendo dunque i dati in un tempo successivo generando un accodamento dei pacchetti nel buffer col rischio di overflow e conseguente perdita di pacchetti. Inoltre se l'applicazione \u00e8 lenta nella lettura dei dati pu\u00f2 accadere che il mittente mandi in overflow il buffer di ricezione inviando i dati troppo rapidamente. Il TCP offre un servizio di controllo di flusso per evitare questi inconvenienti.\nImplementazione.\nIl TCP offre il controllo di flusso facendo mantenere al mittente una variabile chiamata finestra di ricezione (\"receive window\") che fornisce al mittente un'indicazione sullo spazio libero disponibile nel buffer del destinatario. Dato che il TCP \u00e8 un protocollo full-duplex i due mittenti mantengono finestre di ricezione distinte.\nDefiniamo ora delle variabili:\nDato che ogni segmento TCP non deve fuoriuscire dal buffer allocato si deve avere:\nLa finestra di ricezione, chiamata RcvWindow, \u00e8 posta uguale alla quantit\u00e0 di spazio disponibile nel buffer:\nRcvWindow = RcvBuffer - (LastByteRcvd - LastByteRead)\nDato che lo spazio disponibile nel buffer varia con il tempo in funzione dei pacchetti in arrivo e all'attivit\u00e0 di lettura del buffer stesso la dimensione di RcvWindow \u00e8 anch'essa dinamica.\nQuindi l'Host B comunica ad A quanto spazio ha a disposizione nel proprio buffer posizionando il valore corrente di \"RcvWindow\" nel campo finestra di ricezione dei segmenti che manda ad A. A sua volta l'host A mantiene due variabili che sono \"LastByteSent\" e \"LastByteAcked\" (ultimo byte inviato, ultimo byte riscontrato). La differenza tra questi due valori indica la quantit\u00e0 di dati inviati e non ancora riscontrati da A nella connessione. Mantenendo quindi la differenza LastByteSent-LastByteAcked \u2264 RcvWindow si garantisce che l'host A non mandi in overflow il buffer di ricezione dell'host B. Pu\u00f2 capitare, per\u00f2, che il buffer di B si riempia e, come conseguenza, l'host A rimanga bloccato e non possa trasmettere ulteriori dati. Per risolvere tale problema, il TCP fa s\u00ec che l'host A continui ad inviare segmenti costituiti da un byte di soli zero quando la finestra di ricezione di B \u00e8 zero. Questi segmenti verranno scartati fino a quando il buffer di B non inizi a svuotarsi. Una volta svuotato il buffer, l'host A ricever\u00e0 dei riscontri non nulli della RcvWindow di B e da l\u00ec continuer\u00e0 ad inviare (se ci sono ancora) dati all'host B.\nInformatica.\nIn informatica, nell'ambito della programmazione, per controllo di flusso si intende il controllo sul flusso di \"esecuzione\" di un programma da parte del processore operato grazie alle strutture di controllo tipiche del linguaggio di programmazione in cui \u00e8 scritto il codice sorgente del programma stesso."}
{"id": "208794", "revid": "729019", "url": "https://it.wikipedia.org/wiki?curid=208794", "title": "Hans Lammers", "text": "Biografia.\nLammers Nacque a Lubliniec (allora Lublinitz), nell'Alta Slesia; figlio di un veterinario, complet\u00f2 gli studi di legge a Breslavia ed Aidelberga, ottenendo la carica di giudice di Bytom (allora Beuthen) nel 1912.\nVenne decorato con la Croce di Ferro, di prima e di seconda classe, durante la prima guerra mondiale, al termine della quale ripresa la propria carriera forense entrando nel Partito Popolare Nazionale Tedesco (DNVP), raggiungendo la carica di sottosegretario del Ministero dell'Interno nel 1922.\nNel 1932 entr\u00f2 nel Partito Nazionalsocialista dei Lavoratori Tedeschi, facendo ben presto carriera all'interno del partito, venendo nominato comandante del dipartimento di polizia nel 1933, e poco dopo Segretario di Stato e comandante della Cancelleria del Reich: con tale incarico egli divenne il centro delle comunicazioni e consigliere legale di tutti i dipartimenti di governo. Dal 1937 divenne membro del governo Hitler, come ministro senza portafoglio, e dal 30 novembre 1939 membro del Consiglio dei ministri per la Difesa del Reich.\nAll'inizio del gennaio del 1943, Lammers assunse la carica di Presidente del governo nelle occasioni in cui Hitler non partecipava alle riunioni di gabinetto; in tal modo egli e Martin Bormann, segretario particolare di Hitler, divennero i canali principali per ottenere incontri privati con il F\u00fchrer.\nDurante gli ultimi giorni del Terzo Reich venne arrestato, in quanto ritenuto implicato nel tentativo di resa di Hermann G\u00f6ring nei confronti degli Alleati occidentali.\nAl termine del conflitto, venne condannato a 20 anni di prigione al Processo di Norimberga, sentenza ridotta successivamente a 10 anni, e commutata definitivamente nel 1952, quando venne rilasciato.\nMor\u00ec il 4 gennaio 1962 a D\u00fcsseldorf, all'et\u00e0 di 82 anni."}
{"id": "208795", "revid": "767487", "url": "https://it.wikipedia.org/wiki?curid=208795", "title": "Gebel el-Zeit", "text": "Gebel el-Zeit \u00e8 una localit\u00e0 situata nel deserto orientale egiziano tra il Nilo ed il Mar Rosso importante per le sue risorse minerarie, tra cui la galena. \nIl sito ha restituito numerosi reperti, soprattutto \"ostraka\" (cocci scritti) risalenti al Medio Regno ed al Nuovo Regno. \nDa questa localit\u00e0 proveniva, probabilmente, il bitume utilizzato nel processo di imbalsamazione dei cadaveri."}
{"id": "208797", "revid": "1543377", "url": "https://it.wikipedia.org/wiki?curid=208797", "title": "Helmut Schmidt", "text": "\u00c8 stato Cancelliere della Repubblica Federale Tedesca dal 6 maggio 1974 al 1\u00ba ottobre 1982 (\u2192 Governo Schmidt I, II e III). Dopo aver partecipato al conflitto mondiale, divenuto membro del Partito Socialdemocratico di Germania nel 1946, fu parlamentare del Bundestag nel 1953-1962. Mantenne il ruolo di Ministro della difesa della RFT dal 1969 al 1972, diventando nel 1972 Ministro delle finanze (Governo Brandt I).\nNel 1974 subentr\u00f2 a Willy Brandt alla guida del governo, dopo che questo si era dimesso per la scoperta del coinvolgimento di un suo consigliere, G\u00fcnter Guillaume, in una rete di spionaggio a favore della DDR. Schmidt resse il paese per otto anni, durante un periodo segnato dal terrorismo (banda Baader-Meinhof), dalla guerra fredda che coinvolgeva la RFD e la vicina DDR, dal rafforzamento dell'integrazione europea e dalla crisi energetica che provoc\u00f2 forti fiammate inflazionistiche in tutto l'Occidente industrializzato, segnato anche dalla recessione o stagflazione.\nVenne sostituito nel 1982 da Helmut Kohl per mezzo di una mozione di sfiducia costruttiva, presentata dai suoi ex-alleati della FDP insieme alla CDU/CSU. I quattro ministri della FDP avevano lasciato pochi giorni prima la coalizione social-liberale formata da SPD e FDP in seguito a disaccordi in tema di politica economica e politica estera. La mozione di sfiducia costruttiva contro Schmidt fu la seconda utilizzata nella storia della Repubblica Federale Tedesca. Per la prima volta la mozione di sfiducia costruttiva era stata utilizzata nel 1972 da Rainer Barzel, leader della CDU, contro il cancelliere Willy Brandt. Questa mozione non ebbe successo, venendo a mancare a Barzel 2 voti sui 249 che sarebbero stati necessari per sostituire Brandt.\nDal 1953 al 19 gennaio 1962 e dal 1965 al 1987 \u00e8 stato membro del Bundestag tedesco e dal 27 febbraio 1958 al 29 novembre 1961 \u00e8 stato anche membro del Parlamento europeo. Si ritir\u00f2 dal Parlamento nel 1986, dopo essersi scontrato con l'ala sinistra della SPD, che gli si oppose in difesa e delle questioni economiche. Nel 1986 \u00e8 stato uno dei principali promotori dell'unione monetaria europea e di una Banca centrale europea.\nBiografia.\nInizi, famiglia, vita e formazione.\nHelmut Schmidt era il maggiore dei due figli degli insegnanti Ludovica Koch (1890-1968) e Gustav Ludwig Schmidt (1888-1981) e nacque a Barmbek, un quartiere operaio di Amburgo, nel 1918. Schmidt studi\u00f2 ad Amburgo alla scuola Lichtwark, laureandosi nel 1937. Il padre di Schmidt era il figlio naturale di un banchiere ebreo tedesco, Ludwig Gumpel, e una cameriera cristiana, Friederike Wenzel, e poi di nascosto venne adottato: sulle origini fu mantenuto un segreto di famiglia per molti decenni. Ci\u00f2 venne confermato pubblicamente da Schmidt nel 1984, dopo che Val\u00e9ry Giscard d'Estaing rivel\u00f2 il fatto ai giornalisti, a quanto pare con il parere conforme di Schmidt. Schmidt stesso era un luterano non praticante.\nSchmidt fu un leader del gruppo (Scharf\u00fchrer) nell'organizzazione della Giovent\u00f9 hitleriana fino al 1936, quando fu retrocesso e inviato in congedo a causa delle sue idee anti-naziste. Tuttavia, nuovi documenti accessibili da 1942 elogiano il suo comportamento impeccabile\" \"nazional-socialista, e nel 1944 i suoi superiori dissero che Schmidt \"stava nel terreno dell'ideologia nazionalsocialista, sapendo che doveva trasmetterla\". Il 27 giugno 1942 spos\u00f2 la sua amica d'infanzia Hannelore \"Loki\" Glaser (3 marzo 1919 - 21 ottobre 2010); la coppia ebbe due figli: Helmut Walter (26 giugno 1944 - 19 febbraio 1945, morto di meningite) e Susanne (nata l'8 maggio 1947), che lavora a Londra per Bloomberg Television. Schmidt riprese la sua formazione ad Amburgo dopo la guerra, conseguendo una laurea in economia e scienze politiche nel 1949.\nServizio militare.\nSchmidt venne arruolato nel servizio militare nel 1937 e cominci\u00f2 il suo servizio in una batteria antiaerea a Vegesack, vicino a Brema, nella seconda guerra mondiale. Dopo un breve servizio sul fronte orientale durante l'invasione dell'Unione Sovietica nel 1941, tra cui l'assedio di Leningrado, torn\u00f2 in Germania nel 1942 per lavorare come formatore e consulente presso il Ministero dell'Aviazione. Durante il suo servizio nella seconda guerra mondiale, Schmidt ricevette la croce di ferro di 2\u00aa Classe. Frequent\u00f2 il Tribunale del Popolo come spettatore militare ad alcuni dei processi farsa per gli ufficiali coinvolti nella trama del 20 luglio, in cui venne eseguito un tentativo fallito di assassinare Hitler a Rastenburg, ed era disgustato dal comportamento di Roland Freisler. Verso la fine della guerra, dal dicembre 1944 in poi, lavor\u00f2 come \"Oberlieutnant\" nell'arma contraerea sul fronte occidentale durante l'Offensiva delle Ardenne. Venne catturato dagli inglesi nell'aprile 1945 sulla Landa di Luneburgo, e fu prigioniero di guerra fino all'agosto dello stesso anno, in Belgio.\nIl cancellierato.\nSchmidt successe nel 1974 a Willy Brandt, in seguito allo scandalo che aveva coinvolto il segretario dell'ex cancelliere G\u00fcnter Guillaume, smascherato come spia della Germania Est. Nel 1976 vinse le elezioni federali formando un secondo governo in alleanza col Partito liberal-democratico. Come cancelliere federale contribu\u00ec al percorso della costruzione dell'Unione europea, in particolare istituzionalizzando il Consiglio europeo nel 1974 e lanciando il Fondo Europeo di Sviluppo Regionale nel 1978, il Sistema Monetario Europeo (antesignano dell'euro) nel 1979 e favorendo la prima elezione diretta del Parlamento europeo nello stesso 1979.\nFavor\u00ec inoltre la nascita del G5 nel 1975, poi divenuto G8, e la \"doppia decisione\" con cui la NATO contrappose l'installazione dei Pershing-2 e dei Cruise, dispiegati sul suolo tedesco e per le pressioni di Schmidt anche su quello italiano, al mancato smantellamento dei missili SS-20 che l'URSS aveva collocato nel teatro europeo. Dapprima allacciando strette relazioni con Nixon, prese progressivamente le distanze dai successori di quest'ultimo, Carter e Reagan.\nQueste azioni di politica estera furono realizzate grazie al buon rapporto, politico e personale, con Valery Giscard d'Estaing, allora presidente della Francia: si inizi\u00f2 a parlare da allora di asse franco-tedesco, cio\u00e8 di una linea comune di intesa che poi ebbe nuovi fasti col buon rapporto tra Fran\u00e7ois Mitterrand ed Helmut Kohl. Alla crisi energetica degli anni settanta rispose con politiche economiche disinflazionistiche, ma rifiutando di operare tagli della spesa sociale (non esitando a ricorrere all'indebitamento pubblico), che ebbero riverberi sull'impetuoso sviluppo del paese, frenato dopo venti anni di incessante ascesa.\nRiconfermato cancelliere nel 1980, sempre in alleanza con i liberali, cerc\u00f2 di favorire il dialogo tra le due Germanie, rilanciando i rapporti della Repubblica federale con i vicini orientali (\"Ostpolitik\"), sulla scia di Brandt, linea che ebbe risonanza negativa presso la NATO (ricevette per questo accuse di infedelt\u00e0 dall'Alleanza). Il suo governo cadde nell'ottobre 1982, con l'utilizzo dell'istituto della sfiducia costruttiva, per il venir meno dell'appoggio del Partito liberale a seguito di varie divergenze in materia di spesa sociale, indebitamento pubblico, rapporti Est-Ovest, sostituito da una coalizione democristiano-liberale guidata da Helmut Kohl.\nPolitico pragmatico, terminato il ruolo di membro del Bundestag, si ritir\u00f2 dalla politica attiva nel 1986. Oggi si \u00e8 pronunciato in termini critici sulla posizione di dominio che sembra occupare la Germania in Europa, mettendo in guardia sulle conseguenze funeste che una leadership tedesca costruita a spese dei paesi periferici, a suo dire, potrebbe avere in futuro sul progetto europeo.\nPosizioni politiche.\nPolitica interna.\nNel 2005, Schmidt ha descritto la disoccupazione di massa come il pi\u00f9 grande problema tedesco. Ha elogiato l'\"Agenda 2010\" di Gerhard Schr\u00f6der e l'ha vista come un primo passo per affrontare le conseguenze del cambiamento demografico. Tuttavia, riteneva che il programma di riforma fosse insufficiente e sostenne nel 1997 una deregolamentazione del mercato del lavoro tedesco, compresa una limitazione della protezione dal licenziamento. I criteri di ragionevolezza per i disoccupati dovrebbero essere ulteriormente rafforzati e il sussidio di disoccupazione dovrebbe essere congelato in termini nominali per un certo numero di anni (o diminuire in termini reali). Il contratto collettivo forfettario era considerato da Schmidt come obsoleto e chiedeva la sua completa abolizione; l'influenza dei sindacati, che a suo avviso erano troppo potenti, dovrebbe essere ridotta. Solo dopo che queste riforme sarebbero state attuate, secondo Schmidt, potrebbe essere introdotto un salario minimo (ma relativamente basso). Per finanziare le pensioni, \u00e8 essenziale un'estensione generale dell'orario di lavoro (orario di lavoro e settimanale).\nInoltre, Schmidt era un sostenitore dell'energia nucleare e degli oppositori del phase-out nucleare, che fu deciso sotto il governo federale rosso-verde. Considerava il rifiuto dell'energia nucleare tra la popolazione di essere un prodotto della paura tedesca del cambiamento derivante dalla Seconda guerra mondiale e dall'Olocausto. Un altro punto di conflitto con l'SPD \u00e8 stata la sua approvazione delle tasse universitarie generali con l'appropriata disposizione del BAf\u00f6G e del sistema di borse di studio.\nSchmidt era gi\u00e0 negli anni '60 un sostenitore dell'introduzione del voto a maggioranza in Germania, poich\u00e9 questa riforma faceva parte dell'agenda interna dell'allora grande coalizione. Pi\u00f9 tardi, lo considerava ancora proporzionato alla rappresentazione proporzionale, ma considerava impossibile il successo di un nuovo tentativo di riforma elettorale. Schimdt ha respinto una frequente espansione richiesta di referendum, perch\u00e9 erano troppo dipendenti dall'umore della gente. Ha anche criticato la natura del finanziamento dei partiti in Germania. A lungo termine ha auspicato l'abolizione completa dei finanziamenti statali e delle donazioni economiche. Le quote associative private non dovrebbero essere deducibili dalle tasse.\nIl federalismo tedesco, che ha descritto come un \"piccolo Stato\", Schmidt ha attestato numerose debolezze storicamente cresciute, sebbene abbia ammesso il principio di sussidiariet\u00e0. A causa dell'\"egoismo dei partiti\" e dell'interferenza della politica statale e federale, Schmidt considerava la \"campagna elettorale permanente nel ciclo trimestrale\" paralizzante, in quanto influenzava o ritardava la legislazione dello stato populista (\"allo scopo di aumentare la popolarit\u00e0\"). Pertanto, ha chiesto la fusione di tutte le elezioni federali e statali in un unico appuntamento ogni due anni, seguendo l'esempio degli Stati Uniti d'America. La capitale tedesca di Berlino doveva essere rafforzata finanziariamente secondo la volont\u00e0 di Schmidt, per la quale era subordinata alla Confederazione e mantenuta da lui la capitale (distretto federale) come Washington, D.C. considerato il modello pi\u00f9 praticabile.\nHelmut Schmidt si \u00e8 lamentato per tutta la sua vita di un'eccessiva \"rabbia normativa\" tedesca e notava nell'esecutivo dello Stato un pronunciato \"paragraphenglaubigkeit\". La classe politica in Germania \u00e8 stata colpita da una \"epidemia psichica\", di cui tra l'altro, il deposito di lattine introdotto nel 2003 e l'imposizione fino al 2008 del divieto di fumo fu testimoniato. Pertanto, molte leggi dovrebbero essere abolite e semplificate. La Legge fondamentale dovrebbe essere modificata con maggiore cautela e non cos\u00ec spesso e la Corte costituzionale federale dovrebbe ritenere i suoi giudizi \"restrittivi\". Schmidt ha messo in guardia contro un cambio di potere tra Parlamento e burocrazia. Il miglior esempio di un'autorit\u00e0 che opera senza ragione e controllo parlamentare \u00e8 stato per lui il KMK, la Conferenza dei ministri dell'istruzione, che ha causato il caos tedesco della scrittura.\nNel 2011, Schmidt \u00e8 entrato nel dibattito sul ruolo della BCE nell'attuale crisi dell'euro.\nPolitica aziendale.\nHelmut Schmidt definiva la societ\u00e0 multiculturale \"un'illusione di intellettuali\". Il concetto di multiculturalismo \u00e8 difficile da riconciliare con una societ\u00e0 democratica, secondo Schmidt. Fu quindi un errore che nella Repubblica federale all'inizio degli anni '60 lavoratori da cultura straniera emigrarono.\nSulla questione della maggiore et\u00e0, Helmut Schmidt \u00e8 stato sempre contrario alla riduzione dal 21\u00ba al 18\u00ba anno di vita nel 1975. Quindi, fu in opposizione all'opinione del partito SPD.\nPolitica estera.\nIn politica estera, Schmidt attribuiva una grande importanza al principio di non ingerenza negli affari degli Stati sovrani. Critic\u00f2 nei commenti su i cosiddetti interventi umanitari, come ad esempio nei Balcani: \"Purtroppo stiamo vivendo in termini di diritto internazionale, al momento solo battute d'arresto, non solo gli americani, ma anche da parte tedesca. Ci\u00f2 che abbiamo fatto in Kosovo e in Bosnia-Erzegovina ha chiaramente violato l'allora diritto internazionale vigente.\"\nSchmidt era un oppositore della prevista adesione della Turchia all'Unione europea. Temeva che l'adesione avrebbe messo a repentaglio la libert\u00e0 politica estera di azione dell'Unione europea, e anche che l'adesione e il movimento associato sarebbe stato inutile con urgenza a suo parere l'integrazione offerta di vivere in Germania ai cittadini turchi.\nHa definito il vertice del G8 nella sua versione attuale come il \"circo mediatico\" e ha chiesto l'aggiunta di Cina, India, e dei maggiori esportatori di petrolio e dei paesi in via di sviluppo.\nPolitica climatica.\nSchmidt ha definito il dibattito sul riscaldamento globale nel giugno 2007 \"istericamente surriscaldato\". C'\u00e8 sempre stato un cambiamento climatico; le cause sono \"nel frattempo non sufficientemente esplorate\". Nel 2011, Schmidt ha dichiarato da una parte: \"L'operato a livello internazionale di molti governi cosiddetti di politica climatica \u00e8 ancora nella sua infanzia. I documenti forniti finora da un gruppo internazionale di scienziati\"- (Gruppo intergovernativo sul cambiamento climatico) - \"sono accolti con scetticismo. In ogni caso, gli obiettivi pubblicamente menzionati da alcuni governi sono \"molto meno scientifici e solo politicamente motivati, ma piuttosto, ha chiesto una nuova direzione nella politica energetica, dal momento che le riserve fossili sono state limitate e anche il cambiamento climatico, in quanto \u00e8 in materia di energia, dovrebbero essere neutralizzate.\nHa descritto l'esplosione demografica globale e la relativa gestione delle questioni relative a cibo, energia e protezione ambientale come la pi\u00f9 grande sfida internazionale del futuro.\nAmicizie.\nSchmidt ha descritto l'assassinato presidente egiziano Anwar Sadat come uno dei suoi amici del mondo della politica, e ha mantenuto una amicizia con l'ex presidente della Francia Val\u00e9ry Giscard d'Estaing. La sua cerchia comprendeva anche l'ex segretario di Stato americano Henry Kissinger, che dichiar\u00f2 pubblicamente come desiderasse la morte prematura di Helmut Schmidt, perch\u00e9 non avrebbe desiderato vivere in un mondo senza di lui.\n\u00c8 stato anche buon amico con l'ex primo ministro canadese Pierre Trudeau. Al vertice del 4\u00b0 G7, i due hanno discusso le strategie per le future elezioni federali, e Schmidt gli ha dato consigli in materia di politica economica. Nel 2011, Schmidt ha fatto un pellegrinaggio alla tomba della famiglia Trudeau al cimitero di St-R\u00e9mi-de-Napierville, accompagnato da Jean Chr\u00e9tien e Tom Axworthy.\nVita privata.\nSchmidt era un ammiratore del filosofo Karl Popper, e ha contribuito ad una prefazione nel 1982 di Festschrift in onore di Popper.\nSchmidt \u00e8 stato un pianista talentuoso, ha registrato concerti per pianoforte di Mozart e Bach, sia con il pianista e direttore d'orchestra tedesco Christoph Eschenbach. Schmidt ha registrato il concerto per tre pianoforti e orchestra, K. 242, con la London Philharmonic Orchestra diretta da Eschenbach nel 1982 con i pianisti Eschenbach e Justus Frantz per EMI Records (CDC 7 47473 2). In quella registrazione, secondo le note di copertina del CD, Schmidt esegu\u00ec la parte scritta per Giuseppina, la figlia minore della contessa Antonia Lodron. Nel 1990 Schmidt si \u00e8 unito a Eschenbach, Frantz, Gerhard Oppitz e alla Hamburg Philharmonic Orchestra nella registrazione della Deutsche Grammophon dei Concerti per clavicembalo di Johann Sebastian Bach BWV 1065.\nIn tutta la sua vita adulta, Schmidt \u00e8 stato grande fumatore. Egli era ben noto durante le interviste televisive e i talk show. Il 13 ottobre 1981, Schmidt \u00e8 stato dotato di un pacemaker cardiaco. Fino agli ultimi giorni della sua vita, fu direttore editoriale del prestigioso settimanale \"Die Zeit\", su cui intervenne di frequente con analisi ed editoriali in seguito al suo ritiro dall'attivit\u00e0 politica. \nNel gennaio 2008, la polizia tedesca ha lanciato un'indagine dopo una iniziativa anti-fumo dove Schmidt era stato pagato sfidando il divieto di recente introduzione di fumare. L'iniziativa ha sostenuto che l'ex cancelliere aveva palesemente ignorato le leggi anti-fumo. Nonostante le immagini della stampa, il caso \u00e8 stato successivamente abbandonato dopo che l'ufficio del pubblico ministero stabil\u00ec che le azioni di Schmidt non erano una minaccia per la salute pubblica.\nIl 6 aprile 2010, con una durata di 33.342 giorni, ha superato Konrad Adenauer in termini di longevit\u00e0, e al momento della sua morte era il pi\u00f9 vecchio ex cancelliere nella storia della Germania.\nLa moglie Loki Schmidt \u00e8 morta il 21 ottobre 2010, a 91 anni.\nAll'inizio del mese di agosto 2012, Schmidt ha rilasciato un'intervista alla televisione tedesca e ha rivelato che a 93 anni di et\u00e0, si era innamorato di nuovo. La sua nuova compagna era Ruth Loah, di 79 anni.\nLa morte e il funerale di stato.\nIl 2 settembre 2015, Schmidt ha subito un intervento chirurgico per un coagulo di sangue nella gamba. Dopo un iniziale miglioramento, la sua condizione \u00e8 peggiorata di nuovo l'8 novembre, con il suo medico che ha affermato \"temeva per il peggio\". Schmidt \u00e8 morto nella sua casa di Amburgo nel pomeriggio del 10 novembre 2015, all'et\u00e0 di 96 anni.\nPer Schmidt si \u00e8 tenuto un funerale di stato il 23 novembre presso la Chiesa protestante luterana di San Michele, ad Amburgo, dove era stato tenuto il funerale di Loki Schmidt. La cancelliera tedesca Angela Merkel, in un discorso a lutto, ha detto, \"ci mancher\u00e0. Era un attento osservatore e commentatore, e fu con buona ragione che ebbe una reputazione di affidabilit\u00e0.\" Hanno parlato anche altri inclusi l'ex Segretario di Stato americano Henry Kissinger. Parlando in tedesco, ha lodato Schmidt per \"la visione e il coraggio\", sulla base dei principi della \"ragione, del diritto, della pace e della fede,\" e ha detto Schmidt era stato \"una sorta di coscienza del mondo.\"\nTra i 1800 che hanno partecipato al funerale vi sono stati il presidente tedesco Joachim Gauck, l'ex Segretario di Stato americano Henry Kissinger e l'ex presidente francese Val\u00e9ry Giscard d'Estaing, la cui permanenza in carica \u00e8 stata di pari passo vicina a quella del cancelliere tedesco Schmidt. Altri ospiti inclusi l'ex cancelliere Gerhard Schr\u00f6der, gli ex presidenti Christian Wulff, Horst K\u00f6hler, Roman Herzog e il sindaco di Amburgo Olaf Scholz. La bara dell'ex canceliere \u00e8 stata avvolta con la bandiera tedesca, in quanto anche ex ministro della Difesa tedesco, \u00e8 stato scortato dal Wachbataillon dell'Esercito tedesco dalla chiesa di San Michele al cimitero di Ohlsdorf per una cerimonia privata di sepoltura. I resti di Helmut Schmidt sono stati sepolti il giorno seguente nel medesimo cimitero, nella tomba di famiglia accanto ai resti dei suoi genitori e di sua moglie, Loki."}
{"id": "208801", "revid": "119454186", "url": "https://it.wikipedia.org/wiki?curid=208801", "title": "Stilita", "text": "Stilita originariamente fu il cittadino di Atene con il nome inciso su una colonna per indicarne i suoi delitti contro la societ\u00e0 e solo pi\u00f9 tardi indic\u00f2 monaci asceti che scelsero di vivere su una colonna. Il termine (dal greco \u03c3\u03c4\u03c5\u03bb\u03af\u03c4\u03b7\u03c2) deriva da \u03c3\u03c4\u1fe6\u03bb\u03bf\u03c2 (\"stylos\": \"colonna\", \"pilastro\").\nStiliti greci.\nOriginariamente \"stilita\" fu l'epiteto attribuito nella citt\u00e0 di Atene a quei cittadini i cui nomi erano stati scolpiti su una colonna per essersi macchiati di gravi delitti, magari contro la patria, e questo per sottolinearne l'infamia.\nStiliti cristiani.\nI monaci stiliti furono quei monaci cristiani anacoreti che vissero nel Vicino Oriente a partire dal V secolo. Avevano la particolarit\u00e0 di trascorrere la propria vita di preghiera e penitenza su una piattaforma posta in cima a una colonna, rimanendoci per molti anni, spesso sino alla morte. Questa pratica voleva essere anche una testimonianza, una pubblica dimostrazione di fede.\nLo stilita, con la sua posizione \"onnisciente\", voleva simboleggiare se stesso come monito \"vivente\" per chiunque conoscesse o vedesse la sua condizione di vita.\nPratica propria dell'Oriente, soprattutto dei dintorni di Antiochia e della Siria, nella Chiesa greca dur\u00f2 anche dopo lo scisma e presso i Russi fino al secolo XV. \u00c8 tra l'altro attribuita a tre santi: Simeone Stilita il Vecchio (V secolo), ritenuto il padre di questa forma di ascetismo, Daniele lo Stilita (V secolo) e Simeone Stilita il Giovane (VI secolo).\nLo stilita era assistito dai suoi confratelli che, una volta al giorno, provvedevano a rifornirlo di cibo, sempre molto frugale, e di acqua."}
{"id": "208802", "revid": "1982", "url": "https://it.wikipedia.org/wiki?curid=208802", "title": "96 Aegle", "text": "96 Aegle (in italiano 96 Egle) \u00e8 un grande asteroide della fascia principale. Ha una superficie scura e una probabile composizione carboniosa e primitiva.\nAegle fu scoperto da J\u00e9r\u00f4me Eug\u00e8ne Coggia il 17 febbraio 1868 all'Osservatorio di Marsiglia (Francia) e battezzato cos\u00ec in onore di una delle tre Egle della mitologia greca.\nSono state osservate tre occultazioni stellari di Egle."}
{"id": "208804", "revid": "1386897", "url": "https://it.wikipedia.org/wiki?curid=208804", "title": "Game Boy Advance SP", "text": "Il Game Boy Advance SP (dove SP sta per \"Special Project\", Progetto Speciale) \u00e8 una versione migliorata della console portatile Game Boy Advance. Lo schermo dell'SP, leggermente pi\u00f9 grande di quello del GBA, \u00e8 montato su uno sportellino richiudibile. Inoltre il monitor \u00e8 dotato di illuminazione frontale, la quale pu\u00f2 essere spenta quando non se ne ha pi\u00f9 bisogno. Un'altra novit\u00e0 consiste nella presenza della batteria al litio ricaricabile che consente fino a 10 ore consecutive di gioco con l'illuminazione attiva, 18 con l'illuminazione spenta. Game Boy Advance SP \u00e8 retrocompatibile e in grado di leggere i giochi di tutti i suoi predecessori.\nIn un'intervista l'allora presidente di Nintendo, Satoru Iwata, ha reso noto che nello sviluppo del Game Boy Advance SP fu provata la tecnologia del 3D stereoscopico che (seppur funzionante) venne poi abbandonata in quanto la bassa risoluzione non consentiva un effetto abbastanza d'impatto rispetto alla spesa prevista per implementare tale tecnologia. Presumibilmente, proprio da questo esperimento fallimentare venne trovata ispirazione per il Nintendo 3DS, rilasciato poi nel 2011."}
{"id": "208805", "revid": "287204", "url": "https://it.wikipedia.org/wiki?curid=208805", "title": "Bochs", "text": "Bochs \u00e8 un software Open Source che emula architetture x86 e AMD64. Scritto da Kevin Lawton in C++, supporta l'emulazione di processori (inclusa la modalit\u00e0 protetta), memorie, dischi, display, ethernet, BIOS e le pi\u00f9 comuni periferiche hardware degli IBM compatibili.\nMolti sistemi operativi possono essere eseguiti usando l'emulatore, ad esempio il DOS, alcune versioni di Windows, BSD e GNU/Linux. Bochs pu\u00f2 essere eseguito da molti sistemi operativi, tra cui Windows, GNU/Linux e macOS.\nBochs \u00e8 comunemente usato per lo sviluppo e il debug di sistemi operativi oppure per l'installazione di uno nuovo su uno gi\u00e0 esistente. \u00c8 inoltre usato per eseguire abandonware non pi\u00f9 supportati.\nBochs per Sony PSP.\nMatan Gillon ha convertito l'emulatore Bochs da PC a PSP. L'emulatore viene chiamato Bochs X86 o Bochs PSP ed \u00e8 un homebrew. Per via delle scarse performance bisogna effettuare l'overclocking della PSP per far funzionare bene l'emulatore. Allo stato attuale Windows 98 impiega dai 5 ai 10 minuti per avviarsi.\nSistemi operativi supportati dall'emulatore:"}
{"id": "208807", "revid": "2225", "url": "https://it.wikipedia.org/wiki?curid=208807", "title": "Bundeskanzler", "text": ""}
{"id": "208808", "revid": "124518582", "url": "https://it.wikipedia.org/wiki?curid=208808", "title": "Controllo della congestione", "text": "Nell'ambito delle reti di telecomunicazioni il controllo della congestione \u00e8 una funzionalit\u00e0 delle reti a commutazione di pacchetto, il cui scopo \u00e8 prevenire e limitare i fenomeni di congestione che possono verificarsi nei nodi interni di commutazione della rete.\nDescrizione.\nIn generale, in una rete di telecomunicazioni, un problema di congestione \u00e8 determinato da un eccesso di domanda rispetto alle capacit\u00e0 trasmissive della rete.\nNelle reti a commutazione di circuito (es. la rete telefonica) una situazione di congestione si manifesta nella impossibilit\u00e0 di instaurare una connessione tra due terminali (\"telefonata\"). Tale circostanza viene manifestata all'utente che ha richiesto la telefonata attraverso uno speciale \"tono di congestione\".\nNelle reti a commutazione di pacchetto, i pacchetti attraversano una grande quantit\u00e0 di dispositivi diversi, come ad esempio router, switch, bridge. Questi dispositivi, e i collegamenti che li interconnettono, hanno capacit\u00e0 di elaborazione e di trasmissione finite, che possono portare a situazioni di congestione, nelle quali i dispositivi suddetti non sono in grado di smistare tutto il traffico offerto in ingresso da varie connessioni tra utenti causando perdita di pacchetti e/o eccessivi ritardi. \nIl termine controllo di congestione si applica specificamente alle reti a commutazione di pacchetto, nelle quali \u00e8 possibile esercitare un'azione di controllo sulle sorgenti di traffico (rallentamento del tasso di trasmissione dei pacchetti) nel momento in cui viene rilevata una situazione di congestione. Un obiettivo desiderabile dei meccanismi di controllo della congestione \u00e8 il perseguimento di una forma di equit\u00e0 (in Inglese, \"fairness\") nella ripartizione delle risorse trasmissive tra i flussi di traffico concomitanti. \nLa funzionalit\u00e0 di controllo della congestione \u00e8 suscettibile di diverse modalit\u00e0 di implementazione, che possono coinvolgere il livello di collegamento, di rete, di trasporto o anche il livello applicazioni.\nI vari meccanismi di controllo della congestione differiscono per:\nLa rilevazione della congestione pu\u00f2 essere effettuata:\nIl controllo della congestione permette dunque di migliorare le prestazioni della rete evitando perdite di pacchetti e limitando il ritardo a causa delle ritrasmissioni dei pacchetti persi. \nSi differenzia dal controllo di flusso che \u00e8 invece un meccanismo di controllo di trasmissione finalizzato a non eccedere la capacit\u00e0 di memorizzazione del ricevitore, e quindi esclusivamente determinato dalla capacit\u00e0 del destinatario di ricevere e \"consumare\" i dati inviati dal mittente.\nControllo della Congestione in reti IP.\nIl protocollo di livello di rete IP non possiede strumenti di controllo della congestione. Questa funzionalit\u00e0 viene quindi implementata dai livelli superiori, sia per quanto riguarda la rilevazione della congestione che per quanto riguarda l'azione di riduzione del tasso di trasmissione. Il meccanismo Explicit Congestion Notification (ECN), definito nella RFC 3168, prevede un ruolo attivo dei router IP nella segnalazione di una imminente congestione agli endpoint TCP, attraverso un flag nell'header IP.\nIl protocollo di trasporto TCP implementa un meccanismo end-to-end di controllo della congestione.\nAltri protocolli di trasporto, quali UDP, non implementano forme di controllo della congestione. \nPer applicazioni che non utilizzano TCP, le funzionalit\u00e0 di controllo di congestione possono essere realizzate al livello applicazione. I meccanismi di controllo di congestione implementati a livello applicazione perseguono l'obiettivo di essere \"TCP-friendly\", ovvero quello di consentire alle sorgenti di traffico di trasmettere ad un tasso non superiore a quello consentito ad una sorgente TCP nelle stesse condizioni. \nCi\u00f2 al fine di perseguire, in situazioni di congestione, la equa ripartizione della capacit\u00e0 trasmissiva (\"fairness\") tra flussi TCP e non-TCP. Esempi di meccanismi di controllo della congestione a livello applicazione sono TFRC (TCP Friendly Rate Control) e pgmcc. Lo schema di controllo della congestione TFRC si pone come obiettivo quello di competere in maniera equa con i flussi TCP su scale dei tempi di media durata, ma di consentire un tasso di trasmissione meno variabile di quello imposto da TCP su scale dei tempi brevi. A tal fine, TFRC misura la probabilit\u00e0 di perdita ed il round trip time di una comunicazione end-to-end ed usa questi come parametri per un modello del throughput TCP. Il throughput previsto da questo modello \u00e8 quindi usato per determinare il tasso di trasmissione di un flusso TFRC."}
{"id": "208809", "revid": "287204", "url": "https://it.wikipedia.org/wiki?curid=208809", "title": "Curiazio Materno", "text": "Da Tacito, che fece di lui il protagonista del suo \"Dialogus de oratoribus\", ambientato intorno al 75, sappiamo che intraprese gli studi di retorica, ma li abbandon\u00f2 per dedicarsi alla composizione di opere teatrali. Nel \"Dialogus\" Tacito fa dire a Curiazio che \u00e8 meglio dedicarsi alla poesia piuttosto che alla retorica.\nProbabilmente non \u00e8 da identificare con il Materno di cui lo storico Cassio Dione dice che fu condannato a morte da Domiziano come oppositore del regime nel 91.\nOpere.\nFu autore di varie tragedie, ma siamo al corrente dei soli titoli di quattro di queste: due erano coturnate (\"Medea\" e \"Tieste\"), due invece preteste (\"Domizio\" e \"Catone\"); in tutte erano affermati i sentimenti repubblicani dell'autore."}
{"id": "208810", "revid": "1543377", "url": "https://it.wikipedia.org/wiki?curid=208810", "title": "1-vinil-2-pirrolidone", "text": "L'1-vinil-2-pirrolidone, oppure N-vinil-pirrolidone (NVP), \u00e8 un \u03b3-lattame (una ammide ciclica a 5 membri) che possiede un gruppo vinilico all'azoto.\nQuesta molecola \u00e8 il monomero del polivinilpirrolidone (PVP); inventato dalla compagnia chimica BASF AG negli anni cinquanta. Questo monomero viene prodotto per reazione tra il 2-pirrolidone e l'acetilene. Viene anche utilizzato come diluente reattivo nei polimeri reticolabili tramite assorbimento di radiazione UV, spesso usati in applicazioni quali inchiostri, adesivi o film superficiali."}
{"id": "208811", "revid": "1516566", "url": "https://it.wikipedia.org/wiki?curid=208811", "title": "Codex calixtinus", "text": "Il Codex Calixtinus, conosciuto anche con il nome di Liber Sancti Jacobi (\"Libro di San Giacomo\"), \u00e8 un insieme di testi in gloria di san Giacomo maggiore e del suo culto compostellano.\nI testi sono di varia datazione e provenienza, indicati come composti all'inizio del XII secolo, ma la redazione del codice si situa tra il 1139 e il 1173. Il \"Liber\" contiene, in 5 libri e un'appendice, testi di vario genere collegati alla figura di san Giacomo maggiore e al pellegrinaggio a Compostela, ed \u00e8 praticamente la sintesi del corpus dottrinario, ideologico e liturgico su cui si fond\u00f2 il culto dell'apostolo.\nCulto particolarmente importante e divenuto in quell'epoca di forte rilevanza politica, se si tiene conto che il corpo dell'apostolo Giacomo era l'unico a non essere deposto a Roma, e che per questa presenza il culto apostolico faceva di Compostela, ascesa a sede arcivescovile nel 1121, una sorta di sede apostolica, nel momento in cui la presenza dei papi a Roma si faceva pi\u00f9 vacillante. Il codice, rubato dall'archivio della Cattedrale di Santiago di Compostela il 3 luglio 2011, \u00e8 stato recuperato dopo circa un anno, il 4 luglio 2012 in un garage nei pressi di Santiago a conclusione di un'indagine che ha portato all'arresto di quattro persone.\nLa storia del Codice.\nLa paternit\u00e0 del \"Liber Sancti Jacobi\" \u00e8 attribuita dalla tradizione, testimoniata in una bolla aggiunta in appendice al codice stesso, a papa Callisto II ed \u00e8 questa la ragione per cui il codice che lo contiene venne detto \"Calixtinus\". Erano, quelli, tempi in cui non si andava troppo per il sottile, nelle falsificazioni di documenti che dovevano essere ufficiali e solenni e fondare poteri, possessi e giurisdizioni: basti ricordare, per tutti, la Donazione di Costantino e lo Pseudo-Isidoro.\nLa bolla, attribuita ad Innocenzo II, era falsa anch'essa, ma serviva ad anticipare la datazione dell'opera (conferendole cos\u00ec maggiore autorit\u00e0), ad incardinare il culto compostellano nell'orizzonte politico dei duchi di Borgogna, alla cui famiglia apparteneva Callisto II, e degli ambienti cluniacensi, la cui potenza stava crescendo all'epoca in Francia e non solo, e, apparentemente, ad accreditare in Aymeric Picaud, chierico compostellano o di V\u00e9zelay (abbazia benedettina che stava passando ai cluniacensi, appunto), il chierico indicato come suo responsabile e depositario presso la cattedrale di Santiago.\nPer questa via, Aymeric fu considerato per molto tempo il vero autore, o almeno il \"caporedattore\" del codice, anche se oggi ne \u00e8 incerta fin l'esistenza storica, e si tende a considerare il \"Codex\" come prodotto direttamente nello \"scriptorium\" di Compostela, seppur nell'ambito della cultura cluniacense. Del manoscritto originale conservato negli Archivi della cattedrale di Santiago, composto da 225 fogli recto/verso, si conoscono le seguenti copie principali:\nAltre copie sono citate, a Pistoia (Archivio di Stato) e a Madrid (Biblioteca nazionale). Dal \"Liber Sancti Jacobi\" derivarono inoltre molti altri manoscritti che ne riproducevano e diffondevano singoli libri, in particolare il secondo, dedicato ai miracoli, e il quarto con la Cronaca di Turpino. Il Codex Calixtinus \u00e8 stato tradotto integralmente in Italiano, per la prima volta, a cura di Vincenza Maria Berardi. Il volume ha un'ampia introduzione della stessa autrice ed una presentazione a cura di Paolo Caucci von Saucken.\nI cinque libri.\nL'ordine in cui sono organizzati i libri non segue l'ordine di creazione dei materiali che li compongono, ma l'ordine d'importanza degli argomenti trattati, ai fini della glorificazione del santo e del suo culto."}
{"id": "208813", "revid": "280340", "url": "https://it.wikipedia.org/wiki?curid=208813", "title": "BASF", "text": "La BASF SE \u00e8 una societ\u00e0 europea con sede a Ludwigshafen, nella regione della Renania Palatinato, in Germania. Il nome \"BASF\" \u00e8 l'acronimo di \"Badische Anilin- und Soda Fabrik\" (\"Fabbrica di Anilina e Soda del Baden\").\nIl Gruppo BASF conta pi\u00f9 di 200 tra filiali e \"joint venture\" e possiede siti produttivi in 50 paesi in Europa, Asia, Nord e Sud America. Alla fine del 2015, la societ\u00e0 impiegava pi\u00f9 di 112.430 persone, di cui pi\u00f9 di 50.000 solo in Germania. BASF ha clienti in pi\u00f9 di 170 paesi e fornisce circa 8.000 diversi prodotti in molti settori dell'industria.\nBASF \u00e8 una delle pi\u00f9 grandi compagnie chimiche al mondo e ha portato sul mercato prodotti famosi: dal colorante indaco, che \u00e8 stato uno dei primi coloranti sintetizzati su scala industriale, all'invenzione della tecnologia necessaria alla funzionalit\u00e0 dei nastri magnetici (musicassette e videocassette).\nStoria.\nBadische Anilin- und Sodafabrik (1865\u20131925).\nIl 6 aprile 1865 a Mannheim-Jungbusch viene creata la \"Badische Anilin- und Sodafabrik\" da Friedrich Engelhorn con capitale sociale di 1,4 mln. di oro (vicino a Engelhorn come presidente vi furono August Clemm, Carl Clemm e Julius Giese).\nDopo la fine della prima guerra mondiale la Germania entra in una profonda crisi, cos\u00ec le principali industrie chimiche pensano di associarsi anche per contrastare lo strapotere industriale dell'americana DuPont.\nI.G. Farben AG (1925\u20131952).\nIl 21 novembre 1925, la Hoechst, la Bayer, l'AGFA e altre industrie pi\u00f9 piccole spostano i loro capitali nella BASF, la quale il 2 dicembre 1925 cambia nome in IG Farben AG (abbreviazione di \"Interessen-Gemeinschaft Farbenindustrie AG\", chiamata anche \"I.G. Farbenfabriken\") e sposta la sede a Francoforte. A capo del nuovo consiglio di amministrazione di 83 persone viene nominato Carl Bosch. Nel 1934 produce il primo nastro magnetico in bobine per i primi registratori audio prodotti dalla AEG Telefunken, rimanendo sino agli anni '90 uno dei maggiori produttori di questa tecnologia.\nDurante il periodo nazista, nel 1941 l'IG Farben AG cominci\u00f2 a produrre il famigerato gas Zyklon B che fu usato nei campi di sterminio nazisti.\nLogo.\nIl primo logo BASF risale al 1873 dalla fusione delle societ\u00e0 di Stoccarda (Knosp e Siegle). Il marchio fu lo stemma di Stoccarda (Cavallo) e quello di Ludwigshafen am Rhein (Leone bavarese con ancora)."}
{"id": "208814", "revid": "1149807", "url": "https://it.wikipedia.org/wiki?curid=208814", "title": "Michael Turner (fumettista)", "text": "Biografia.\nTurner \u00e8 stato scoperto durante una \"convention\" da Marc Silvestri, che l'ha subito ingaggiato come disegnatore per la Top Cow Productions, la sua casa editrice. Inizialmente si occupava di sfondi, poi cre\u00f2, sempre assieme a Silvestri, \"Witchblade\". Nell'estate del 1998 Turner ha debuttato con la serie \"Fathom\", interamente creata da lui.\nOltre ad essere un affermato artista, Turner ha vinto premi per lo sci sull'acqua ed \u00e8 stato cintura rossa di arti marziali.\nNel marzo del 2000, a Michael Turner \u00e8 stato diagnosticato un cancro, precisamente un condrosarcoma nella parte destra del bacino. \u00c8 stato curato al Centro Medico dell'Universit\u00e0 di Los Angeles dove, gli sono stati asportati un'anca, il 40% del bacino e oltre un chilo di ossa. All'intervento sono seguiti nove mesi di radioterapia.\nAlla fine del 2002 Turner ha lasciato la Top Cow per fondare un'etichetta personale, la Aspen MLT Inc., con sede a Marina Del Rey in California. MLT sta per Michael Layne Turner. La distribuzione di fumetti della Aspen \u00e8 stata rimandata a lungo a causa della contesa con la Top Cow Productions per i diritti su \"Fathom\", su \"Soulfire\" (inizialmente chiamato \"Dragonfly\" e non ancora pubblicato al tempo) e su \"Ekos\", questi ultimi due fumetti in particolare erano stati progettati da Turner prima di lasciare la Top Cow.\nNel 2004 Turner contribu\u00ec a numerose copertine per vari albi della DC Comics, tra cui \"The Flash\" e \"Crisi d'identit\u00e0\", illustr\u00f2 anche la saga \"Supergirl da Krypton\" della collana \"Superman/Batman\". Sempre nel 2004 iniziarono le pubblicazioni di \"Soulfire\" e ripresero quelle di \"Fathom\", entrambe per la Aspen MLT.\nIl 6 agosto 2005, la Marvel Comics ha annunciato che Michael Turner ha firmato un contratto per un progetto di sei numeri. \u00c8 stato comunicato successivamente che si sarebbe trattato di una miniserie di Ultimate Wolverine, scritta da Jeph Loeb.\nLa recrudescenza del cancro lo ha portato alla morte, avvenuta il 27 giugno 2008 al Santa Monica Hospital."}
{"id": "208828", "revid": "125791290", "url": "https://it.wikipedia.org/wiki?curid=208828", "title": "The Smiths", "text": "The Smiths sono stati un gruppo rock alternativo britannico, formatosi a Manchester nel 1982.\nLa band, formata da Morrissey (voce), Johnny Marr (chitarra), Andy Rourke (basso) e Mike Joyce (batteria), raggiunta la popolarit\u00e0 negli anni ottanta, divenne ben presto una delle pi\u00f9 importanti band alternative rock emerse nella scena indie del periodo ed ebbe grande influenza nello sviluppo della musica rock degli anni successivi, tanto da essere indicata come \"il gruppo di guitar pop che ha avuto maggiore influenza nel decennio\". Nel 2002 un sondaggio condotto dalla rivista \"New Musical Express\" ha decretato gli Smiths la \"band pi\u00f9 influente di tutti i tempi\".\nGli Smiths furono scritturati dall'etichetta indipendente Rough Trade Records, con cui pubblicarono quattro album in studio: \"The Smiths\" (1984), \"Meat Is Murder\" (1985), \"The Queen Is Dead\" (1986) e \"Strangeways, Here We Come\" (1987). Quattro dei loro album, di cui tre album in studio, compaiono nella lista dei 500 migliori album secondo \"Rolling Stone\". Nella nuova versione della lista, stilata nel 2020, \u00e8 presente solo \"The Queen is Dead\".\nSvariati singoli del gruppo sono entrati tra le prime venti posizioni della classifica britannica dei singoli e tutti e cinque gli album nella top 5 della classifica britannica degli album (di cui uno salito al primo posto). La band si sciolse nel 1987. In seguito Morrissey e Marr hanno intrapreso entrambi la carriera di solista.\nGrazie alle capacit\u00e0 di cantante e di autore di Morrissey, che nei suoi testi combinava tematiche vicine alla gente comune con mordace ironia e complesse immagini frutto delle sue dotte letture, e all'estro compositivo del chitarrista Marr, gli Smiths seppero fondere sapientemente il rock degli anni sessanta e il post-punk in modo innovativo, marcando una netta differenza con la dance-pop contemporanea basata sull'uso del sintetizzatore. Il sound della Rickenbacker di Marr era sovente caratterizzata da un tocco jangle che ricordava quello di Roger McGuinn dei Byrds. Lo stile chitarristico di Marr influenz\u00f2 importanti band successive quali Stone Roses e Oasis.\nNel 2014 e nel 2015 gli Smiths sono stati nominati per l'ingresso nella Rock and Roll Hall of Fame.\nStoria.\nGli inizi.\nLa band nasce nel 1982, grazie all'incontro tra il chitarrista e giornalista musicale John Maher (che subito dopo cambia il suo nome in Johnny Marr, per evitare confusione con l'omonimo batterista dei Buzzcocks) e lo scrittore Steven Patrick Morrissey (da allora, semplicemente Morrissey).\nMorrissey nasce nel 1959 a Hulme, nella periferia di Manchester, da una coppia di immigrati cattolici irlandesi. La separazione dei genitori e un'infanzia solitaria, tra le confortevoli mura domestiche della propria stanza favoriscono, nell'adolescente Steven Patrick, la progressiva scoperta di una sorta di ossessione per la letteratura inglese, e in particolare per le opere di Oscar Wilde e Shelagh Delaney, di cui rimarranno tracce ben identificabili in molte delle sue liriche. Crescendo inizia ad appassionarsi alla musica e soprattutto al fenomeno glam, che prende piede in Inghilterra nei primi anni settanta grazie a band quali New York Dolls, David Bowie, Marc Bolan e i suoi T. Rex o Roxy Music.\nNel 1982 c'\u00e8 l'incontro con il chitarrista Johnny Marr: nato ad Ardwick e di quattro anni pi\u00f9 giovane di Steven Patrick, anche Johnny \u00e8 figlio di immigrati irlandesi provenienti da Athy, nella contea di Kildare. Nel 1975 frequenta la \"Roman Catholic St Augustine's Grammar School\" e coltiva aspirazioni di diventare un calciatore professionista, tanto che riesce a ottenere un provino con il Nottingham Forest e addirittura con il , squadra di cui \u00e8 tifoso.\nVegano (come anche Morrissey) dal 1985, anche Marr, sin da adolescente, coltiva una passione per la musica dei New York Dolls e per lo stile di chitarristi come Keith Richards, Neil Young, Marc Bolan e soprattutto Roger McGuinn, dei Byrds, da cui poi attinger\u00e0 quel tipico suono \"jingle-jangle\", destinato a identificare indissolubilmente la musica degli Smiths.\nL'incontro tra i due avvenne tramite una conoscenza comune, Steve \"Pommy\" Pomfret, chitarrista provetto che gi\u00e0 qualche tempo prima aveva provato a mettere in piedi una band assieme a Morrissey. \"Prendemmo l'autobus 263\" racconta Pomfret \"e arrivammo a casa di Morrissey. Venne ad aprirci sua sorella e io le chiesi se Steven era in casa. Ci mise un secolo a scendere le scale. Gli dissi, ciao Steven vorrei farti conoscere un mio amico, Johnny (Marr, ndr). Steven disse, venite di sopra. Io dissi, Johnny \u00e8 un musicista e vorrebbe metter su un gruppo. Ti interessa? Mi aspettavo che mi dicesse che non era per niente interessato. E invece fece, oh s\u00ec, s\u00ec! Era tutto eccitato, per quanto pu\u00f2 esserlo lui. Allora lo misi di fronte a Johnny e loro iniziarono a parlare. In quel momento capii che ero gi\u00e0 fuori, fuori da tutto quanto. Anche se fossi stato il pi\u00f9 grande chitarrista del mondo non c'era posto per me in quella band\".\n\"Ho aperto la porta, un giorno, e lui era l\u00ec.\" ricorda Morrissey \"Sembra davvero fantasia, ma \u00e8 esattamente come \u00e8 successo. Poi mi disse: \"Ti piacerebbe scrivere, e formare un gruppo?\". \u00c8 stato tutto molto strano per me perch\u00e9 avevo provato a formare una band per tanto tempo e proprio in quel periodo in cui lui \u00e8 venuto da me, io avevo deciso che non avrei pi\u00f9 provato. E poi tutto \u00e8 successo.\"\nIl nome \"The Smiths\" viene scelto, da Morrissey e Marr, in parte come reazione nei confronti dei nomi usati dalle band synthpop che spopolavano in quei primi anni ottanta, considerati troppo di fantasia e inutilmente \"pomposi\" (vedi Duran Duran, Orchestral Manoeuvres in the Dark o Spandau Ballet) e anche perch\u00e9, secondo lo stesso Morrissey \"era il nome pi\u00f9 comune ed era tempo che la gente comune del mondo mostrasse il proprio volto\".\nDopo le prime prove, i due sentono la necessit\u00e0 di trovare un batterista e decidono di provinare alcuni candidati tra cui Simon Wolstencroft (pi\u00f9 tardi nei The Fall) che viene reclutato per registrare alcuni demo tape, prima di essere definitivamente sostituito, nell'autunno del 1982, con Mike Joyce, gi\u00e0 membro della punk band \"The Hoax and Victim\". Con l'aggiunta del bassista Dale Hibbert, gi\u00e0 tecnico di registrazione dei primi demo del gruppo, la band fece il suo debutto live come spalla dei \"Blue Rondo a la Turk\", al Ritz di Manchester, il 4 ottobre del 1982 con un \"setlist\" di soli tre brani: \"The Hand That Rocks The Cradle\", \"Suffer Little Children\", \"Handsome Devil\" e la reinterpretazione di \"I Want A Boy For My Birthday\" dei \"The Cookies\".\nIn un'intervista del 2009, Marr, raccontando quel debutto ricorda soprattutto \"il terrore e il grande vuoto che c'era in sala, con solo circa 11 persone presenti. Mi ricordo che ero cos\u00ec nervoso e mentre camminavo sul palco ho sbattuto la mia chitarra e ho sentito il fragore e ho capito che si era completamente scordata e ho pensato, tra me e me 'O questo \u00e8 un presagio pessimo per il resto della mia potenziale carriera oppure forse mi sono sbarazzato di tutta la sfortuna proprio in questo momento'. \u00c8 stato un inizio davvero infausto per la mia carriera\".\nLo stile di Hibbert e la sua personalit\u00e0, per\u00f2, poco si armonizzavano con il resto della band e cos\u00ec, dopo quel primo concerto, decisero di sostituirlo con un amico d'infanzia di Marr, Andy Rourke. Con questa \"lineup\" definitiva (con Morrissey, Marr, Joyce e Rourke), gli Smiths fecero un secondo concerto il 25 gennaio 1983, suonando un set completo al \"Manhattan\", un club gay di Manchester che ogni marted\u00ec veniva aperto alle nuove band: non c'era palco e i quattro si esibirono sulla pista da ballo ma la band riscosse l'apprezzamento dei diversi talent scout delle etichette, presenti tra il pubblico. A quel tempo, la band aveva gi\u00e0 rifiutato un contratto discografico con la Factory Records di Manchester.\nI primi singoli.\nIl 6 maggio del 1983, dopo un concerto alla \"University of London Union\" (il settimo degli Smiths), un emissario della Rough Trade, arrivato sul posto per guardare la band, li convince a firmare il loro primo contratto discografico con l'etichetta indipendente londinese che, pochi giorni dopo, il 13 maggio, pubblica il loro singolo di debutto, \"Hand in Glove\". \"Abbiamo avuto un sacco di etichette interessate a noi.\" racconta Morrissey, intervistato nel gennaio del 1984 \"Ma mi piaceva il fatto che alla Rough Trade sembravano con i piedi per terra e che fossero molto schietti\".\nScritto nel gennaio dello stesso anno, il brano venne registrato il mese seguente presso gli \"Strawberry Studios\" di \"Stockport\" in un'unica session (finanziata dal loro manager Joe Moss, al costo di 250 sterline) e prodotto dal gruppo stesso. Come rivel\u00f2 Marr, intervistato dal Sunday Times \"Quella canzone \u00e8 nata una sera di domenica, a casa ai miei genitori. Ho iniziato a suonare questo riff su una chitarra scadente e Angie - che ora \u00e8 mia moglie - era con me e continuava a dire che era veramente buono. Ero nel panico perch\u00e9 non avevo nulla per registrare, quindi abbiamo deciso di guidare fino casa di Morrissey che aveva un registratore. Mi sono seduto nella parte posteriore della vettura a suonare quel riff pi\u00f9 e pi\u00f9 volte in modo da non dimenticarlo. Circa cinque giorni dopo stavamo provando e Morrissey ha voluto rifare il brano. Quando lo abbiamo sentito con la sua voce eravamo tutti entusiasti! Da allora \u00e8 stato e sempre sar\u00e0 il nostro primo singolo.\"\nL'uscita di \"Hand in Glove\" eleva il profilo della band che, una settimana dopo la sua uscita, ottiene le prime recensioni positive sui principali \"magazine\" musicali permettendo al gruppo di ricevere l'invito per partecipare alle sessioni di registrazione del popolare show di BBC Radio 1 di John Peel.\nA seguire, nel mese di ottobre del 1983, esce il secondo singolo \"This Charming Man\" che, scritto appositamente per lo show di Peel, viene pubblicato al posto del previsto Reel Around the Fountain, bloccato dalla Rough Trade a causa delle polemiche per dei presunti riferimenti alla pedofilia contenuti nei testi, denunciati dal quotidiano The Sun, in seguito condannato per diffamazione. A differenza del primo singolo, \"This Charming Man\" riesce a entrare nella Official Singles Chart, posizionandosi al numero 25 e catalizzando sulla band una sempre pi\u00f9 crescente attenzione da parte del pubblico.\nNel gennaio del 1984 \u00e8 la volta di \"What Difference Does It Make?\", registrato un anno prima alla BBC Radio 1, il cui testo allude a una relazione sentimentale (ma non necessariamente omosessuale) in cui il protagonista viene abbandonato dal partner, timoroso di conoscere la verit\u00e0 sulla natura sessuale dell'amante. Il singolo si rivela uno dei primi successi commerciali della band, scalando la classifica dei singoli nel Regno Unito, fino a un significativo dodicesimo posto.\nNell'estate del 1983, Morrissey e Marr, concretizzano anche un vecchio progetto di collaborazione con Sandie Shaw, star dimenticata degli anni sessanta, che presta la sua voce per realizzare un singolo con \"Hand in Glove\", \"I Don't Owe You Anything\" e \"Jeane\" (precedentemente edita come b-side di \"This Charming Man\") e che ricambia il favore condividendo occasionalmente il palco con la band mancuniana (compresa un'apparizione \"a piedi nudi\" a Top of the Pops). \"Siamo molto contenti dell'intero prodotto che dovrebbe essere pubblicato molto presto.\" dichiar\u00f2 Morrissey, a proposito del progetto, in un'intervista del 1984 \"\u00c8 solo un singolo, ma credo che sia un disco incredibilmente importante, sicuramente per lei. Abbiamo gi\u00e0 avuto tanta attenzione da parte dei media, e cos\u00ec molti dei migliori dj del paese (Inghilterra, ndr) sono desiderosi di avere il singolo e in un certo senso, sembra quasi un disco di successo prima ancora di essere pubblicato. L'ho adorata (Sandie Shaw, ndr) per tanto tempo e lavorare con lei \u00e8 un'emozione impensabile. Ero incredibilmente nervoso la prima volta che l'ho incontrata, ma lei \u00e8 una persona semplice, sembrava proprio come se la conoscessi da anni e anni e anni. Ma ora siamo diventati amici e io la vedo abbastanza spesso, ed \u00e8 davvero una cosa meravigliosa per me.\"\n\"The Smiths\".\nA met\u00e0 del 1983, gli Smiths iniziano i preparativi per registrare il loro primo album. Grazie al suggerimento di Geoff Travis, manager della Rough Trade, la banda seleziona Troy Tate (ex chitarrista dei Teardrop Explodes) come produttore per le session che si svolgono negli studi Elefant, a Wapping dove, durante il mese successivo, registrano 14 canzoni.\nNel mese di agosto, il gruppo, chiamato da BBC Radio 1 per la registrazione di uno show radiofonico, ebbe modo di conoscere il produttore John Porter a cui consegnano un demo di quelle session per un eventuale missaggio. Porter ascolt\u00f2 i brani e concluse che quelle registrazioni erano irrecuperabili, perch\u00e9 \"stonate e fuori tempo\", offrendosi quindi di registrare nuovamente l'album da capo, cosa che di fatto avvenne, nel settembre 1983. A lavoro finito, Morrissey espresse i suoi dubbi dicendo che l'album, secondo lui non era abbastanza buono. Tuttavia, il cantante, si dovette comunque rassegnare a causa del costo dell'operazione che, a quel punto, toccava gi\u00e0 le 6.000 sterline.\nNel febbraio del 1984, forte di un nucleo di fan gi\u00e0 piuttosto cospicuo e fedele, la band \u00e8 cos\u00ec pronta per il lancio del primo album che, semplicemente intitolato \"The Smiths\", sorprendentemente raggiunge la seconda posizione nella classifica inglese. \"Tutti gli elementi degli Smiths ci sono.\" disse Marr, intervistato dal magazine Sound: \"Non c'\u00e8 niente di perso, ne sono sicuro. Il nostro produttore \u00e8 stato perfetto per noi. Ha colto alcune sottigliezze incredibili ma allo stesso tempo abbiamo aggiunto alcune cose con un solo paio di takes\".\n\"The Smiths\" \u00e8 un vero e proprio manifesto delle intenzioni musicali del gruppo, fin dall'apertura: \"Reel Around the Fountain\", \u00e8 un brano epocale che da solo evoca tutta l'estetica del gruppo; \"Still Ill\", dalla ritmica incalzante e dal passo quasi funky; \"What Difference Does It Make?\", con il suo fraseggio di chitarra che subito si fissa nella memoria di chi ascolta; \"Hand in Glove\" e \"This Charming Man\" (inserita come bonus track dell'edizione americana), pop-song di una compattezza unica con dei giri melodici dal potenziale deflagrante: gi\u00e0 da questa manciata di brani la band mette in luce la particolarit\u00e0 del suo sound con il morbido tappeto di arpeggi della chitarra di Marr a ricamare piccoli capolavori melodici attorno a liriche dense di un'ironia dolente e di un'estetica decadente, declamate da Morrissey con voce \"nasale\" e a tratti quasi \"cantilenante\". O anche \"Suffer Little Children\", riferito ai cosiddetti \"Moors Murders\" (\u00abomicidi della brughiera\u00bb) che sconvolsero l'intera Gran Bretagna negli anni sessanta e che provoc\u00f2 un vero e proprio putiferio per le proteste sollevate dai parenti dei bambini coinvolti, nonostante il pezzo si schieri dalla parte delle vittime e sia una delle canzoni pi\u00f9 personali che Morrissey abbia mai scritto.\nIl 1984 vede anche la pubblicazione di un paio di singoli, non inclusi nel primo album. \"Heaven Knows I'm Miserable Now\" il cui titolo cita una vecchia hit della stessa Shaw, \"Heaven Knows I'm Missing Him Now\", che diviene il primo successo della band a entrare nella Top Ten e che segna anche l'inizio del rapporto di lavoro con il produttore Stephen Street, qui presente nelle vesti di ingegnere del suono. E poi \"William, It Was Really Nothing\", dedicata da Morrissey all'amico \"Billy Mackenzie\", frontman degli \"The Associates\", e la cui b-side contiene una della canzoni pi\u00f9 popolari degli Smiths, \"How Soon Is Now?\".\nL'anno si conclude con l'album \"Hatful of Hollow\", raccolta di singoli, b-sides e brani provenienti dalle session per BBC Radio 1, registrate durante gli show radiofonici di John Peel e David Jensen.\n\"Meat Is Murder\".\nDopo la delusione relativa alla produzione dell'album di debutto, Morrissey e Marr decidono che \u00e8 arrivato il momento di produrre da soli il loro nuovo album, assistiti solo dall'ingegnere del suono Stephen Street.\nAll'inizio del 1985, esce quindi \"Meat Is Murder\", che vede la band introdurre posizioni politiche ancor pi\u00f9 radicali e polemiche del suo predecessore, compresa la campagna pro-vegetariana annunciata dalla stessa title-track e che vede Morrissey (vegetariano convinto) arrivare fino a proibire, al resto del gruppo, di farsi fotografare mentre mangiano carne. Dalla denuncia dei metodi di insegnamento scolastico ai danni degli studenti di \"The Headmaster Ritual\" (\u00abil rituale del preside\u00bb) e \"Barbarism Begins at Home\" (\u00abla barbarie ha inizio in casa propria\u00bb) fino alle invettive verso i suoi obiettivi di sempre quali la Thatcher e la monarchia britannica in \"Nowhere Fast\", l'album \u00e8 un vero e proprio \"colpo allo stomaco\" all'edonismo della societ\u00e0 inglese.\nCoerentemente con il percorso intrapreso dalla band, Morrissey stesso non rinuncia a dare una connotazione fortemente politica anche al suo personaggio, generando ulteriori controversie come, ad esempio, quella nei confronti della Band Aid, il mega-gruppo musicale formato da numerosi artisti britannici e riunito, per scopi benefici, da Bob Geldof, accusato da Morrissey di ipocrisia. \"Non ho paura a dire che penso che la Band Aid \u00e8 stata diabolica. O di dire che penso che Bob Geldof sia un personaggio nauseante. Molte persone lo ritengono molto inquietante e io lo dir\u00f2 forte come qualcuno forse si aspetta da me. Il disco era veramente terribile, considerando anche la massa di talenti coinvolti. Uno pu\u00f2 avere grande preoccupazione per il popolo etiope, ma \u00e8 un'altra cosa rispetto a infliggere torture quotidiane al popolo inglese. E non \u00e8 stato fatto timidamente, era la cosa pi\u00f9 ipocrita mai fatta nella storia della musica popolare. Persone come la Thatcher e la famiglia reale potrebbero risolvere il problema etiope in dieci secondi. Ma la Band Aid ha evitato di dire questo, rivolgendosi invece ai disoccupati\"\nAnche dal punto di vista musicale, in questo secondo album, la band cerca di osare di pi\u00f9, sperimentando alcune novit\u00e0: dai riff rockabilly di Marr in \"Rusholme Ruffians\", al sound funky del basso di Rourke in \"Barbarism Begins at Home\", fino all'effetto vibrato della chitarra in \"How Soon Is Now?\", brano non compreso nella prima versione del disco ma aggiunto in tutte le ristampe successive.\nCommercialmente \"Meat Is Murder\" si rivela un successo tanto da raggiungere, unico album degli Smiths (compilation escluse) la prima posizione nella classifica inglese. L'unico singolo estratto dal disco, \"That Joke Isn't Funny Anymore\", non riscuote invece lo stesso successo di vendite, posizionandosi solo al numero 49 nella classifica.\nNel settembre del 1985 esce \"The Boy with the Thorn in His Side\" che arriva fino al numero 23 della Official Singles Chart, preludio al successivo album \"The Queen Is Dead\".\n\"The Queen Is Dead\".\nNell'ultima parte del 1985, la band porta a termine un tour segnato da una lunga serie di concerti \"sold out\", sia nel Regno Unito che negli States. Nelle pause tra un live e l'altro, il chitarrista Johnny Marr, scrive diverse nuove canzoni elaborando gli arrangiamenti, con il bassista Andy Rourke e il batterista Mike Joyce, durante il soundcheck dei vari concerti.\nNel mese di novembre del 1985, i quattro registrano il singolo \"Bigmouth Strikes Again\", anticipazione del terzo album in studio della band, \"The Queen Is Dead\". Una disputa legale con la Rough Trade, per\u00f2, ne ritarda l'uscita e sia Marr che Morrissey incominciano a subire lo stress provocato dalla troppa pressione attorno alla band e dalle eccessive responsabilit\u00e0 gestionali che Marr stesso, nelle veci di manager del gruppo, si vede costretto ad affrontare. Come in seguito il chitarrista racconter\u00e0 al NME \"Il logor\u00eco psicofisico non era che un lato della medaglia; stavo veramente male. Quando fin\u00ec la tourn\u00e9e, tutto quanto stava diventando un po' pericoloso. Bevevo pi\u00f9 di quanto riuscissi a reggere\".\nSe \"Meat Is Murder\" si era rivelato, a posteriori, un disco abbastanza interlocutorio, \"The Queen Is Dead\" rappresenta per gli Smiths un grande salto in avanti, verso nuovi orizzonti musicali e lirici. Pubblicato nel mese di giugno del 1986, sotto la supervisione del produttore Stephen Street, l'album entra di fatto nella storia della musica contemporanea per il suo riuscire, in un certo qual modo, a sintetizzare la \"cifra\" stilistica del gruppo.\nMarr raggiunge il suo top creativo alternando stili e spunti originali, dalla tonalit\u00e0 in minore di \"Bigmouth\", ai richiami \"rockabilly\" di \"Vicar in a Tutu\" o al pop acustico di \"Cemetery Gates\" e \"The Boy with the Thorn in His Side\", fino alla straziante e disperata malinconia di \"I Know It's Over\" e \"There Is a Light That Never Goes Out\". Stesso discorso per le liriche di Morrissey il quale, pungolato dalle melodie create Marr, supporta il ricco quadro musicale con una serie di testi tra i pi\u00f9 riusciti della sua carriera: sarcastici, divertenti e con devastanti riferimenti ai costumi sociali britannici.\nIl disco scala rapidamente le classifiche di vendita fino a raggiungere la seconda posizione, grazie a singoli di successo che gli fanno da traino, ma anche, in parte, all'involontaria spinta pubblicitaria dovuta alle controversie anti-monarchiche causate dall'irriverente titolo, \"La Regina \u00e8 Morta\". Morrissey, difatti, non ha mai nascosto il suo \"disprezzo per la famiglia reale. L'ho sempre disprezzata. \u00c8 un nonsense fiabesco, l'idea stessa della loro esistenza in giorni come questi, durante i quali la gente muore quotidianamente perch\u00e9 non ha abbastanza denaro per pagarsi il riscaldamento, secondo me \u00e8 immorale\".\nAnche se, sempre secondo il frontman, \"il riferimento, in questo caso, non \u00e8 necessariamente alla regina Elisabetta. C'\u00e8 un'ambiguit\u00e0 nel titolo: la vecchia regina in realt\u00e0 \u00e8 riferito a me. Cos\u00ec, quando mi linceranno o mi inchioderanno alla croce, avr\u00f2 la botola per scivolare via. Ma, detto questo, la canzone \u00e8 certamente un'osservazione generale sullo stato della nazione\".\n\"La canzone\" sempre secondo Morrissey \"esisteva, e ho pensato che fosse cos\u00ec forte che meritava particolare attenzione, tanto da diventare la title track. Un altro aspetto era che nessun gruppo da Top 10, o qualsiasi gruppo inglese con un elevato status, stava cercando di esprimersi con un linguaggio riflessivo. E quindi ho pensato che come titolo, \"The Queen Is Dead\", tra \"Invisible Touch\" (dei Genesis, ndr) e \"Kind of Magic\" (dei Queen, ndr), avrebbe potuto far riflettere\".\nNel frattempo, all'inizio del 1986, Andy Rourke viene allontanato dalla band, a causa di continui problemi con l'eroina. Il bassista riceve l'annuncio del licenziamento tramite un post-it attaccato da Morrissey al parabrezza della sua macchina, sul quale il cantante scrive: \"Andy - hai abbandonato gli Smiths. Addio e buona fortuna\". Rourke viene quindi temporaneamente rimpiazzato al basso da Craig Gannon, ma re-inserito dopo appena un paio di settimane. Con Gannon mantenuto in organico (e spostato alla chitarra ritmica), gli Smiths, registrano altri due brani, \"Panic\" e \"Ask\" (con Kirsty MacColl ai cori), e partono per un tour promozionale mondiale.\n\"Strangeways, Here We Come\".\nIl 1987 inizia sotto i migliori auspici per la band: il singolo \"Shoplifters of the World Unite\" (una delle canzoni degli Smiths preferite da Morrissey) viene pubblicato a inizio anno, ottenendo un grande successo, raggiungendo il numero 12 della classifica inglese.\nL'uscita del singolo viene seguita da una seconda raccolta, \"The World Won't Listen\", il cui titolo rappresenta tutta la personale frustrazione di Morrissey riguardo alla mancanza di riconoscimenti ufficiali, di pubblico e di vendite, da parte della band. La compilation comunque raggiunge la seconda posizione della classifica e il brano \"Sheila Take a Bow\" diventa il secondo (ed ultimo durante il periodo di attivit\u00e0 del gruppo) singolo degli Smiths a raggiungere la Top 10.\nNel settembre del 1987 esce il quarto album in studio, \"Strangeways, Here We Come\", che prende il titolo dalla vecchia prigione di Manchester, conosciuta come \"Strangeways Prison\". L'album, registrato presso gli studi Sala Lana di Beckington, in Inghilterra, sempre con Stephen Street nella vesti di co-produttore, musicalmente vede un certo allontanamento del gruppo dal tipico sound \"jangle jingle\", caratteristica distintiva di un po' tutti i lavori precedenti, che lascia il posto a tutta una serie di nuove significative indicazioni su possibili percorsi di evoluzione stilistica della band.\nNonostante i crescenti dissidi interni tra i vari componenti del gruppo, le session di registrazione dell'album vengono effettuate in un'atmosfera pressoch\u00e9 serena ricordate da Andy Rourke addirittura come \"il momento migliore che noi quattro abbiamo mai trascorso in uno studio insieme\". Lo stesso Morrissey, intervistato dal Melody Maker, nel settembre del 1987, rivela come: \"Strangeways raggiunge quella perfezione di testi e musica che gli Smiths non hanno mai avuto. \u00c8 di gran lunga il miglior disco che abbiamo mai fatto\".\nEd anche i risultati delle vendite danno ragione alla band, tanto che il disco raggiunge la seconda posizione nella chart inglese e ottiene un discreto successo anche in America, nonostante un'accoglienza tiepida da parte della critica. Il successo dell'album e la momentanea tranquillit\u00e0 in studio non riescono per\u00f2 a dissipare del tutto il latente rancore tra Morrissey e Marr, sempre pi\u00f9 divisi da profonde visioni riguardo all'attivit\u00e0 artistica della band mancuniana e in merito ai possibili sviluppi commerciali dell'intero progetto \"The Smiths\".\nDopo \"I Started Something I Couldn't Finish\", un altro paio di singoli vengono estratti dall'album: \"Stop Me If You Think You've Heard This One Before\" e soprattutto \"Last Night I Dreamt That Somebody Loved Me\", pubblicato l'11 dicembre del 1987 e citato spesso (e in momenti diversi) da Marr e Morrissey) come canzone preferita degli Smiths, che rester\u00e0 di fatto l'ultima uscita singola della band di Manchester.\nSempre nel 1987, un'altra raccolta (la terza), intitolata \"Louder Than Bombs\", viene preparata per conquistare il mercato americano; la compilation contiene, difatti, praticamente lo stesso materiale incluso su \"The World Won't Listen\", con l'aggiunta di \"Sheila Take a Bow\" e brani tratti dalla primissima raccolta, \"Hatful of Hollow\", che all'epoca non era stata ancora pubblicata oltreoceano.\nLo scioglimento e il live postumo \"Rank\".\nNonostante il loro continuo successo, una serie di tensioni emerse all'interno della band fanno da preludio a una possibile rottura. Nel mese di agosto del 1987, viene reso noto un primo comunicato in cui Johnny Marr, esausto e con problemi di alcolismo, annuncia la volont\u00e0 di prendersi una pausa dalla band dovuta anche, come rivela lo stesso, in un'intervista al NME, non a tensioni personali quanto al desiderio di una svolta musicale alla sua carriera.\nCon Marr fuori dal gruppo, la band entra in studio per registrare del nuovo materiale con Ivor Perry (ex Easterhouse) alla chitarra, tra cui una prima versione di \"Bengali in Platforms\". Il tentativo di cercare un altro chitarrista simile a Marr non d\u00e0 nessun risultato positivo e cos\u00ec, quando \"Strangeways, Here We Come\" esce, la band ha praticamente cessato di esistere. La rottura dei rapporti \u00e8 da attribuire principalmente al rapporto di odio/amore tra Morrissey e Marr: il primo disturbato dalle tante collaborazioni e dai troppi progetti paralleli del chitarrista con altre band; mentre Marr, dal canto suo, si sarebbe sentito sempre pi\u00f9 frustrato dalla inflessibilit\u00e0 e rigidit\u00e0 musicale di Morrissey oltre che dall'ossessione del frontman di realizzare cover di artisti \"pop\" degli anni sessanta quali, ad esempio, Twinkle e Cilla Black.\nRiferendosi alle ultime session del gruppo, Marr dichiara: \"Ho scritto io \"I Keep Mine Hidden\", ma odiavo \"Work Is a Four Letter Word\". Quella \u00e8 stata davvero la goccia che ha fatto traboccare il vaso. Non ho formato una band per suonare le canzoni di Cilla Black\".\nIn diverse interviste post-Smiths, Morrissey e Marr individueranno nella mancanza di una figura manageriale e nella conseguente troppa pressione su loro stessi la principale causa che di fatto ha messo fine alla band.\nNel 1988, a un anno di distanza dalla rottura, esce l'album dal vivo postumo Rank. Registrato durante il tour del 1986 (come quintetto, con Craig Gannon ancora nel gruppo), l'album riesce comunque a ripetere il successo di classifica (in Inghilterra) dei precedenti lavori del gruppo.\nLa fine in tribunale.\nNel 1996, una controversia sui diritti d'autore avviata dal batterista Mike Joyce contro gli ex sodali Morrissey e Johnny Marr, porta gli Smiths in tribunale. Sostenendo di non aver mai accettato la quota del dieci per cento sulle royalties dei profitti derivanti dai dischi e dai live, Mike Joyce reclam\u00f2 il diritto a un quarto dei profitti accumulati dalla band di Manchester.\nIl giudice di primo grado della High Court inglese, nelle motivazioni della sentenza in cui ordinava il pagamento di un milione di sterline a favore di Joyce, descrisse il cantante come \"subdolo, truculento e inaffidabile\". Morrissey present\u00f2 poi il ricorso, presso la Corte d'Appello, sulla base del fatto che, secondo lui, gli Smiths non erano mai stati una \"joint-venture\" paritetica e che Joyce e Rourke avessero in realt\u00e0 ruoli marginali, di soli esecutori, mentre lui e Johnny Marr fossero il vero \"cuore\" del gruppo: unici fautori del \"songwriting\", degli affari e dei contratti della band.\nMorrissey perse per\u00f2 anche il ricorso e Joyce si vide quindi riconosciuto il diritto ad aumentare la sua quota al venticinque per cento e a ricevere il milione di sterline, come risarcimento sui mancati guadagni arretrati.\nLo stesso non avvenne per Rourke che, per poter pagare i suoi debiti, nel 1989, aveva invece optato per una somma forfettaria di 83.000 sterline pi\u00f9 il dieci per cento delle royalties, rinunciando cos\u00ec a qualsiasi ulteriore futura rivendicazione.\nIl dopo-Smiths.\nDopo la separazione della band, Morrissey ha immediatamente iniziato a lavorare alla propria carriera solista collaborando con il produttore Stephen Street e con il chitarrista Vini Reilly, ex Durutti Column. Il primo solo-album, Viva Hate, viene pubblicato solo dopo sei mesi dalla rottura con gli ex sodali e raggiunge il numero uno nella classifica inglese. Morrissey continua ancora oggi a lavorare come artista solista, artefice di una carriera intensa ed esaltante, sia per i conseguimenti strettamente artistici che per i successi commerciali. \u00c8 stato elencato al novantaquattresimo posto della classifica dei 100 geni viventi compilata dal quotidiano inglese Daily Telegraph e tra i cento grandi cantanti di tutti i tempi, in una classifica stilata nel 2008 dalla rivista Rolling Stone.\nJohnny Marr \u00e8 tornato sulla scena musicale nel 1989 con il \"supergruppo\" Electronic (assieme all'ex New Order Bernard Sumner e a Neil Tennant dei Pet Shop Boys), pubblicando tre album in dieci anni. Marr \u00e8 stato anche membro dei The The, con cui ha registrato due album tra il 1989 e il 1993, ha inoltre collaborato, come semplice musicista, per artisti quali The Pretenders, Bryan Ferry, Pet Shop Boys, Billy Bragg, Black Grapes, Talking Heads e Crowded House. Nel 2000, Marr, ha reclutato il batterista Zak Starkey (figlio di Ringo Starr), il chitarrista Lee Spencer e l'ex bassista dei Kula Shaker, Alonza Bevan, per formare la sua nuova band, \"Johnny Marr and the Healers\", il cui album di debutto, \"Boomslang\", \u00e8 stato pubblicato nel 2003 e vede Marr autore dei testi e voce principale. L'uscita del secondo album, inizialmente prevista per l'aprile del 2005, \u00e8 stata per il momento cancellata. Nel 2006 il chitarrista ha iniziato a collaborare con la band Modest Mouse, divenendone un membro a pieno titolo, nella formazione allestita per il successivo tour promozionale. Il successivo album realizzato nel 2007 dalla band statunitense, \"We Were Dead Before The Ship Even Sank\", vede Marr nella veste di musicista e autore di alcune canzoni. Il disco ha raggiunto la posizione numero uno delle classifiche americane (Billboard 200), la prima volta per un album che vede coinvolto l'ex chitarrista degli Smiths. Attualmente risiede a Manchester con la moglie Angie e i loro due figli, Sonny e Nile, ed \u00e8 membro onorario di \"Rock For Kids\", l'associazione no-profit che fornisce educazione musicale per i bambini meno abbienti di Chicago.\nAndy Rourke e Mike Joyce inizialmente hanno continuato lavorare insieme, nelle session di registrazione dei lavori di Sin\u00e9ad O'Connor e (nuovamente) con Morrissey, nel biennio 1988-89. Joyce, durante gli anni novanta, ha collaborato con i Buzzcocks, con Julian Cope, P.P. Arnold e con Pete Wylie e ha inoltre lavorato con John Lydon nei Public Image Ltd.. Nell'ottobre del 2007, assieme all'ex Oasis Bonehead al basso, \u00e8 stato impegnato in un tour nel Regno Unito per Vinny Peculiar. Nel febbraio 2009, Joyce ha inaugurato un suo programma radiofonico (\"Alternative Therapy\") per Manchester Radio Online. Nel mese di aprile del 2010, ha trasferito il suo show a Radio East Village, cambiando il nome del programma in \"Mike Joyce's Coalition Chart Show\".\nLavora spesso come DJ nei club di tutto il mondo.\nRourke ha suonato e registrato con i Pretenders, Killing Joke, Badly Drawn Boy, Aziz Ibrahim (ex Stone Roses), e con i Moondog One, band dell'ex chitarrista degli Oasis Bonehead, che include anche Mike Joyce e Craig Gannon. Ha anche militato nella band Freebass (pubblicando con loro un album) assieme a Peter Hook dei New Order e a Mani ex bassista degli Stone Roses, fino all'agosto del 2010 quando \u00e8 stato comunicato, attraverso il sito web della band, la sua defezione dal gruppo. Pi\u00f9 recentemente ha iniziato un progetto chiamato Jetlag (con Ole Koretsky): oltre a registrare i propri brani, hanno realizzato un remix del brano \"Breakneck Speed\", dei Tokyo Police Club.\nMai pi\u00f9 Smiths.\nA tutt'oggi Morrissey rifiuta di riunire la sua vecchia band, spingendosi fino a dire che \"preferirebbe mangiare i suoi testicoli che riformare gli Smiths, e questo detto da un vegetariano\".\nNel marzo 2006, Morrissey, ha rivelato che agli Smiths erano stati offerti 5 milioni di dollari per riunirsi per uno spettacolo al Coachella Festival. Quando gli \u00e8 stato chiesto il perch\u00e9 del rifiuto, ha risposto \"Mi sento come se avessi lavorato molto duramente dopo la fine degli Smiths molto pi\u00f9 degli altri. Quindi perch\u00e9 dovrei dare loro un risalto che non hanno guadagnato? Noi non siamo amici, non ci vediamo l'un l'altro. Perch\u00e9 mai dovremmo essere su un palco insieme? \u00c8 stato un viaggio fantastico e poi \u00e8 finita. Non mi sentivo di dover finire e volevo continuare. Marr voleva farla finita. E questo \u00e8 tutto.\"\nNel febbraio 2009, in un'intervista alla BBC Radio 2, sempre a seguito di ulteriori voci su una riunione imminente, Morrissey ha, ancora una volta, smentito categoricamente dichiarando \"La gente mi chiede sempre di reunion e io non riesco a capire il perch\u00e9. Il passato sembra un luogo lontano, e ora sono soddisfatto.\" Nello stesso anno, Marr ha ricordato che \"ci hanno offerto 50 milioni di dollari per tre o forse cinque show\" aggiungendo che le probabilit\u00e0 di una riunione non avevano \"niente a che fare con i soldi\" e che le ragioni erano \"davvero astratte\".\nStile musicale.\nLa composizione dei brani.\nFin quando il gruppo \u00e8 esistito, Morrissey e Marr, ne hanno dettato la direzione musicale. \"Era una cosa al 50/50 tra Morrissey e me\" disse Marr intervistato nel 1990 \"Ed eravamo completamente in sintonia su quale strada dovevamo percorrere per ogni disco\".\nPer quanto riguarda Marr, il suono e lo stile delle sue chitarre risente molto dell'influenza di artisti come The Velvet Underground, Keith Richards dei The Rolling Stones, Marc Bolan dei T. Rex, James Williamson dei The Stooges, John McLaughlin, Richard Lloyd dei Television, John McGeoch dei Siouxsie and the Banshees. Da tutte queste diverse influenze, oltre che grazie a un talento quasi unico, Marr riusc\u00ec a esprimere uno stile e un sound personalissimo e che, negli anni post-Smiths, ha influenzato decine e decine di chitarristi, anche di successo internazionale. John Squire, chitarra storica degli Stone Roses e Noel Gallagher degli Oasis, solo per citare due concittadini di Marr, hanno spesso riconosciuto la loro grande stima nei confronti dell'ex-Smiths. Come anche Ed O'Brien, chitarrista dei Radiohead, che ha pi\u00f9 volte ammesso di aver idolatrato Marr e gli Smiths negli anni ottanta, riconoscendo in Marr il motivo che l'aveva spinto a prendere in mano una chitarra da adolescente.\nMarr, oltre che al sound della sua chitarra, ha spesso dedicato la sua attenzione anche alla produzione musicale del gruppo, citando spesso Phil Spector, tra gli altri, come proprio modello di riferimento.\nIl ruolo di Morrissey nella band era quello di creare melodie vocali e di occuparsi dei testi. Le sue liriche, spesso influenzate, a livello contenutistico, dal suo interesse per la classe operaia e il realismo sociale raccontano storie malinconiche di cuori infranti o alla ricerca di un nuovo amore. Storie di disperazione e tristezza ma attraverso testi a volte anche esilaranti, o a volte tragicamente struggenti, ma sempre accesi da una tagliente ironia con cui spesso introduce l'ascoltatore al suo introverso e personale mondo. Il suo \"songwriting\" prende comunque spunto dal punk-rock e da gruppi post-punk come i New York Dolls, i Cramps e i Cult, oltre che da interpreti degli anni sessanta quali Dusty Springfield, Sandie Shaw, Marianne Faithfull e Timi Yuro. Liriche sempre profondamente poetiche, versi che hanno saputo catturare le emozioni dell'ascoltatore tanto da guadagnarsi successo (tanto agognato a inizio carriera) e devozione eterna da parte dei suoi fans.\nLe copertine.\nMolto importante \u00e8 stata la cura che gli Smiths hanno sempre riservato alle copertine dei singoli e degli album, uno stile visivo unico, in grado di stabilire un'estetica visiva coerente e immediatamente identificabile, pur senza mai apparire (il gruppo) sulla parte frontale di nessuna delle loro cover.\nGlamour, erotismo, iconografia, nostalgia e ambiguit\u00e0 di genere raffigurati tramite star di culto del cinema o della cultura pop in generale, scelte su diretta indicazione di Morrissey, con la direzione artistica (su quasi tutti) del suo assistente personale Jo Slee, partnership che dur\u00f2 fino all'inizio degli anni novanta, fino alla prima fase della carriera solista del cantante. Un processo di creazione che lo stesso Slee racconta in un suo libro pubblicato nel 1994, dal titolo \"Peepholism: Into the Art of Morrissey\".\nSpesso caratterizzate da immagini a colori (di solito in bicromia), l'artwork delle copertine, comprendeva raramente qualsiasi altro testo al di fuori del solo nome della band (nei singoli) e del disco (negli album). Tra le \"cover stars\" riprodotte personaggi quali Alain Delon, Jean Marais, Joe Dallesandro, Alexandra Bastedo, Elvis Presley e James Dean, oppure figure della cultura britannica degli anni sessanta come Viv Nicholson, Pat Phoenix, Yootha Joyce, Shelagh Delaney o, addirittura, immagini di modelli sconosciuti, tratte da vecchi film o riviste.\n\"Le copertine erano parte integrante del gruppo\" secondo Geoff Travis, capo della Rough Trade \"E Morrissey era il migliore a crearli. Non abbiamo mai dato dei suggerimenti per fare meglio.\"\n\"Il resto della band non aveva alcun coinvolgimento nella creazione delle copertine\" dichiar\u00f2 Johnny Marr \"Ero pi\u00f9 che felice che andasse in quel modo. Perch\u00e9 ogni volta che ho visto l'artwork sono sempre stato felice, impressionato e sorpreso. Quello che Morrissey ha fatto \u00e8 stato di prendere tutte queste influenze che significavano qualcosa per lui, provenienti da posti molto diversi, e dare loro una continuit\u00e0. I fans degli Smiths potevano identificarsi immediatamente.\"\nMentre la maggior parte dei soggetti diedero il consenso all'utilizzo delle loro immagini, altri non furono cos\u00ec compiacenti. Terence Stamp, ad esempio, la cui foto avrebbe dovuto essere utilizzata per il singolo \"What Difference Does It Make?\", chiese inizialmente di essere rimosso dalla copertina del disco, per poi concedere la liberatoria all'uso. Altri ancora furono invece pi\u00f9 decisi nel negarsi: Albert Finney (uno degli attori preferiti da Morrissey) rifiut\u00f2 di essere rappresentato sulla copertina del singolo \"Heaven Knows I'm Miserable Now\", come anche George Best (per \"The Boy with the Thorn in His Side\") o Harvey Keitel (per \"Strangeways, Here We Come\").\nTributi.\nNella loro seppur breve carriera, l'influenza esercitata dagli Smiths, sia a livello musicale che pi\u00f9 in generale a livello culturale, \u00e8 stata riconosciuta da pi\u00f9 parti e il tributo che molti hanno riconosciuto alla band mancuniana ha assunto, nel corso di questi anni, le forme pi\u00f9 disparate. Una loro canzone (Shakespeare's Sister), ad esempio, diede il nome al duo delle Shakespears Sister, band new wave attiva tra il 1988 e il 1992.\nNel 1998 lo scrittore e saggista canadese Douglas Coupland, ha invece intitolato il suo quinto romanzo \"Girlfriend in a Coma\" (riprendendo il titolo della medesima canzone degli Smiths). Titolo scelto perch\u00e9, secondo Coupland \"\u00c8 chiaramente descrittivo del libro, ma \u00e8 anche un ringraziamento a loro (Smiths, ndr) per avermi fatto da colonna sonora in alcuni momenti della mia vita\". Anche altri testi e titoli delle canzoni degli Smiths sono citati all'interno del libro, come Bigmouth Strikes Again, Hand in Glove, e The Queen Is Dead. La pubblicazione italiana del terzo romanzo dell'autore britannico Jonathan Coe \u00e8 intitolata Questa notte mi ha aperto gli occhi, traduzione letterale del brano degli Smiths \"This night has opened my eyes\". Il libro narra la storia di un commesso di un negozio di dischi, nella Londra dei primi anni ottanta e ogni capitolo si apre con una citazione tratta da una canzone degli Smiths. Il titolo originale del romanzo (\"The dwarves of death\") non contiene invece alcun riferimento alla band.\nAnche il mondo dei fumetti ha voluto tributare questo riconoscimento verso la band: un progetto dalla \"Comic-Con\" di Tucson, chiamato \"Unite and Take Over\" (il cui titolo \u00e8 ripreso da un verso dal brano Shoplifters of the World Unite), nell'agosto del 2011 ha reclutato infatti artisti di fumetti per creare una raccolta di storie basate su canzoni degli Smiths. Tra le canzoni selezionate ci sono Girlfriend in a Coma, How Soon Is Now?, \"Rubber Ring\", Stop Me If You Think You've Heard This One Before, \"Cemetry Gates\" e altre ancora. Ogni canzone sar\u00e0 trasformata in una storia da quattro a otto pagine..\nA livello musicale, nel 1996, per celebrare il decimo anniversario dall'uscita dell'album The Queen Is Dead, il magazine francese \"Les Inrockuptibles\", ha pubblicato una versione del disco dal titolo The Smiths Is Dead riarrangiata da artisti degli anni novanta quali Supergrass, The High Llamas, Billy Bragg, Placebo, Bis, Therapy?, Divine Comedy, Frank and Walters, e Boo Radleys. Nel 2000, invece, anche la fanzine italiana dedicata a Morrissey, Speedway, ha pubblicato un album di tributo intitolato \"There Is A Light That Never Goes Out\", in cui 21 band internazionali e italiane sono state chiamate a registrare una versione della loro canzone preferita degli Smiths..\nNel 1999 il gruppo Tre Allegri Ragazzi Morti, ha pubblicato una versione in italiano del brano \"Ask\", intitolata \"Dimmi\" e contenuta nel loro secondo album \"Mostri e normali\".\nDiscografia.\nAlbum in studio.\nTutti gli album seguenti sono pubblicati da Rough Trade Records."}
{"id": "208842", "revid": "1126756", "url": "https://it.wikipedia.org/wiki?curid=208842", "title": "Microsociologia", "text": "Per microsociologia s'intende uno dei rami della sociologia (in contrasto agli approcci detti \"macro\" e \"meso\") che si occupa dell'interazione sociale su scala ridotta. Spesso si fonda sull'osservazione diretta, pi\u00f9 che su dati statistici.\nOggetto di studio della disciplina sono i piccoli gruppi (come la famiglia, la coppia, il gruppo dei pari) e le strutture alla base dei comportamenti nelle relazioni. Si osserva come dall'interazione nascono i rapporti sociali, come da elementi comportamentali anche minimi si sviluppino i ruoli rispettivi, e come la stessa crei le premesse per ulteriori forme del rapporto. \nNegli anni trenta del Novecento, il sociologo russo naturalizzato francese Georges Gurvitch, defin\u00ec microsociologia l'interpretazione e la classificazione di una serie di manifestazioni, costituenti le componenti pi\u00f9 elementari delle strutture sociali.\nSebbene elementari, queste manifestazioni sono gi\u00e0 complete di tutti i livelli della realt\u00e0 sociale.Nello stesso periodo il medico Jacob Levi Moreno e una parte del mondo della psicologia e della sociologia, defin\u00ec microsociologia quei metodi di indagine delle relazioni, attrattive o repulsive, tra i membri di un gruppo.Viene definita microsociologia, dalle correnti sociologiche marxiste, la sociologia nord americana, in quanto carente di studi accurati sulle strutture politiche ed economiche delle societ\u00e0.\nLe teorie microsociologiche si occupano del rapporto fra agente (detto impropriamente \"attore\") e societ\u00e0 a livello individuale. Le pi\u00f9 note sono le teorie:\nContributi importanti vengono dall'etnometodologia, dall'interazionismo simbolico e da alcuni spunti del costruttivismo."}
{"id": "208847", "revid": "2175", "url": "https://it.wikipedia.org/wiki?curid=208847", "title": "Cruel Intentions", "text": ""}
{"id": "208848", "revid": "6923", "url": "https://it.wikipedia.org/wiki?curid=208848", "title": "LRC (formato di file)", "text": "LRC \u00e8 un formato di file per computer il cui scopo \u00e8 visualizzare il testo di una canzone memorizzata in un file, come un mp3, un file Ogg Vorbis o MIDI con appositi lettori musicali o programmi di riproduzione audio; il testo \u00e8 sincronizzato all'audio e la lettura del file avviene alla condizione che il file musicale ed il file con il testo abbiano lo stesso nome.\nFormati lrc.\nLrc semplice.\nIl formato LRC viene letto da programmi o lettori per cantare tipo karaoke. In genere richiede che l'mp3 e l'lrc abbiano lo stesso nome: nome.mp3 e nome.lrc. Il file.lrc ha un certo formato, ad ogni inizio linea ha segnalini o tag di tempo [mm:ss.xx] , mm ss e xx sta per minuti secondi e frazioni. Eccone un esempio.\n [mm:ss.xx] verso linea 1\n [mm:ss.xx] verso linea 2\n ...\n [mm:ss.xx] ultimo verso canzone\nAltri tag a inizio canzone \n\"In genere trascurati dal lettore con funzione karaoke, ma utili.\"\n [ti:\"Titolo canzone\"]\n [ar:\"Artista canzone\"]\n [by: \"da chi \u00e8 stato creato l'lrc\"]\n [00:02.00]\"Titolo canzone e Artista da far vedere a inizio\"\n [00:10.00]\n [00:12.00]Inizio canzone ...\nAltri ancora:\n [ti:Let's Twist Again]\n [ar:Chubby Checker oppure Beatles, The]\n [au: \"autori Written by Kal Mann / Dave Appell, 1961\"]\n [al: \"album Hits Of The 60's - Vol. 2 \u2013 Oldies\" oppure \"Beatles 1 - 27 #1 Singles\"]\n [re: formato del lettore con cui \u00e8 stato creato ...]\n [ve: versione programma... ]\nLrc avanzato.\nFormato LRC avanzato, extra tag tra le parole. Il lettore ha un timing migliore sulle singole parole, il formato del Tag del tempo parola \u00e8 &lt;mm:ss.xx&gt; ad esempio:\n[mm:ss.xx] &lt;mm:ss.xx&gt; parola 1, linea 1 &lt;mm:ss.xx&gt; parola 2 - linea 1 &lt;mm:ss.xx&gt; ... ultima \nparola, linea 1 &lt;mm:ss.xx&gt;\n[mm:ss.xx] &lt;mm:ss.xx&gt; parola 1 - linea 2 &lt;mm:ss.xx&gt; parola 2 - linea 2 &lt;mm:ss.xx&gt; ... ultima parola - linea 2 &lt;mm:ss.xx&gt;\n[mm:ss.xx] &lt;mm:ss.xx&gt; parola 1 - ultima linea &lt;mm:ss.xx&gt; parola 2 - ultima linea &lt;mm:ss.xx&gt; ... ultima parola - ultima linea &lt;mm:ss.xx&gt;"}
{"id": "208849", "revid": "287204", "url": "https://it.wikipedia.org/wiki?curid=208849", "title": "Le relazioni pericolose (film)", "text": ""}
{"id": "208851", "revid": "2225", "url": "https://it.wikipedia.org/wiki?curid=208851", "title": "Choderlos de Laclos", "text": ""}
{"id": "208853", "revid": "2225", "url": "https://it.wikipedia.org/wiki?curid=208853", "title": "Pierre Choderlos de Laclos", "text": ""}
{"id": "208854", "revid": "173469", "url": "https://it.wikipedia.org/wiki?curid=208854", "title": "Maria Antonietta d'Austria", "text": ""}
{"id": "208857", "revid": "10137", "url": "https://it.wikipedia.org/wiki?curid=208857", "title": "Cimitero vecchio di Jewis", "text": ""}
{"id": "208858", "revid": "1226", "url": "https://it.wikipedia.org/wiki?curid=208858", "title": "Monaci stiliti", "text": ""}
{"id": "208863", "revid": "18877", "url": "https://it.wikipedia.org/wiki?curid=208863", "title": "Determinante di Vandermonde", "text": ""}
{"id": "208866", "revid": "125122735", "url": "https://it.wikipedia.org/wiki?curid=208866", "title": "Ricerca di mercato", "text": "La ricerca di mercato \u00e8 la sistematica raccolta, conservazione ed analisi dei dati o informazioni relativi a problemi connessi al marketing di beni e/o servizi.\nSi occupa principalmente dello studio e dell'analisi dei comportamenti espressi e dei processi decisionali (motivazioni) dei consumatori in un'economia di mercato, o della definizione della struttura di un mercato, risultando una fonte di informazione per chi, all'interno di un'azienda che produce beni o servizi, deve prendere decisioni di marketing.\nLe ricerche di marketing possono dunque essere definite come gli studi volti a selezionare tutti gli elementi rilevanti di informazione utilizzabili per le decisioni in tema i prodotti, distribuzione, efficacia della pubblicit\u00e0 e tecniche promozionali, nonch\u00e9 della valutazione della posizione complessiva dell'impresa. Spesso si rivolgono ad un ambito di analisi pi\u00f9 ristretto, essendo rigidamente connesse all'individuazione di informazioni relative al mercato di un particolare bene, hanno carattere esplorativo, venendo usate quindi per accertare specifici aspetti del mercato.\nSecondo Kotler, i professionisti del marketing devono avere una conoscenza approfondita di come i consumatori pensano, sentono e agiscono e offrire un valore chiaro a ciascun consumatore target.\nCategorizzazioni delle ricerche.\nCategorizzazione Comune.\nComunemente, una ricerca di mercato \u00e8 definita di tipo \"quantitativo\" o \"qualitativo\".\nQuantitativa.\n\u00c8 definita quantitativa nel caso in cui sia costruita in modo tale da dare \"rappresentativit\u00e0 statistica\" di un'intera popolazione (mercato o segmento), sulla base di un campione.\nQualitativa.\n\u00c8 di tipo qualitativo quando l'analisi \u00e8 effettuata in modo destrutturato, in genere attraverso una discussione libera (che attraversa una traccia di discussione) o con una serie di domande aperte, con un'ampia facolt\u00e0 lasciata all'intervistatore di approfondire le risposte date.\nAttraverso le ricerche qualitative, il ricercatore formula ipotesi e congetture, pu\u00f2 individuare connessioni di pensiero, ma non ottiene alcuna rappresentativit\u00e0 statistica.\nSi analizzano le componenti emotivo-simboliche dei consumatori che soggiacciono ai loro processi di scelta mediante tecniche di tipo cognitivo, proiettivo e creativo, accompagnate da una molteplicit\u00e0 di strumenti (gruppi di discussione, osservazioni, colloqui individuali, desk research).\nLe funzioni che essa assolve sono di tipo:\nCategorizzazione Scientifica.\nIn ambito scientifico, la distinzione \u00e8 invece pi\u00f9 sottile; si vanno perci\u00f2 a definire ricerche di tipo \"esplorativo\", \"descrittivo\" o \"causale\".\nEsplorativa.\nLa \"ricerca esplorativa\" \u00e8 volta a chiarire la natura di un problema, ad acquisire maggiore comprensione di una situazione, a fornire indicazioni per indagini future.\nGrazie alla ricerca esplorativa, il ricercatore accresce la propria familiarit\u00e0 con il problema e con il mercato ed \u00e8 generalmente in grado di formulare ipotesi e congetture in merito a questo.\nIl dato di ricerca \u00e8 trattato in modo \"qualitativo\": i risultati di tale ricerca sono perci\u00f2 privi della capacit\u00e0 di rappresentare un fenomeno generale. Comunemente si afferma che il risultato ottenuto da tale analisi \u00e8 \"profondo\" ma non \"esteso\".\nLa ricerca esplorativa \u00e8 usata sovente dalle imprese che si accingono ad esportare i loro prodotti su nuovi mercati. Il rapporto prodotto-paese \u00e8 uno degli indici primari di orientamento che permette di identificare il target paese come prima discriminante seguita dalla caratterizzazione delle attivit\u00e0 di mix-marketing.\nI metodi pi\u00f9 utilizzati sono:\nDescrittiva.\nLa \"ricerca descrittiva\" ha come scopo la \"definizione della struttura competitiva\" di un mercato / segmento, oppure la \"descrizione del comportamento\" di organizzazioni o gruppi di consumatori.\nL'informazione \u00e8 trattata in modo \"quantitativo\", basando il disegno di ricerca su un campione che dia risposte generalizzabili ad una popolazione di riferimento (mercato o segmento). Oggetto d'indagine sono perci\u00f2 i \"comportamenti espressi\", non le \"motivazioni profonde\" che sussistono a tali comportamenti, per indagare le quali \u00e8 pi\u00f9 utile un'indagine esplorativa.\nI metodi pi\u00f9 utilizzati sono:\nCausale.\nLa \"ricerca causale\" ha lo scopo di definire \"connessioni causa-effetto\" tra pi\u00f9 variabili, la loro natura e caratteristiche come la \"direzione\" e l\"'intensit\u00e0\".\nAnche qui, l'informazione \u00e8 trattata in modo \"quantitativo\", ricercando le variabili causali che spiegano il comportamento di altre variabili.\nI disegni di ricerca classici per la ricerca causale sono:\nCategorizzazione sulla base dell'obiettivo.\nStima delle potenzialit\u00e0 di un prodotto/servizio.\nNel mercato dei beni e dei servizi, in particolare - ma non esclusivamente - tra i beni di largo consumo, si pu\u00f2 indagare in termini preliminari le potenzialit\u00e0 di successo di un prodotto / servizio. Analisi di natura \"qualitativa\" ('ricerche esplorative') sono in genere preliminari e volte a determinare possibili punti di forza e di debolezza di un prodotto o di un insieme di prodotti (esistenti, varianti di prodotti esistenti o prodotti in via di sviluppo). Succedono solitamente a queste, e basate sui risultati dell'esplorazione, altre analisi \"quantitative\" ('ricerche descrittive').\nLe tecniche utilizzate sono:\nStima della soddisfazione del cliente.\nUn tema di grande interesse d'indagine per le aziende \u00e8 il livello di soddisfazione espresso dai propri intermediari o clienti.\nLe indagini descrittive sono generalmente svolte mediante questionario (scritto o telefonico) da distribuire a tutti o a parte dei propri clienti o intermediari (vedi soddisfazione del cliente).\nMano a mano che si raccolgono maggiori informazioni riguardanti l'atteggiamento del cliente verso la marca, al processo d'acquisto e alla soddisfazione dopo la prova del prodotto / servizio, si forma un complesso di informazioni di base per la gestione delle relazioni con i clienti (Customer Relationship Management (CRM)). L'indagine che, invece, include anche gli atteggiamenti degli intermediari, va a indagare l'intera catena di creazione del valore: essa \u00e8 quindi importante per la gestione della catena di distribuzione (Supply Chain Management (SCM)).\nDefinizione del prezzo.\nL'analisi del prezzo riguarda principalmente - nell'ambito della ricerca di marketing - il processo cognitivo che attribuisce valore al prodotto o servizio offerto. In particolare, tale valore pu\u00f2 essere espresso in termini assoluti (valutando, ad esempio, se un prezzo \u00e8 percepito come \"caro\" o \"economico\") o in termini relativi (\"pi\u00f9\" o \"meno caro\" dei concorrenti). In particolare, molto sviluppata \u00e8 la ricerca sulle reazioni del comportamento d'acquisto di fronte a modifiche di prezzo, nota come \"price sensitivity\". Anche in questo campo, esistono tecniche di natura \"qualitativa\" e \"quantitativa\". Le ricerche di natura qualitativa sono volte ad identificare quelle componenti / attributi che danno valore al prodotto / servizio. Le tecniche usate sono:\nLe ricerche di natura quantitativa sono indirizzate principalmente alla definizione dell'importanza dei vari attributi nella composizione del valore percepito o, molto pi\u00f9 spesso, alla stima dell\"'elasticit\u00e0 della domanda\" al variare del prezzo. Le tecniche usate sono:\nSegmentazione della domanda.\nAspetto chiave di decisione strategica di marketing \u00e8 la scelta di quale cliente si vuole servire. Per molte categorie di prodotto, soprattutto nei beni di largo consumo, risulta chiara l'esigenza di indirizzare specificamente la propria offerta ai clienti che si desidera servire.\nFondamento teorico di tale pratica \u00e8 la teoria della discriminante del prezzo; tale principio (che data degli anni Trenta) \u00e8 poi estendibile alle altre leve del marketing mix, fino a identificare un ipotetico piano di marketing differenziato per ogni segmento del mercato come condizione per la massimizzazione del profitto.\nData la limitatezza delle risorse disponibili, ed anche alla potenziale incompatibilit\u00e0 di posizionamenti distinti, l'azienda non pu\u00f2 servire tutti i segmenti: dovr\u00e0 perci\u00f2 operare una scelta dei segmenti da servire.\nLa scelta del target da servire \u00e8 quindi successiva allo \"studio di segmentazione\", attraverso il quale si scompone la domanda primaria in segmenti che abbiano atteggiamenti rispetto al prodotto / servizio di questo tipo:\nLa segmentazione, a differenza dell'approccio di marketing indifferenziato, consente di conoscere in profondit\u00e0 il cliente che si sta servendo e di servirlo in modo ottimale. Il marketing indifferenziato \u00e8 efficiente, secondo la letteratura di marketing, solo allorquando i potenziali clienti reagiscono grossomodo allo stesso modo agli stimoli di marketing.\nIn seguito al frazionamento della domanda primaria in segmenti, si \u00e8 in grado di scegliere quello (o quelli) da servire (targeting). Ancora successiva a questa \u00e8 la scelta di come servirlo in modo alternativo alla concorrenza (il posizionamento).\nI piani di marketing strategico basati su processi di tale tipo hanno come obiettivo essere \"importanti\" per i propri clienti (\"relevance\") e diversi da quelli concorrenti (\"differentiation\"). L'essere rilevanti per i propri clienti si basa sulla corretta scelta del segmento; l'essere percepiti come diversi si basa su un corretto posizionamento sul target\nCardine dello studio di segmentazione \u00e8 il criterio scelto per segmentare. I primi criteri a svilupparsi a partire dalle prime teorie della discriminante di prezzo degli anni Trenta, sono state:\nIl forte limite di tali sistemi (demografici o geografici) \u00e8 che raramente, nel comparto dei beni di largo consumo, vi \u00e8 una elevata omogeneit\u00e0 interna di tali segmenti. Inoltre questi sistemi, anche qualora riescano a spiegare correttamente i comportamenti, spesso non aiutano a comprenderne le motivazioni dei comportamenti - quindi a comprenderne veramente la natura-\nDatano invece dagli anni Settanta nuovi metodi che intendevano indagare il \"perch\u00e9\" di determinati comportamenti verso i prodotti servizi, oltre al \"chi\" operava tali comportamenti. Nascono quindi approcci di segmentazione generalmente riconducibili ad uno dei seguenti:\nLe tecniche pi\u00f9 usate sono:\nControllo del Posizionamento.\nIl controllo della ricaduta della marca rispetto al settore nel suo insieme (posizionamento);\nVerifica dell'effetto della Pubblicit\u00e0.\nVerifica dell'effetto (anche qualitativo) della pubblicit\u00e0 nell'orientare le scelte del consumatore.\nStudio della struttura del mercato e della evoluzione della domanda.\nLo studio della struttura del mercato e della evoluzione della domanda si rendono necessari soprattutto per individuare tutti quei fattori significativi che possono influenzare in maniera determinante il comportamento dei consumatori. \u00c8 importante per il management essere costantemente informato sulle tendenze evolutive del comportamento dei consumatori. L'alta direzione deve avere sempre accese le antenne sul mercato, capaci di captare i segnali deboli, cos\u00ec da poter anticipare decisioni atte a fronteggiare l'introduzione sul mercato di nuovi prodotti/servizi concorrenti.\n\u00c8 quindi necessaria una raccolta organica di dati che si esplica nell'esigenza di analizzare il flusso naturale di informazioni che arriva dall'esterno agli organi direzionali, e di integrarlo con dei dati e delle notizie che interessano il campo di attivit\u00e0 dell'azienda stessa.\nEsistono due tipi di indagine:\nVa rilevato che, pur essendo distinguibili le indagini interne da quelle esterne, per l'oggetto delle singole ricerche e per le modalit\u00e0 della loro realizzazione, esse non possono disgiungersi l'una dall'altra, ai fini valutativi e di orientamento cui mira la \"ricerca di mercato\", come pu\u00f2 gi\u00e0 evincersi dalla originaria pubblicistica per la generalit\u00e0 delle ricerche e, nello specifico dell'attivit\u00e0 bancaria, da uno scritto di Giancarlo Pallavicini.\nTecniche di ricerca.\nProduct Test.\nDiffusi sono i Product Test, vale a dire valutazioni dell'apprezzamento di un prodotto, espresso in termini quantitativi da un campione rappresentativo di potenziali consumatori (o, meno sovente, di un campione rappresentativo di un universo pi\u00f9 allargato, come il totale paese). Nel product test il prodotto \u00e8 effettivamente presente e talvolta \u00e8 possibile effettuare una prova.\nConcept Test.\nA differenza del product test, in cui il prodotto \u00e8 effettivamente presente, nel concept test il prodotto ancora non esiste, o non \u00e8 fruibile: \u00e8 perci\u00f2 mostrato il concetto di prodotto, presentato in genere in forma grafica con breve descrizione, su un formato a tabella che prende il nome di board.\nArea Test.\nSempre con l'obiettivo di stimare il potenziale di mercato, il prodotto o servizio pu\u00f2 essere lanciato unicamente in una parte del mercato, con l'obiettivo di estrapolarne poi i risultati sull'intero mercato (in termini di vendite, stagionalit\u00e0, effetto sui concorrenti e sugli altri propri prodotti in portafoglio, eccetera). La parte di mercato interessata al test, che assume quindi la funzione, in senso molto lato, di campione, pu\u00f2 essere geografica (una sola regione, una sola provincia, talvolta un solo paesino) o commerciale (una sola insegna commerciale) e prende il nome di area test.\nTest di simulazione di mercato.\nDirettamente volti ad un'analisi quantitativa delle potenzialit\u00e0 di mercato di un nuovo prodotto (o variante di prodotto esistente) sono i Simulated Test of Market o Simulated Market Test (STM o SMT), test di simulazione di mercato. In questa famiglia (di analisi \"descrittive\") si identificano indagini quantitative che, sulla base di un \"concept - product test\" o di una simulazione in ambiente controllato, stimano le potenzialit\u00e0 di un prodotto o servizio sul mercato. Spesso, le variabili utilizzate come input, per stimare il potenziale di mercato di un prodotto o servizio non \u00e8 semplicemente il prodotto o il servizio in s\u00e9, ma l'intero piano marketing.\nL'analisi mediante STM \u00e8 nata per ridurre i rischi, i costi ed i difetti del metodo delle aree test, cercando di mantenere per\u00f2 risultati apprezzabili. Presso talune aziende, le ricerche mediante STM precedono il lancio in area test; presso altre, invece, lo sostituiscono interamente.\nAnalisi delle Serie Storiche.\nSempre per valutare le potenzialit\u00e0 di mercato di un prodotto o servizio, vi sono metodi di ricerca che si basano sull'analisi delle serie storiche dei dati di vendita di altri prodotti (o dello stesso prodotto in altri mercati geografici). Tale metodo di ricerca \u00e8 particolarmente adatto a tipologie particolari di prodotti e servizi, ma non mancano aziende di prodotti di largo consumo che adottano un approccio strutturato di analisi della domanda basato sull'analisi delle serie storiche.\nEsperimento.\nDurante l'esperimento, e a differenza dell'osservazione, il ricercatore \u00e8 in grado di controllare diverse variabili coinvolte. In altri termini, il ricercatore opera su variabili di tipo \"predeterminato\" e non su variabili di tipo \"stocastico\". La situazione in cui il ricercatore sia effettivamente in grado di tenere sotto controllo tutte le variabili in gioco \u00e8 piuttosto rara nel marketing. Per questa ragione l'uso dell'esperimento in senso stretto \u00e8 molto limitato. Si d\u00e0 talvolta, erroneamente, il nome di esperimento ad indagini di tipo descrittivo come la simulazione di comportamento del consumatore di fronte ad una proposta d'acquisto effettuata in laboratorio, dove solo alcune variabili sono effettivamente sotto il controllo del ricercatore.\nAnalisi congiunta.\nL'analisi congiunta, in inglese conjoint analysis, \u00e8 una tecnica statistica multivariata che ha origine dalla psicologia matematica. Viene utilizzata nelle discipline conosciute come scienze sociali e nelle scienze applicate tra cui il marketing, il product management, e la ricerca operativa.\nFocus Group.\nUn focus group (o gruppo di discussione) \u00e8 una tecnica qualitativa utilizzata nelle ricerche delle scienze umane e sociali, in cui un gruppo di persone \u00e8 invitato a parlare, discutere e confrontarsi riguardo all'atteggiamento personale nei confronti di un tema, di un prodotto, di un progetto, di un concetto, di una pubblicit\u00e0, di un'idea o di un personaggio.\nIntervista con questionario.\n\"Da integrare o sostituire con link esterno\"\nIntervista in profondit\u00e0.\nL'intervista in profondit\u00e0 (in inglese In Depth Interview, abbreviato in IDI) \u00e8 una tecnica di ricerca qualitativa utilizzata nelle ricerche delle scienze umane e sociali, che prevede un'approfondit\u00e0 intervista individuale, condotta da un intervistatore, che ha lo scopo di cogliere i motivi delle azioni o le interpretazioni della realt\u00e0 dell'intervistato.\nOsservazione.\n\"Da integrare o sostituire con link esterno\"\nOsservazione partecipante.\nL'osservazione partecipante \u00e8 una tecnica di ricerca etnografica incentrata sulla prolungata permanenza e partecipazione alle attivit\u00e0 del gruppo sociale studiato da parte del ricercatore.\nMetodi che fanno riferimento alle teorie del mezzo-fine.\nMetodi Proiettivi.\n\"Da integrare o sostituire con link esterno\"\nMetodi codificati da Jerry Zaltman.\nPer il metodo ZMET e i suoi obiettivi\nSito della Olson Zaltman Associates"}
{"id": "208867", "revid": "124793230", "url": "https://it.wikipedia.org/wiki?curid=208867", "title": "Subaru Impreza", "text": "La Subaru Impreza \u00e8 una berlina compatta prodotta dalla casa giapponese Subaru, uscita dalle catene di montaggio per la prima volta nel 1992.\nContesto.\nNel 1992 l'Impreza fu chiamata a sostituire la ormai obsoleta Subaru Leone, sul mercato internazionale da oltre 20 anni. Allo stesso modo fu progettata con un occhio di riguardo al mondo delle competizioni rallistiche, nelle quali avrebbe invece dovuto sostituire la pi\u00f9 grande e pesante Subaru Legacy.\nDalla Legacy, l'Impreza ha subito ereditato la nuova gamma di motori denominata EJ, la quale ha sostituito i vecchi motori EA. L'architettura meccanica di base \u00e8 quella usuale di casa Subaru: motore boxer longitudinale e trazione integrale permanente (o anteriore su alcuni modelli base), sospensioni anteriori MacPherson e posteriori a quadrilatero deformabile. Queste soluzioni permettono all'Impreza di avere una disposizione simmetrica degli organi meccanici ed un baricentro molto basso. Questo significa minor rollio, minor \"torque steering\", minori vibrazioni da parte del motore (il quale non necessita di un contralbero di bilanciamento).\nPrima generazione (1992-2001).\nLa prima Impreza era disponibile in tre varianti di carrozzeria: berlina a 3 volumi e 4 porte, station wagon (commercialmente denominata \"Sport Wagon\") e coup\u00e9 (non importata in Italia).La gamma dei motori all'inizio comprendeva solo il semplice motore di 1.800 cm\u00b3 da 101\u00a0CV, ma a questo ben presto si aggiunsero un 1.600 e un 2.000 aspirati pi\u00f9 il 2,0l turbo da 211\u00a0CV che equipaggiava la versione WRX. Quest'ultimo propulsore venne montato anche sulla versione GT (sia Sedan che Station Wagon) prodotta nel 1994.\nIl primo restyling esterno \u00e8 datato al 1997 e quello sugli interni al 1998. Dal 1999 la potenza della WRX sal\u00ec dai 211 CV a 218 CV.\nNel 1998 viene commercializzata una versione a tiratura limitata (200 esemplari numerati) della Impreza Turbo; viene chiamata \"WWW\", cio\u00e8 World Wide Winner (vincitrice in tutto il mondo). La stessa risulta sensibilmente perfezionata rispetto alla GT turbo 4wd con un prezzo che, nel 1998, raggiungeva i 66,9 milioni di lire contro i 56,2 della \"normale\". Prezzo ampiamente giustificato non soltanto dal ruolo di \"instant classic\" che il blasone e la tiratura limitatissima le conferiscono, ma anche da un insieme di peculiarit\u00e0 tecniche e di allestimento pi\u00f9 elevato. Alcune particolarit\u00e0 estetiche delle \"WWW\", oltre alla colorazione esclusivamente in blu con cerchi oro, sono i sedili in pelle nabuck con la numerazione progressiva cucita a mano della Medici, i pannelli delle portiere sempre rivestiti in nabuck, la ghiera del cambio in alluminio con scritta \"World Wide Winner\", il labbro sul paraurti anteriore della \"Orciari\", l'alettone posteriore sempre della \"Orciari\" in condivisione con la wrx sti version IV giapponese, stemma anteriore di colore rosa (l'unica commercializzata in Italia con tale colore),alcuni particolari interni in carboon look (bocchette dell'aria, console centrale, e contachilometri), il pomello cambio, la pedaliera e il volante della \"Momo\". La potenza del 2 litri boxer 16v turbo era sempre di 211 cv, ma grazie ad una serie di interventi miglioravano notevolmente le doti di erogazione con un incremento di coppia di 2,0 Kgm rispetto alla \"normale\" ad un minor numero di giri.\nNel 1998 venne commercializzata la versione speciale 22B Sti. Tale versione venne lanciata sia per commemorare i 40 anni di attivit\u00e0 della Subaru che per festeggiare il titolo mondiale rally conquistato l'anno precedente. Ne furono costruite 424, ed erano costituite da caratteristiche meccaniche analoghe alla controparte da gara tra le quali spiccava la carrozzeria a due porte esclusiva (unica Impreza mai costruita in questa configurazione), passaruota allargati e sviluppata in collaborazione con la Prodrive che all'epoca gestiva il reparto corse ufficiale Subaru nel WRC; il propulsore era un 2.2 boxer Master-4 DOHC Turbo da 276 CV di potenza. Quest'ultimo veniva gestito da un cambio manuale a cinque marce.\nNello stesso anno venne lanciata la Impreza Wagon Sti Version 5. Costruito per il solo mercato nipponico, il modello implementava un propulsore Sti Blueprinted dalla potenza di 280 cv, un impianto frenante costituito da freni a disco, un nuovo cofano motore con prese d'aria maggiorate, un nuovo spoiler posteriore e diversi ritocchi del design. Gli interni sono stati resi pi\u00f9 sportivi con l'aggiunta di sedili da corsa e volante sportivo fornito dalla Momo.\nNel 1999 viene commercializzata la serie limitata \"wrx plus\" esclusivamente di colore grigio con cerchi oro (gli stessi della versione Www) gli interni erano in alcantara blu e nero come i pannelli delle portiere. Questo modello aveva in dotazione l'alettone di altezza media (come quello della Www).\nNel 2000 vengono commercializzate in Italia due versioni speciali limitate e numerate, rispettivamente la LTD e la WRX 3.\nLa LTD era allestita con i colori classici della Impreza WRX, ovvero carrozzeria blu e cerchi oro (che per\u00f2 avevano 6 raggi anzich\u00e9 5), i sedili come la Plus e volante e pomello Momo con inserti di colore rosso. La particolarit\u00e0 pi\u00f9 importante \u00e8 che riportava il numero progressivo sulla ghiera del cambio (in totale ne sono stati prodotti 100 esemplari). Lo spoiler faceva parte di un kit estetico della Orciari (mascherina, paraurti anteriore, minigonne e alettone tipo WRC).\nLa WRX 3 era invece di colore grigio (con gli stessi cerchi a 6 raggi della LTD), aveva i sedili tappezzati in nabuk con trama a quadri bianchi e pelle nera, con poggiatesta Medici su cui era riportato il numero progressivo (100 esemplari in totale) e pannelli neri con una striscia bianca. Questa versione era l'unica che aveva di serie i tre manometri al posto del \"portaguanti\". La plastica della console centrale era di colore grigio-dorato rispetto al nero delle versioni di serie. Sotto le frecce laterali spicca l'emblema WRX 3 in rilievo di colore grigio. La WRX 3 montava il medesimo kit estetico della LTD.\nMotorizzazioni.\nI motori EJ erano contraddistinti da una distribuzione a singolo albero a camme in testa (eccezion fatta per il 2,0l, il quale invece era a doppio albero a camme in testa), a 2 o 4 valvole per cilindro e spaziavano dagli 1,5l ai 2,0l di cilindrata. L'Impreza, al debutto, ne ereditava ben tre aspirati nelle diverse cilindrate di 1,6l, 1,8l e 2,0l. La potenza specifica di quei motori era relativamente contenuta (anche in raffronto alle vetture dell'epoca), ma permetteva di avere una buona coppia ai bassi regimi, esprimendo un carattere che rispettava appieno la filosofia di auto polivalente incarnata dall'Impreza gi\u00e0 alla nascita.\nNel 1997, in concomitanza con il primo dei pi\u00f9 importanti restyling dell'auto, la gamma dei motori si rinnova completamente: esce di scena il 1.800 (l'unico rimasto con 2 valvole per cilindro) e vengono aggiornati sia il 1600 che il 2.000, i quali guadagnano in coppia e potenza, pur nel rispetto delle nuove norme antinquinamento Euro 2.\nL'ingresso nelle competizioni e i successi nel WRC.\nLa Subaru Impreza fu presto chiamata a sostituire la Legacy RS nel campionato RCA (meglio conosciuto come il Gruppo A), categoria che al tempo rappresentava la serie \"regina\" del rally mondiale. L'Impreza 555 (cos\u00ec chiamata in omaggio alla sponsorizzazione del marchio di sigarette \"State Express 555\" appartenente al gruppo British American Tobacco) rappresentava un enorme salto di qualit\u00e0 rispetto alla Legacy, gi\u00e0 a partire dalla scheda tecnica: questa infatti vantava circa 20 CV in pi\u00f9 dell'antenata, aveva uno dei primi motori in alluminio, migliore tenuta di strada, nuove sospensioni, un miglior bilanciamento dei pesi, una scocca pi\u00f9 leggera e dimensioni ridotte.\nLa 555 debutt\u00f2 nel 1993 nel rally di Finlandia \"1000 Laghi\" con alla guida i campioni di casa Ari Vatanen e Markku Al\u00e9n. Conquist\u00f2 la prima vittoria nel 1994 al rally di Corsica con alla guida Carlos Sainz. Nel 1995 permise a Subaru di conquistare sia il titolo piloti (peraltro l'unico vinto dal pur celeberrimo Colin McRae) che il titolo costruttori; bis che non riusc\u00ec l'anno successivo, quando Subaru dovette accontentarsi del titolo costruttori.\nIl ritiro del modello avvenne dal 1997 causa nuovi regolamenti della World Rally Championship. La sua sostituta, l'Impreza WRC97, fu un'altra ottima auto che vinse alla prima gara del campionato e conquist\u00f2 il titolo costruttori in quello stesso anno.\nSeconda generazione (2001-2007).\nLa seconda versione della compatta Subaru vide la luce nel 2001 e ne rappresent\u00f2 la prima profonda revisione. L'impostazione meccanica di fondo non venne intaccata, ma intorno a quella tutto venne modificato, migliorato ed accresciuto. Le dimensioni erano pi\u00f9 importanti: lunghezza ed altezza crebbero entrambe di 6\u00a0cm ciascuna, mentre passo e larghezza rimasero praticamente invariate. L'assetto era nuovo e traeva vantaggio dall'esperienza maturata nei rally. I freni erano a disco autoventilanti su tutte e quattro le ruote, mentre rimangono trazione integrale e motore boxer.\nTuttavia, in un primo momento, gli appassionati pi\u00f9 incalliti, quelli che considerano e considereranno sempre l'Impreza come la versione stradale della macchina che si \u00e8 imposta per anni nel WRC, rimasero abbastanza delusi dalla nuova vettura: le dimensioni maggiori, il peso superiore e quel design cos\u00ec poco aggressivo fecero storcere il naso a non pochi duri e puri.\nD'altro canto la nuova Impreza portava in dote una pi\u00f9 vasta serie di optional dedicati alla sicurezza automobilistica, un telaio pi\u00f9 rigido e nuovi interni pi\u00f9 moderni e confortevoli, ma sempre sportivi: da annoverare le bocchette di ventilazione rotonde, il volante MOMO in pelle, la pedaliera in alluminio, il volante regolabile in altezza (ma non in profondit\u00e0).\nRestyling 2003.\nSul lato del design serv\u00ec a ben poco l'introduzione della versione rinvigorita STi: i gruppi ottici anteriori a forma circolare continuavano a non piacere e fu proprio per questo che nel 2003 Subaru decise di introdurre un restyling estetico che intervenisse proprio in quei punti che erano stati i pi\u00f9 criticati.\nPer commemorare la vittoria del mondiale WRC 2003 di Petter Solberg viene commercializzata la Subaru Impreza WRX STi \"Solberg edition\" (edizione limitata e numerata a soli 200 esemplari nel mondo). La Solberg Edition ha notevoli migliorie rispetto alle STi base; come ad esempio il DCCD (Driver's Control Centre Differential) che permette una diversa gestione dei differenziali o gli interni di colore nero (Black Line) con stemma sti sullo schienale di colore rosa a differenza delle versioni \"normale\" che avevano i sedili blu e nero tipo alcantara.\nInoltre le Solberg edition, oggi sempre pi\u00f9 ricercate dai collezionisti, presentavano in basso alla console centrale, una placca color argento che commemorava la vittoria mondiale di Solberg, oltre ovviamente alla firma del pilota ed alla numerazione dell'auto (xx/200).\nRestyling 2006.\nInterventi pi\u00f9 importanti vennero invece introdotti nel 2006: un nuovo design per gli esterni firmato da Andreas Zapatinas (nuovo direttore del centro stile Subaru), l'introduzione del nuovo motore 2.0 aspirato pi\u00f9 una serie di piccole modifiche atte a migliorare il comportamento dinamico.Dal telaio e dalla meccanica della Impreza \u00e8 stata tratta anche la terza generazione di un SUV della casa nipponica, la Subaru Forester.\nMotorizzazioni.\nL'offerta di motorizzazioni della Subaru Impreza di seconda generazione non fu mai veramente ampia, ma fu altres\u00ec caratterizzata da un ritmo di rinnovamento impressionante che port\u00f2 la gamma motoristica della Impreza a rinnovarsi profondamente ad ogni anno.\nPer questo motivo, di seguito, vengono riportate, anno per anno, le motorizzazioni offerte in Italia.\nTerza generazione (2007-2011).\nAl salone di Francoforte del 2007 Subaru ha presentato la terza generazione della Subaru Impreza, la quale abbandona la classica forma a tre volumi per abbracciare il nuovo andamento hatchback a due volumi con portellone posteriore. Questo cambiamento ha rappresentato una svolta decisiva per la Impreza, che in questa maniera ha visto abbandonare le forme della vettura che numerosi successi ha riscosso nel campionato del mondo rally.\nLa configurazione meccanica di base \u00e8 sempre la stessa: motore boxer longitudinale a 4 cilindri e trazione integrale su tutte le versioni. I motori disponibili sono un 1,5l e un 2,0l aspirati, accoppiati al 2,5l turbo che equipaggia (con potenze diverse) le due versioni sportive WRX ed STi e al 2.0l diesel.\nLa lunghezza della vettura \u00e8 l'unica dimensione decresciuta rispetto alla generazione precedente, a causa della nuova carrozzeria (passa infatti da 4455\u00a0mm a 4415\u00a0mm, 40\u00a0mm in meno) al contrario, in primo luogo, del passo (che cresce di quasi 10\u00a0cm), ma anche della larghezza (che aumenta di 5\u00a0cm) e dell'altezza (che sale di 36\u00a0mm).\nGli interni sono completamente nuovi e riprendono lo stile introdotto con il grande SUV Tribeca: una nervatura satinata si sviluppa secondo un movimento ad ali che trova il proprio centro nella consolle centrale e si sviluppa fino ad arrivare alle portiere.\nQuarta generazione (2011-2016).\nLa quarta generazione dell'Impreza \u00e8 stata presentata al salone dell'automobile di New York nel 2011 in versione berlina a 4 porte e a 5 porte hatchback. Le motorizzazioni disponibili sono sia benzina che diesel con cilindrate comprese tra i 1,6 e i 2,0 litri.\nDestinata inizialmente ai mercati giapponese e statunitense, la quarta serie \u00e8 stata in seguito esportata anche in altri mercati europei, tranne in quello italiano ad eccezione della WRX e STi.\nSubaru WRX.\nDal 2014 le versioni WRX hanno perso il nome \"Impreza\", diventando quindi un modello a s\u00e9 stante nel listino della casa.\nQuella del 2014 \u00e8 la prima auto denominata WRX a non avere un motore derivato dall\"'EJ\" di serie; monta infatti un nuovo 2.0 denominato \"FA20F\", con iniezione diretta e turbocompressore, situato nell'avantreno dell'auto, invece che a fianco del terzo pistone, e ci\u00f2 rende pi\u00f9 basso il centro di gravit\u00e0 dell'auto, che misura 500\u00a0mm. Questo motore, rispetto al vecchio \"EJ\", ha una curva di coppia pi\u00f9 ampia e 3\u00a0CV in pi\u00f9.\nQuinta generazione (dal 2016).\nSubaru ha presentato la quinta generazione del modello Impreza berlina al New York International Auto Show nel marzo 2016.\nLa quinta generazione \u00e8 il primo modello ad essere costruito sulla nuova piattaforma globale Subaru, che sar\u00e0 alla base di tutti i futuri modelli della casa nipponica.\nNei mercati giapponesi il modello \u00e8 in vendita dal 13 ottobre 2016 nelle concessionarie Subaru, mentre la nuova Impreza \u00e8 entrata nei mercati nordamericani ed australiani nel mese di dicembre 2016. I modelli nordamericani sono ora prodotti per la prima volta dalla S\"ubaru of Indiana Automotive Inc.\" a Lafayette, nell'Indiana anzich\u00e9 in Giappone. I modelli per i mercati al di fuori del Nord America continuano ad essere prodotti in Giappone."}
{"id": "208868", "revid": "20302", "url": "https://it.wikipedia.org/wiki?curid=208868", "title": "Impreza", "text": ""}
{"id": "208869", "revid": "121095441", "url": "https://it.wikipedia.org/wiki?curid=208869", "title": "Jules Laforgue", "text": "Biografia.\nI suoi genitori si incontrarono in Uruguay, suo padre studi\u00f2 l\u00ec e divenne primo insegnante e poi impiegato di banca. Jules era il secondogenito in una famiglia di undici figli. Nel 1866 la famiglia ritorn\u00f2 in Francia, a Tarbes, citt\u00e0 dove aveva gi\u00e0 vissuto il padre. Nel 1867 Jules venne affidato, assieme al fratello maggiore \u00c9mile, alle cure della famiglia di un cugino, poich\u00e9 sua madre aveva scelto di tornare da sola in Uruguay.\nNel 1869 il padre di Jules trasfer\u00ec la famiglia a Parigi. Nel 1877 sua madre mor\u00ec di parto e Jules, che non fu mai uno studente diligente, non super\u00f2 l'esame per il diploma. Nel 1878 fall\u00ec nuovamente l'esame, e poi ancora una terza volta; inizi\u00f2 quindi a leggere i grandi autori francesi e a visitare i musei di Parigi, nonch\u00e9 ad elaborare il piano della raccolta di poesie \"Le sanglot de la terre\" alla quale lavorer\u00e0 fino al 1881 e che rester\u00e0 incompiuta.\nNel 1879 suo padre si ammal\u00f2 e fece ritorno a Tarbes, ma Jules rimase a Parigi e pubblic\u00f2 per la prima volta una sua poesia a Tolosa. Entro la fine dell'anno aveva pubblicato numerose poesie ed era gi\u00e0 stato notato da autori famosi. Nel 1880 oper\u00f2 all'interno dei circoli letterari della capitale e divenne un \"prot\u00e9g\u00e9\" di Paul Bourget, editore della rivista \"La vie moderne\".\nA partire dal 1881 la sua carriera letteraria era diventata tanto fitta d'impegni da non consentirgli di tornare a Tarbes per i funerali del padre. Da novembre di quell'anno fino al 1886 visse a Berlino, lavorando come lettore francese per l'imperatrice Augusta, una sorta di consigliere culturale. Era pagato molto bene e poteva inseguire i suoi interessi molto liberamente. Nel 1885 scrisse il suo capolavoro, \"L'Imitation de Notre-Dame la Lune\".\nNel 1886, ritorn\u00f2 in Francia e spos\u00f2 Leah Lee, una giovane inglese conosciuta a Berlino.\nL'anno seguente mor\u00ec di tubercolosi. \u00c8 sepolto al cimitero parigino di Bagneux.\nLa sua poesia sarebbe stata una delle influenze principali per il giovane T. S. Eliot."}
{"id": "208871", "revid": "6923", "url": "https://it.wikipedia.org/wiki?curid=208871", "title": "Contea del Vexin", "text": "La contea del Vexin \u00e8 un'antica suddivisione territoriale nel nord-ovest della Francia, corrispondente alla parte normanna della storica provincia del Vexin.\nConti del Vexin.\nprima dell'895-919: Ermenfroi d'Amiens, conte di Amiens, del Vexin e di Valois\n915-926: Raul I d'Ostrevent (\u2020 926), conte di Amiens, di Vexin e di Valois \n926-943: Raul II, conte di Amiens, di Vexin e di Valois, figlio del precedente\n943-dopo il 992: Gualtiero I, conte di Amiens, di Vexin e di Valois, fratello del precedente\nprima del 998-dopo il 1017: Gualtiero II, conte di Amiens, del Vexin e di Valois, figlio del precedente\nprima del 1024-1035: Drogone, conte di Amiens e di Vexin, figlio del precedente\n1035-1063: Gualtiero III, conte di Amiens, del Vexin e del Maine, figlio del precedente\n1063-1074: Raul III, conte di Valois, poi del Vexin e di Amiens, cugino del precedente, figlio di Raoul III (conte di Valois, figlio di Gualtiero II) e di Alice\n1074-1077: Simone (\u2020 1080), conte di Valois, poi del Vexin e di Amiens, figlio del precedente e di Adele di Bar-sur-Aube\nNel 1077, Simone si fece monaco e i suoi possedimenti furono persi. Valois and\u00f2 a suo cognato Erberto IV di Vermandois, Amiens fu unita alla Corona e il Vexin diviso tra il duca di Normandia e il re di Francia\n1092-1108: Luigi di Francia, figlio di Filippo I, re di Francia, \u00e8 investito del contado del Vexin francese prima di diventare re di Francia sotto il nome di Luigi VI il Grosso."}
{"id": "208889", "revid": "111373", "url": "https://it.wikipedia.org/wiki?curid=208889", "title": "G\u00fcttingen", "text": "G\u00fcttingen (toponimo tedesco) \u00e8 un comune svizzero di 1\u00a0560 abitanti del Canton Turgovia, nel distretto di Kreuzlingen.\nGeografia fisica.\nG\u00fcttingen si affaccia sul lago di Costanza.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nG\u00fcttingen \u00e8 servito dall'omonima stazione sulla ferrovia Sciaffusa-Rorschach."}
{"id": "208890", "revid": "1521913", "url": "https://it.wikipedia.org/wiki?curid=208890", "title": "Linguaggio del primo ordine", "text": "Nella logica matematica il linguaggio del primo ordine \u00e8 un linguaggio formale che serve per gestire meccanicamente enunciati e ragionamenti che coinvolgono i connettivi logici, le relazioni e i quantificatori \"per ogni ...\" (\u2200) ed \"esiste...\" (\u2203). L'espressione \"del primo ordine\" indica che c'\u00e8 un insieme di riferimento e i quantificatori possano riguardare solo gli \"elementi\" di tale insieme e non i sottoinsiemi; ad esempio si pu\u00f2 dire \"per tutti gli x elementi dell'insieme vale P(x)\" ma non si pu\u00f2 dire \"per tutti i sottoinsiemi A vale P(A)\" (le teorie in cui ci sono quantificatori che spaziano sui sottoinsiemi dell'insieme di riferimento sono dette invece del secondo ordine).\nMotivazione.\nNel linguaggio della logica proposizionale \u00e8 possibile formalizzare argomenti che coinvolgono quantificatori solo nei casi in cui l'insieme in cui si \"quantifica\" \u00e8 finito, ad esempio traducendo l'enunciato \"per ogni x formula_1(x)\" come formula_2 se formula_3 denotano tutti gli elementi dell'insieme in cui si sta quantificando. Quando si deve quantificare su insiemi con un numero imprecisato di elementi o su insiemi infiniti (come succede se si sta enunciando un teorema aritmetico come \"ogni numero intero ammette un'unica fattorizzazione\"), la logica proposizionale non \u00e8 pi\u00f9 in grado di servire allo scopo.\nL'idea che c'\u00e8 dietro al concetto di \"linguaggio del primo ordine\" \u00e8 quella di integrare il linguaggio della logica proposizionale con simboli per i quantificatori, variabili su cui si possa \"quantificare\" e simboli che rappresentino \"predicati e funzioni,\" cio\u00e8 possibili propriet\u00e0 o relazioni fra le variabili.\nDefinizione.\nUn linguaggio del primo ordine \u00e8 caratterizzato da:\nAlfabeto.\nL'alfabeto di un linguaggio del primo ordine include:\nCiascun simbolo di funzione e di predicato \u00e8 denotato da un'arit\u00e0. Essa indica il numero di argomenti o di oggetti ai quali la funzione o il predicato sono applicati. Le costanti possono essere considerati funzioni di arit\u00e0 0. \nUn esempio di alfabeto \u00e8 quello del linguaggio dell'aritmetica del primo ordine che contiene due simboli per funzioni a 2 argomenti, formula_4, un simbolo per una relazione a due argomenti, formula_5, un simbolo per costante individuale, 0, e un simbolo per funzione a un argomento, formula_6, la funzione successore. Una frase sull'alfabeto dell'aritmetica del primo ordine \u00e8, ad esempio: formula_7.\nTermini.\nL'insieme dei \"termini\" del linguaggio \u00e8 costituito dal minimo insieme di stringhe dell'alfabeto che possano denotare degli oggetti specifici, formalmente si d\u00e0 la seguente definizione induttiva:\nEsempi di termini si possono ottenere applicando iterativamente le regole, si hanno quindi termini come\nFormule ben formate.\nL'insieme delle formule ben formate (o brevemente \"fbf\") \u00e8 formato dalle sequenze di simboli dell'alfabeto con cui si vorrebbero rappresentare enunciati sintatticamente corretti. In modo formale una fbf si definisce nel seguente modo:\nPer un linguaggio del primo ordine dato, l'insieme delle formule ben formate \u00e8 il minimo insieme tale che:\nEsempi di formule ben formate nel linguaggio dell'aritmetica del primo ordine sono:\nNon \u00e8 invece una \"fbf\"\npoich\u00e9 nel linguaggio dell'aritmetica del primo ordine formula_6 non \u00e8 un simbolo per predicato bens\u00ec un simbolo per funzione.\nSottoformule, variabili libere e formule chiuse.\nUna \"sottoformula\" \u00e8 una stringa interna a una \"fbf\" che \u00e8 anch'essa una \"fbf\".\nAd esempio nella \"fbf\"\nle sottoformule sono\nIn una \"fbf\" i quantificatori compaiono necessariamente davanti a sottoformule e sono \"associati\" a una variabile (quella che compare immediatamente dopo il simbolo \u2200 o \u2203).\nUna variabile all'interno di una formula si dice libera se non compare in nessuna sottoformula preceduta da un quantificatore associato a tale variabile. Altrimenti si dice vincolata. Nell'esempio precedente formula_24 \u00e8 vincolata mentre formula_25 \u00e8 libera.\nSi chiama formula chiusa una \"fbf\" che non contenga variabili libere, formula aperta una che le contiene.\nSemantica.\nFinora sono state date le regole per una \"corretta\" formazione degli enunciati di un \"linguaggio del primo ordine\" (le \"fbf\") senza considerare che cosa questi volessero significare. Per attribuire un significato alle formule del linguaggio occorre indicare:\nla collezione di questi insiemi insieme all'associazione di ciascun elemento al proprio \"simbolo\" individua quello che si chiama un modello per il linguaggio.\nUn \"modello\" permette di associare univocamente a ogni termine chiuso (cio\u00e8 senza variabili libere) un elemento dell'universo del discorso e a ogni fbf un valore di verit\u00e0."}
{"id": "208894", "revid": "1776051", "url": "https://it.wikipedia.org/wiki?curid=208894", "title": "Hefenhofen", "text": "Hefenhofen (toponimo tedesco) \u00e8 un comune svizzero di 1\u00a0243 abitanti del Canton Turgovia, nel distretto di Arbon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208896", "revid": "111373", "url": "https://it.wikipedia.org/wiki?curid=208896", "title": "Kesswil", "text": "Kesswil (toponimo tedesco) \u00e8 un comune svizzero di 992 abitanti del Canton Turgovia, nel distretto di Arbon.\nGeografia fisica.\nKesswil si affaccia sul lago di Costanza.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. .\nInfrastrutture e trasporti.\nKesswil \u00e8 servito dall'omonima stazione sulla ferrovia Sciaffusa-Rorschach."}
{"id": "208897", "revid": "1652635", "url": "https://it.wikipedia.org/wiki?curid=208897", "title": "Misoginia", "text": "Il termine misoginia (dal greco \u03bc\u03b9\u03c3\u03ad\u03c9 \"mis\u00e8\u014d\", \"odiare\" e \u03b3\u03c5\u03bd\u03ae \"gyn\u1e15\", \"donna\") indica un sentimento e un conseguente atteggiamento di avversione o repulsione nei confronti delle donne, perpetrato indifferentemente da parte di uomini o altre donne. \nIn ragione di questa specifica delimitazione della categoria umana oggetto di avversione si distingue dalla misantropia e costituisce il concetto speculare e contrapposto della misandria.\nLa misoginia \u00e8 diretta verso le donne considerate come gruppo: una persona misogina pu\u00f2 intrattenere comunque delle relazioni affettuose di amicizia e amorevoli con singole donne; di converso, avere relazioni negative con un gran numero di donne prese singolarmente non significa necessariamente essere persone misogine.\nLe ragioni che possono portare indifferentemente dal genere a tale atteggiamento possono essere di svariata natura: esperienze personali traumatiche, aspetti culturali propri o tramandati dai propri avi, rivalit\u00e0 insite in ambiti familiari e sociali, il modo in cui si vive la competizione, sul piano passionale o anche nel contesto lavorativo.\nForme di misoginia.\nEsistono diverse forme di misoginia: nella sua espressione deteriore, la misoginia porter\u00e0 la persona a odiare apertamente le donne per il solo fatto di essere tali. Alcuni maniaci sessuali rientrano in tale categoria. Altre forme di misoginia sono diverse; alcuni misogini hanno \"semplicemente\" dei pregiudizi contro tutte le donne, ad esempio le relegano alla cura degli affari domestici, al silenzio al momento delle decisioni o ritengono addirittura che sia lecito picchiarle.\nAltri invece possono odiare quelle che rientrano in categorie che ritengono inaccettabili, ad esempio le prostitute, le lesbiche o quelle che hanno raggiunto una pi\u00f9 alta posizione sociale. Alcune teorie sociologiche individuano nella dicotomia \"madre\"/\"prostituta\" la causa della misoginia: il misogino ritiene che le donne possano essere esclusivamente o \"madri\" o \"prostitute\". Una variante \u00e8 la dicotomia \"immacolata\"/\"prostituta\", in cui le donne che non corrispondono perfettamente a requisiti di moralit\u00e0 impeccabile, ricadono necessariamente nella seconda categoria.\nLa forma di misoginia pi\u00f9 spinta si manifesta come odio completo verso le donne, viste non come esseri utili solo per la procreazione (come avviene nella forma pi\u00f9 diffusa di misoginia) ma addirittura come \"nemiche dell'uomo\". Questa tipologia di misoginia trova un suo analogo atteggiamento anche in molti aspetti di quella misandria femminista che descrive l'uomo come \"nemico della donna\" . Possono esservi inclusi personaggi come Jack lo squartatore o Giacomo I.\nAlcune forme gravi di misoginia confluite in casi di omicidi seriali (serial killer) sono stati rilevati anche da parte di donne nei confronti di altre donne, un esempio molto significativo \u00e8 quello afferente a Leonarda Cianciulli detta la \"saponificatrice\" che nel corso della propria \"serie\" di omicidi perpetrata, uccise solo donne, e la misoginia di cui soffriva, sostanzialmente dovuta alle angherie subite dalla madre in tenera et\u00e0 e alla maledizione da questa auguratale in punto di morte (numerosi aborti spontanei, che poi si verificarono realmente), oltre che alla propria superstizione, \u00e8 abbondantemente descritta nei numerosi libri pubblicati, tra cui il memoriale autobiografico scritto da lei stessa \"Le confessioni di un'anima amareggiata\", tema ripreso anche dal film \"Gran bollito\" di Mauro Bolognini (1977) ispirato alle vicende della donna.\nNormalmente il termine \"misogino\" \u00e8 utilizzato per indicare colui che ha una visione degradante delle donne.\nLa misoginia nella filosofia e nella religione.\nAlcune religioni e filosofie sono state considerate da alcuni come caratterizzate da elementi misogini, che in taluni casi sono stati in effetti riconosciuti dai loro stessi seguaci che ne hanno fatto pubblica ammenda. Ad esempio, il 10 luglio 1995 papa Giovanni Paolo II in una lettera destinata \u00abad ogni donna\u00bb chiedeva perdono per le ingiustizie compiute verso le donne nel nome di Cristo, per la violazione dei diritti femminili e per la denigrazione storica delle donne. Un concetto che ripet\u00e9 durante il giubileo del 2000 quando, tra le sette categorie di peccati commessi nel passato dagli uomini di Chiesa e per i quali faceva pubblica ammenda, nomin\u00f2 anche quelli contro la dignit\u00e0 delle donne e delle minoranze.\nIl riformatore scozzese protestante John Knox che nel XVI secolo scrisse un libro intitolato \"Il primo squillo di tromba contro la mostruosa moltitudine delle donne\" in cui sottolineava la scarsa abilit\u00e0 delle donne nelle arti di governo; nel libro il predicatore si scagli\u00f2 contro Maria Tudor d'Inghilterra, la reggente di Scozia Maria di Guisa, Caterina de' Medici e Maria Stuarda, al punto che la nuova regina d'Inghilterra, Elisabetta I gli neg\u00f2 nella primavera 1559 il permesso di transito.\nCos\u00ec i filosofi Otto Weininger, Arthur Schopenhauer, Friedrich Nietzsche. Questi \u00e8 noto per le sue posizioni negative sulle donne espresse prima in \"Umano, troppo umano\" e poi in \"Al di l\u00e0 del bene e del male\".\nTransmisoginia.\nQuando la transfobia \u00e8 incentrata maggiormente su individui MtF (donne transgender) si pu\u00f2 parlare di transmisoginia."}
{"id": "208900", "revid": "110157", "url": "https://it.wikipedia.org/wiki?curid=208900", "title": "Dozwil", "text": "Dozwil (toponimo tedesco) \u00e8 un comune svizzero di 727 abitanti del Canton Turgovia, nel distretto di Arbon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208906", "revid": "767487", "url": "https://it.wikipedia.org/wiki?curid=208906", "title": "Red Roses for Me", "text": "Red Roses for Me \u00e8 il primo album dei Pogues uscito nell'ottobre del 1984 per l'Etichetta discografica Warner Music Group.\nIl disco.\nI brani di musica irlandese tradizionale, eseguiti con scalmanato spirito punk, lo rendono un disco del tutto originale per l'epoca. Il titolo \u00e8 ripreso da un'opera di Sean O'Casey.\nTracce.\nTracce Bonus.\nnel 2004 \u00e8 stata pubblicata una versione rimasterizzata ed ampliata con 6 tracce bonus"}
{"id": "208922", "revid": "253269", "url": "https://it.wikipedia.org/wiki?curid=208922", "title": "David Markham", "text": "Biografia.\nSpos\u00f2 Olive Dehn, un'autrice della radio BBC, dalla quale ebbe quattro figli, tra cui Kika Markham, attrice e moglie dell'attore Corin Redgrave, Petra, attrice, e Jehane, poetessa e moglie dell'attore Roger Lloyd Pack.\nLe apparizioni di David Markham nel cinema furono relativamente scarse, ma includono un ruolo importante in \"Le due inglesi\" (1971) ed \"Effetto notte\" (1973), entrambi di Fran\u00e7ois Truffaut. Pi\u00f9 ricca fu la sua partecipazione a produzioni destinate alla televisione."}
{"id": "208923", "revid": "111373", "url": "https://it.wikipedia.org/wiki?curid=208923", "title": "Uttwil", "text": "Uttwil (toponimo tedesco) \u00e8 un comune svizzero di 1\u00a0855 abitanti del Canton Turgovia, nel distretto di Arbon.\nGeografia fisica.\nUttwil si affaccia sul lago di Costanza.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nUttwil \u00e8 servito dall'omonima stazione sulla ferrovia Sciaffusa-Rorschach."}
{"id": "208924", "revid": "116547221", "url": "https://it.wikipedia.org/wiki?curid=208924", "title": "Kika Markham", "text": "Biografia.\nFiglia dell'attore David Markham e di Olive Dehn. \nHa lavorato a lungo nel cinema, in televisione e in teatro. \nAttrice di formazione classica, dopo aver acquisito la notoriet\u00e0 grazie ad alcuni film per la televisione inglese, tra cui un \"Romeo and Juliet\" in cui interpretava la parte della protagonista, \u00e8 stata scelta da Fran\u00e7ois Truffaut quale coprotagonista femminile di \"Le due inglesi\", in quello che resta il suo ruolo pi\u00f9 importante sul grande schermo.\n\u00c8 stata sposata fino alla morte di quest'ultimo con l'attore Corin Redgrave, dal quale ha avuto due figli. Ha tre sorelle: l'attrice Petra Markham, la poetessa e drammaturga Jehane Markham, moglie dell'attore Roger Lloyd Pack e Sonia Markham. "}
{"id": "208925", "revid": "111373", "url": "https://it.wikipedia.org/wiki?curid=208925", "title": "Romanshorn", "text": "Romanshorn (toponimo tedesco) \u00e8 un comune svizzero di 10.803 abitanti del Canton Turgovia, nel distretto di Arbon; ha lo status di citt\u00e0.\nGeografia fisica.\nRomanshorn si affaccia sul lago di Costanza.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRomanshorn \u00e8 servito dall'omonima stazione, situata sulle linee Winterthur-Romanshorn, Sciaffusa-Rorschach e Romanshorn-San Gallo.\nRomanshorn \u00e8 collegata con la citt\u00e0 tedesca di Friedrichshafen con un traghetto.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Romanshorn ha sede la societ\u00e0 hockeistica PIKES EHC Oberthurgau 1965."}
{"id": "208926", "revid": "767487", "url": "https://it.wikipedia.org/wiki?curid=208926", "title": "Chroma Key (gruppo musicale)", "text": "Chroma Key \u00e8 un gruppo musicale statunitense guidato da Kevin Moore, ex tastierista dei Dream Theater.\n\u00c8 principalmente un progetto solista di quest'ultimo che si occupa della scrittura della musica, dei testi, delle tastiere e del programming, lavoro che viene svolto anche dall'amico Theron Patterson.\nMolti musicisti hanno preso parte alla registrazione dei vari album come per esempio il bassista Joey Vera, il batterista Mark Zonder, e il chitarrista Jason Anderson.\nLa musica dei Chroma Key \u00e8 un misto tra progressive rock, elettronica e talvolta ambient.\nTutti gli album sono stati registrati nello studio casalingo di Kevin Moore che ha spesso cambiato residenza.\nBiografia.\nKevin Moore, dopo aver lasciato i Dream Theater nel 1995 dopo le registrazioni dell'album Awake e dopo essersi trasferito a Santa Fe (Nuovo Messico), pubblica il primo album dei Chroma key, \"Dead Air for Radios\". Nel 2000 viene pubblicato You Go Now, scritto e registrato a Los Angeles. Cambia nuovamente residenza \u00e8 si trasferisce in Costa Rica, dove, mentre lavora come volontario presso una stazione radio di Peace International, registra materiale che verr\u00e0 poi pubblicato come \"Kevin Moore\". Si trasferisce poi ad Istanbul, invitato dall'amico Theron Patterson, suo amico da lungo tempo. L\u00ec produrr\u00e0 la colonna sonora Ghost Book per il film horror turco Okul, pubblicato sempre come Kevin Moore.\nLa composizione di questa colonna sonora induce Moore a collocare le idee per il proprio progetto solista in un contesto assolutamente inesplorato: Kevin prende il vecchio film \"Age 13\", ne rallenta la traccia audio, pulendola dalla colonna sonora, e attorno ad essa inserisce una fitta trama sonora nella quale compaiono frammenti del film che ne fanno emergere sfaccettature insospettabili. Questo lavoro senza precedenti prende il nome di Graveyard Mountain Home, terzo disco di Chroma Key.\nIl 23 maggio 2007 ha eseguito per la prima volta un'esibizione live, con pezzi sia dei Chroma key, in particolare dell'ultimo album, sia degli OSI. Lo spettacolo, pi\u00f9 che altro una prova, in previsione di un futuro tour, si \u00e8 tenuto ad Istanbul, citt\u00e0 dove Kevin Moore risiede. L'esibizione non \u00e8 stata pubblicizzata e in 100 hanno potuto prenderne parte. Tutto lo show \u00e8 stato accompagnato da materiale video; in particolare le canzoni di 'Graveyard Mountain Home' erano accompagnate dal rispettivo spezzone del film.\nLa scaletta \u00e8 stata la seguente:"}
{"id": "208930", "revid": "15756", "url": "https://it.wikipedia.org/wiki?curid=208930", "title": "Meganoidi", "text": "I Meganoidi sono un gruppo musicale italiano indipendente originario di Genova. Nata con grosse influenze di punk, la band ha negli anni mutato stile fino ad approdare ad un post-rock pi\u00f9 lento e fluido.\nBiografia.\nIl gruppo si \u00e8 formato nel 1997 a Genova, mutuando il nome dai \"cattivi\" dell'anime \"Daitarn 3\" (\"Noi Meganoidi siamo quelli che / non vincono mai le battaglie contro Daitarn 3 / ...\"). Il gruppo, originariamente composto da quattro elementi, voce, chitarra, basso e batteria, si \u00e8 ampliato nel 1998 con l'inserimento della tromba. Grazie al fondamentale supporto di alcuni centri sociali genovesi (\u201cTerra Di Nessuno\u201d e \u201cZapata\u201d) il gruppo ha avuto l'opportunit\u00e0 di esibirsi frequentemente dal vivo e nello stesso anno esce la loro prima demo, \"Supereroi vs Municipale\", composta da cinque canzoni ska (quattro in italiano e una in inglese).\nTre anni dopo si aggiungono alla formazione un sassofonista ed un percussionista (la iena Francesco \"Cisco\" Di Roberto), e viene realizzato il primo album, \"Into the Darkness, Into the Moda\", con il quale i Meganoidi diventano famosi e conquistano nuove schiere di fan. In tale album emergono in maniera piuttosto netta influenze non solo ska punk o ska-core, ma anche pi\u00f9 decisamente punk rock, che comunque tenderanno a diminuire notevolmente nel disco successivo fino a scomparire del tutto. Fra i brani pi\u00f9 famosi della band si possono ricordare \"King of ska\" e \"Supereroi contro la municipale\", singolo estratto dall'album \"Into the Darkness, Into the Moda\", celebre per essere divenuto la sigla del programma tv \"Le Iene\" e poich\u00e9 nel video musicale, che nel 2001 e 2002 viene passato dai principali network televisivi italiani, compare il duo comico Luca &amp; Paolo nelle vesti dei \"municipali\" (due vigili della polizia).\nPer il loro secondo album, \"Outside the Loop, Stupendo Sensation\", bisogna aspettare altri due anni: con questo nuovo lavoro il gruppo prende parzialmente le distanze dal genere ska per migrare verso un pi\u00f9 sperimentale alternative rock/punk; questo cambiamento di stile viene, dalla band stessa, associato ad un cambiamento di mentalit\u00e0, dovuto anche ai fatti accaduti durante il G8 a Genova. I Meganoidi si sentono ormai \"fuori dal giro\", come suggeriscono il titolo stesso dell'album ed il brano \"Inside the loop\".\nLa scelta dell'autoproduzione non incide sulla qualit\u00e0 della registrazione: l'album viene registrato nel loro nuovo studio, il \"Green Fog Studio\", mixato in Canada da Vic Florentia (che gi\u00e0 aveva lavorato per Tool e Danko Jones) e masterizzato al \"Classic Sound\" di New York da Joe Lambert. L'album esce sotto l'etichetta indipendente Green Fog Records\",\" creata dal gruppo con l'intenzione di sostenere anche le realt\u00e0 della musica underground ed indipendente.\nL'album viene pubblicato al prezzo politico di 13 euro come segno di opposizione e di distacco dalla ideologia delle case discografiche. Da questo album viene alla luce una delle canzoni pi\u00f9 popolari del gruppo, \"Zeta Reticoli\", il cui videoclip, che vede anche la partecipazione del cabarettista Alessandro Bianchi, \u00e8 stato uno dei pi\u00f9 trasmessi durante l'anno 2004 dall'emittente televisiva musicale MTV. Nel maggio 2005 viene pubblicato \"And Then We Met Impero\", EP dai toni progressive e malinconici, che rivela grandi influenze dei Pink Floyd e crea suggestive atmosfere, attirandosi, per\u00f2, le critiche dai pi\u00f9 vecchi estimatori.\nNell'ottobre dello stesso anno esce \"GE2001\", compilation pubblicata in allegato al quotidiano \"Il manifesto\" per raccogliere fondi per i processi seguiti ai fatti del G8 di Genova. Vari gli artisti che parteciperanno all'iniziativa: tra questi anche i Meganoidi con il brano \"M.R.S.\", gi\u00e0 presente in \"Outside the loop stupendo sensation\", riedito in una nuova versione pubblicata gratuitamente. Il 28 aprile 2006 esce il loro terzo album, \"Granvanoeli\". Lo stile \u00e8 simile all'EP \"And Then We Met Impero\", ma presenta canzoni in generale pi\u00f9 lente e con cinque pezzi cantati in italiano. Dall'album vengono tratti i videoclip per le tracce \"Dai Pozzi\" e \"Un Approdo\". Durante il Tour di Granvanoeli, Mattia Cominotto sceglie di allontanarsi dall'attivit\u00e0 live per dedicarsi alle produzioni presso il Green Fog Studio. Fabrizio Sferrazza decide di lasciare la band per motivi personali.\nA novembre 2008 i Meganoidi registrano \"Al posto del fuoco\", un disco tutto in italiano, compatto e granitico nonostante le sue svariate sfaccettature: brani come \"Mia\" e \"Stormo\" apparentemente lontani riescono a stare dentro gli stessi 38 minuti del disco grazie alla serenit\u00e0 col quale il combo genovese affronta le varie sfaccettature della propria personalit\u00e0 musicale. \"Al posto del fuoco\" esce il 10 aprile 2009, e la masterizzazione dell\u2019album \u00e8 stata eseguita da Maurizio Giannotti al New Mastering di Milano. L\u2019album \u201cAl Posto Del Fuoco\u201d uscir\u00e0 il 10 aprile del 2009 e sar\u00f2 seguito da un tour che porter\u00e0 i Meganoidi in giro per l\u2019ltalia fino all'estate del 2011.\nNell'inverno del 2011 pubblicano il loro quinto album intitolato \"Welcome in disagio\" registrato e mixato da Mattia Cominotto. Un disco condito di colori, riff e liriche che trasmettono il loro concetto di completezza. Una completezza che \u00e8 direttamente proporzionale all'essenza di ogni individuo fatto di ironia, malessere, speranza e desideri.\nNel 2014 esce il CD+DVD live \"Meganoidi in Concerto\" prodotto insieme ad oltre 280 fan con la piattaforma \"MusicRaiser\", registrato e mixato da Nicola Sannino con le riprese video e montaggio a cura di Lucerna Films. Questo live ideato da Luca Guercio (trombettista/chitarrista della band) e prodotto esecutivamente insieme a Tiziano Scali (fonico live della band) ripercorre l'intera carriera ed \u00e8 disponibile in HD su YouTube.\nNell'autunno 2017 i Meganoidi pubblicano \"Delirio Experience\", un disco che mette nuovamente in discussione il loro percorso artistico, posizionando al centro della composizione l'esigenza di avere canzoni e arrangiamenti che riescano ad arrivare in modo pi\u00f9 diretto e dirompente. Luca Guercio e Davide Di Muzio (cantante) scrivono un disco che segna un nuovo inizio per la band.\nIl disco viene registrato e mixato dal nuovo collaboratore stabile, Nicola Sannino, presso il Tabasco Studio di Sori.\nLuca Guercio e Nicola Sannino curano l'intera produzione di \u201cDelirio Experience\u201d ed il 2018 rappresenta un traguardo importante per la band, che celebra i 20 anni di attivit\u00e0.\nDopo due anni di tour in giro per l'Italia, 4 singoli ed avere consolidato ancor di pi\u00f9 il rapporto (ormai ventennale) con il proprio pubblico, la band decide di non aspettare oltre e di recarsi nuovamente in studio nell'autunno 2019 per scremare dagli oltre 20 brani scritti e composti durante l'estate per ottenere le 10 canzoni che andranno a formare il 7\u00b0 e nuovo album, \"Mescla\".\nLuca Guercio e Nicola Sannino si ritrovano cos\u00ec a curare la produzione di \"Mescla\" presso il Tabasco Studio di Sori. La band, che da sempre ha abituato il proprio pubblico ad aspettarsi nuove evoluzioni, con questo disco sar\u00e0 nuovamente sorpresa per i brani freschi, coinvolgenti e con una nuova componente funk."}
{"id": "208933", "revid": "1759407", "url": "https://it.wikipedia.org/wiki?curid=208933", "title": "Le avventure di Pinocchio (miniserie televisiva)", "text": "Le avventure di Pinocchio \u00e8 uno sceneggiato televisivo tratto dall'omonimo romanzo di Carlo Collodi, diretto dal regista Luigi Comencini, e trasmesso per la prima volta dalla televisione italiana sul Programma Nazionale nell'aprile 1972, suddiviso in cinque puntate, per una durata totale di 280 minuti. Fu poi replicato, sempre in cinque puntate, in occasione del decennale della pellicola nel 1982 sempre sulla Rai TV1.\nComencini realizz\u00f2 una versione pi\u00f9 lunga, di 320 minuti, suddivisa in sei puntate. Tale versione fu adattata anche in francese, da Pierre Cholodenko, per esser trasmessa nel dicembre 1972 dall'emittente \"Premi\u00e8re cha\u00eene de l'ORTF\". La versione a sei puntate fu riprodotta in versione home video, quindi digitalizzata e trasmessa sulle emittenti digitali Rai Movie e TV2000. Fu commercializzata anche una versione pi\u00f9 corta, della durata di 135 minuti.\nDescrizione.\nL'idea nacque gi\u00e0 nel lontano 1963, quando Comencini e Suso Cecchi D'Amico, caduti i diritti d'autore sull'opera di Collodi nel 1940, cominciarono a scrivere una nuova sceneggiatura a quattro mani, ma poi rinunciarono sapendo dell'intenzione di Federico Fellini di girare l'omonima storia.\nIl regista volle dare al \"suo\" Pinocchio una visione particolarmente delicata e poetica, restituendo una patina di sommessa malinconia all'intera vicenda, nonostante la partecipazione di alcuni attori conosciuti, pi\u00f9 che altro, per le loro interpretazioni in ruoli comici. Secondo Paolo Mereghetti, lo sceneggiato ebbe un \"cast perfettamente azzeccato\", con una soddisfacente riduzione dal libro con \"pi\u00f9 realismo sociale a (lieve) discapito della componente fantastica\".\nGli attori protagonisti furono Andrea Balestri (Pinocchio), Nino Manfredi (Geppetto), Gina Lollobrigida (Fata Turchina), Franco Franchi (il Gatto), Ciccio Ingrassia (la Volpe), Vittorio De Sica (il giudice), Lionel Stander (Mangiafoco), Domenico Santoro (Lucignolo).\nTrama.\nPrima puntata.\nSiamo a circa met\u00e0 del XIX secolo, in un piccolo paesino montanaro della Toscana, dove sul finire dell'inverno giunge la carovana di un famoso burattinaio, Mangiafoco, prima di partire per le lontane Americhe nella bella stagione. Mentre i due musicisti del burattinaio, il Gatto e la Volpe fanno l'annuncio, un manifesto dello spettacolo va in faccia a Geppetto, un falegname vedovo che, ispirato dalla figura della marionetta sul pezzo di carta, decide di fabbricarsi un burattino di legno a sua invenzione, per poter viaggiare il mondo e procurarsi da mangiare, dato lo scarso lavoro commissionatogli. Il vicino di Geppetto, Mastro Ciliegia, anche lui falegname, ma benestante, decide di rifarsi la gamba del tavolo, ma il ciocco che intende usare parla e si lamenta. Per liberarsene, Ciliegia regala il legno a Geppetto, venuto a chiedergli di prestargli un tronco per la sua marionetta, ma non prima che il ciocco crei zizzania tra i due insultando e colpendo Geppetto, facendo ricadere la colpa su Mastro Ciliegia. \nTornato a casa, Geppetto lavora tutta la sera per costruirsi la marionetta, che decide di chiamare Pinocchio in onore di un amico. Quando Geppetto si accorge che il ciocco parla e si muove, d\u00e0 la colpa alla fame e continua a lavorare, credendo di immaginarsi di interagire con la marionetta, parlando pure con il quadro della sua defunta moglie. Durante la notte, compare lo spirito della donna, reincarnatasi in una Fata, e, mentre Geppetto dorme sfinito, la Fata propone al burattino un patto preciso: quello di farlo diventare un bambino temporaneo, qualora si fosse comportato correttamente, altrimenti sarebbe ritornato di legno, fino a quando non avesse dimostrato la sua bont\u00e0 in modo da essere bambino per sempre. \nIl giorno dopo, Geppetto si accorge di avere un bambino in casa. Dando la colpa alla stanchezza e la fame, il falegname scopre che il bambino non solo \u00e8 vero, ma \u00e8 anche Pinocchio, vale a dire il burattino costruito da lui divenuto miracolosamente in carne ed ossa. Quest'ultimo, per\u00f2, esce di casa e, inseguito da Geppetto, mette zizzania in citt\u00e0, facendosi pure inseguire da un pescatore a cui aveva rubato il pranzo. Dopo che Pinocchio \u00e8 stato fermato dai carabinieri, Geppetto spiega a tutti che si era intagliato un burattino e che al suo posto era apparso un bambino la mattina seguente. Credendolo pazzo (nonch\u00e9 non adatto a mantenere un bambino) i carabinieri arrestano il falegname e affidano il piccolo a delle lavandaie, che lo perdono non appena si mette a piovere. Pinocchio torna a casa ma non trovando nulla da mangiare, trova prima un uovo tra un cumulo di sporco fuori, scoprendo che l'uovo ormai ospita un pulcino, poi va a chiedere ai vicini, nel cuore della notte, da mangiare, ma uno di questi, non contento per lo \"scherzo\", gli butta addosso una secchiata d'acqua.\nSeconda puntata.\nPinocchio torna a casa e, accendendosi un fuoco sul camino, si asciuga davanti a esso e scopre di non essere solo in casa: a fargli compagnia c'\u00e8 anche un centenario Grillo parlante che gli fa la predica sul suo comportamento e che la Fata non sar\u00e0 affatto contenta di tutto ci\u00f2. In tutta risposta, Pinocchio gli tira addosso uno spargi-cenere, uccidendolo e rompendo il quadro della moglie di Geppetto. A quel punto Pinocchio ritorna di legno e i piedi, troppo vicini al fuoco, si bruciano.\nUscito di prigione, Geppetto torna a casa, rattristato dal fatto che ha scoperto che Pinocchio \u00e8 scappato alle lavandaie e forse non \u00e8 tornato a casa. Per fortuna, Mastro Ciliegia gli dice che Pinocchio sembra essere in casa, ma la porta \u00e8 chiusa. Geppetto, passando dalla finestra, trova Pinocchio di legno, confondendosi ancora di pi\u00f9 e spaventando Ciliegia, che stava sbirciando dalla finestra. Pinocchio, volendo i suoi piedi, promette a Geppetto che si comporter\u00e0 bene, d'ora in poi. Geppetto gli offre un'altra possibilit\u00e0 e Pinocchio torna normale (spaventando ancora Ciliegia, appena ripresosi). Dopo aver mangiato tre pere trovate sulla finestra (cascate a Ciliegia), Geppetto fabbrica a Pinocchio un vestito e un cappello con la carta, poi vende la giacca per comprare un abbecedario al figlio. Tutti al negozio sono confusi, finch\u00e9 Mastro Ciliegia non spiega la situazione, mostrando a loro Geppetto che saluta Pinocchio e corre verso il suo primo giorno di scuola.\nArrivato alla scuola, per\u00f2, Pinocchio si distrae per la musica proveniente dal teatro ambulante di Mangiafoco e decide di vederlo, ma non avendo soldi per entrare, decide di vendere l'abbecedario per i soldi del biglietto. Pinocchio si gode lo spettacolo, che il Gatto e la Volpe narrano, finch\u00e9 poi, affamati e stanchi, affidano il carillon a un bambino e vanno a mangiare. Proprio allora, le marionette si accorgono di Pinocchio e lo invitano sul palco. Pinocchio li raggiunge, trasformandosi in burattino, proprio quando Mangiafoco irrompe sul palco, catturando Pinocchio e rinchiudendolo nella gabbia della scimmia, ordinando agli altri di riprendere lo spettacolo.\nGeppetto, accompagnato da Ciliegia, va a scuola a prendere Pinocchio, ma non vedendolo uscire chiede al bidello se l'abbia visto, il quale dice che non \u00e8 mai entrato. Mentre Ciliegia consola Geppetto, questi si accorge che un bambino ha l'abbecedario di Pinocchio e scopre che \u00e8 stato comprato dal padre del bambino da Pinocchio per vedersi lo spettacolo. Geppetto corre al teatro di Mangiafoco, ma scopre che hanno levato le tende da un pezzo e che Pinocchio \u00e8 nelle mani di Mangiafoco. Infreddolito e con il cuore a pezzi, Ciliegia gli offre un sorso presso l'osteria per dimenticare tutto.\nLa carovana di Mangiafoco, che stava osservando la marionetta vivente, si ferma d'improvviso poich\u00e9 il capo ha fame. Gatto e Volpe accendono un fuoco, ma con la neve e la pioggia dei giorni precedenti, il fuoco fatica ad accendersi. Mangiafoco decide di bruciare quindi il burattino vivente e ordina ai due musicisti (confusi) di prenderlo, ma trovano solo un bambino (trasformato in tempo dalla fata, per salvarlo dalle fiamme).\nGeppetto, intanto, decide di seguire la carovana e salvare Pinocchio. Mangiafoco, intanto, credendo che il Gatto e la Volpe gli stiano facendo uno scherzo di pessimo gusto, gli urla contro e cos\u00ec la Volpe gli risponde che lui e il gatto si licenziano (contro volere di Gatto). In tutta risposta, Mangiafoco d\u00e0 loro un colpo di fucile, che terrorizza i due, i quali scappano a gambe levate. Pinocchio, ottenendo finalmente la sua attenzione, gli spiega che il burattino era lui ma che si trasforma in burattino e bambino per via della Fata. Mangiafoco non lo segue, ma decide di riprendere a cucinare la sua cena e ordina al cocchiere di buttare Arlecchino nel fuoco, ma Pinocchio chiede piet\u00e0 per il suo simile e si offre di buttarsi nel fuoco, anche se ci\u00f2 significa non rivedere pi\u00f9 suo padre. Mangiafoco si commuove (starnutendo) e consente a Pinocchio e Arlecchino di non essere bruciati, mangiando quindi il montone crudo.\nTerza puntata.\nPinocchio decide di raccontare del padre a Mangiafoco e questi, impietosito e commosso, gli dona nuovi vestiti e gli regala cinque zecchini d'oro da portare a Geppetto, raccomandandosi di non perderli e di non farli vedere a nessuno. Pinocchio, sulla strada del ritorno a casa, rincontra il Gatto e la Volpe, che, ormai disoccupati, si fanno passare per mendicanti invalidi e, scoperto delle monete, studiano un piano per soffiargliele. Sulle prime lo inducono a offrigli una cena e poi lo convincono dell'esistenza di un terreno, il \"campo dei miracoli\", dove i suoi \"miseri zecchini\" si sarebbero moltiplicati su di un albero, se sotterrati. Di principio, il Grillo Parlante, reincarnatosi in una gallina, cerca di avvertirlo, ma viene zittito dal Gatto.\nDopo aver cenato presso un'osteria, Pinocchio viene risvegliato dall'oste a tarda notte e parte alla ricerca del Gatto e della Volpe (gi\u00e0 usciti dall'osteria) e questi, nel tentativo di soffiargli le monete con le cattive, si camuffano coprendosi con due lenzuola e lo inseguono per tutto il bosco. Il giorno dopo, Pinocchio \u00e8 ancora inseguito e, scorgendo una casa, corre a chiedere aiuto. La casa si scopre essere abitata dalla Fata, che per\u00f2 si rifiuta di aiutarlo, come punizione. Il Gatto e la Volpe acciuffano Pinocchio e lo insaccano nei loro lenzuoli, ma vedendo che Pinocchio non intende dirgli dove sono le monete, decidono di impiccarlo a un albero. Gatto, appendendolo, molla la corda e Pinocchio pare morire per la caduta, ma si scopre che la Fata lo ha salvato trasformandolo in burattino e che gli ha dato sufficienti forze da poter raggiungere la sua casa, dove crolla all'ingresso, sotto lo sguardo stupefatto dei due malandrini.\nDopo essere stato visitato da due medici, Pinocchio risulta essere sano, ma i due dottori sono combattuti se lasciare che resti burattino o se meriti di tornare bambino. Il primo medico propone alla Fata di lasciarlo burattino perch\u00e8 \u00e8 la punizione che merita, mentre il secondo dice che \u00e8 meglio ritrasformarlo in bambino, perch\u00e8 con il corpo di legno gli \u00e8 impossibile provare il dolore della vera punizione e cio\u00e8 lo scappellotto. Dopo il congedo dei due medici, la Fata pone alcune domande a Pinocchio, ma ottiene come risposte molte bugie (o comunque versioni di comodo) e per questo motivo al burattino si allunga il naso. Pinocchio si pente di aver fatto tutto ci\u00f2 e cos\u00ec finalmente la Fata trasforma il burattino in un bambino in carne e ossa e gli promette di farlo riunire a Geppetto. Pinocchio esce per andare a riprendere i soldi che aveva nascosto, ma incontra di nuovo il Gatto e la Volpe, che riescono a convincerlo a seppellire i soldi al campo dei miracoli per moltiplicarli. Mentre Pinocchio corre a prendere l'acqua da annaffiare, i due dissotterrano le monete e scappano.\nQuarta puntata.\nPinocchio, su suggerimento di un contadino, denuncia il furto a un giudice del posto, che per\u00f2 lo mette in prigione, incredulo della sua storia. Quattro mesi dopo, Pinocchio viene liberato grazie a un'amnistia. Geppetto, intanto, trova al porto da cui \u00e8 partito il teatro ambulante e il vestitino di Pinocchio e si convince definitivamente che Mangiafoco ha rapito il suo bambino per portarlo con s\u00e9 nelle lontane Americhe. \nQuando esce di prigione, Pinocchio decide di ritornare alla casa paradisiaca della Fata. Sulla via, s'imbatte in un mostro dall'alito di fumo simile a un serpente e scappa. Dopo essere cascato nel fango, scopre che il mostro non era nient'altro che uno scherzo di Carnevale di alcuni bambini, che ridono a crepapelle. Abbattuto il \"mostro\" a calci, Pinocchio ritorna al luogo in cui si dovrebbe trovare la casa della Fata, ma non trova altro che una tomba, sulla quale c'\u00e8 scritto che quest'ultima \u00e8 morta di dolore, cio\u00e8 che il suo spirito \u00e8 tornato in cielo, poich\u00e9 gi\u00e0 era un essere morto. Dopo aver pianto per una giornata intera, Pinocchio cammina fino a che non trova una vigna e, in preda alla fame, tenta di rubare un grappolo d'uva, ma finisce imprigionato in una tagliola. \nIl padrone della vigna gli assegna una crudele punizione, legandolo alla catena per prendere il posto dell'ormai defunto cane Melampo, e riceve in dono la libert\u00e0 solo dopo aver abbaiato di notte e sventato il furto delle galline. Pinocchio decide di andare alla ricerca di suo padre e lo stesso contadino gli dice di aver visto Geppetto al porto. Pinocchio corre felice al mare proprio nel momento in cui Geppetto, imbarcatosi alla sua ricerca su una zattera, sta per essere travolto dalla tempesta. I due si salutano da lontano un attimo prima che Geppetto e la sua barca si inabissino. Pinocchio, non volendo perderlo di nuovo, si butta in mare per salvarlo, ma viene respinto sulla spiaggia dalle onde in un'altra citt\u00e0. Pinocchio, dopo aver saputo da un viandante che suo padre, se non \u00e8 morto affogato, potrebbe essere stato divorato da un mostro marino noto come il Pesce-Cane, si convince ormai di essere rimasto solo al mondo. Subito dopo, Pinocchio incontra Lucignolo, uno scolaro svogliato che \u00e8 fuggito di casa. Pinocchio si appoggia a lui e diventa complice di un furto di otto ciambelle che i due mangiano nascosti in un magazzino abbandonato sulla strada.\nQuinta puntata.\nPinocchio si risveglia nel magazzino da solo, scoprendo che \u00e8 stato abbandonato anche da Lucignolo e cos\u00ec ritorna in paese, chiedendo l'elemosina a diversi lavoratori, che gli rispondono la stessa cosa: \"chi non lavora non mangia\" e che se vuole guadagnarsi anche un pezzo di pane, dovr\u00e0 almeno fare qualcosa per loro. Cedendo dalla fame, Pinocchio accetta di aiutare una donna dai capelli turchini di riempirle la caraffa e di portare la sua borsa a casa in cambio di un lauto pranzo. Sulla via, Pinocchio si accorge che la donna \u00e8 la Fata e che la sua casa \u00e8 tornata al suo solito posto.\nPinocchio racconta alla Fata ci\u00f2 che gli \u00e8 accaduto e quest'ultima gli riferisce che Geppetto \u00e8 ancora vivo e che sar\u00e0 lei stessa a farlo tornare, appena il ragazzo imparer\u00e0 a comportarsi correttamente. Cos\u00ec, Pinocchio decide di riprendere gli studi seriamente, diventando l'alunno modello della classe nel giro di alcuni mesi di duro lavoro e studio. \nLa Fata \u00e8 ormai propensa al riportare Geppetto e dice a Pinocchio che organizzer\u00e0 una festa, per i suoi buoni voti, a cui sono invitati tutti i suoi compagni e pure il maestro, ma il giorno in cui questa festa avr\u00e0 luogo, Lucignolo fa ritorno in classe grazie ai carabinieri. Pinocchio, che ottiene dal maestro il permesso di sedersi accanto a lui, lo invita alla sua festa, ma il ragazzaccio declina l'invito e si fa cacciare dalla classe, scimmiottando il verso della pecora. \nPinocchio, che si fa cacciare anche lui dalla classe per lo stesso motivo, lo segue e lo accompagna, scappando dalla scuola, fino al magazzino dove hanno mangiato le ciambelle. Lucignolo gli spiega che \u00e8 stufo di tutte le bugie che gli adulti non fanno altro che dirgli e tutte le stupidate che lo costringono a fare, come studiare, quindi fuggir\u00e0 in un posto dove i ragazzi e i bambini possono fare tutto quello che vogliono dalla mattina alla sera: il Paese dei Balocchi. Pinocchio, affascinato dalle meravigliose promesse del Paese dei Balocchi, ma combattuto per i risultati appena raggiunti, decide solo di aiutarlo ad accendere un fuoco per fermare il carro che lo porter\u00e0 nel Paese.\nAiutato l'amico, Pinocchio torna a casa ormai tardi, quando la festa \u00e8 ormai finita e la Fata sta dormendo, quindi Lumaca, la cameriera, impiega diverse ore per vestirsi e aprire a Pinocchio, ormai zuppo dall'improvvisa pioggia. Come se non bastasse il danno, Pinocchio, punito per essere scappato dalla scuola, ottiene pure la beffa con una cena finta di gesso e cartone da mangiare. Offeso, il ragazzo scappa e raggiunge Lucignolo per andare con lui nel Paese dei Balocchi e, una volta raggiunto il carro, fa giusto in tempo a salire con l'amico verso il meraviglioso paese (a cavallo dei tristi ciuchini che trainano il carro). \nDopo una giornata intera a giocare e a mangiare dolciumi (anche se Lucignolo, annoiato dall'atmosfera, sembrava aver pi\u00f9 voglia di sigari), i ragazzi vanno a dormire, inconsapevoli di cosa li aspetta l'indomani, convinti di veder realizzate diverse promesse che si riveleranno ben presto diverse da quello che si aspettavano.\nSesta puntata.\nPinocchio si risveglia, il giorno dopo, con delle orecchie da somaro. Nascondendosele con un panno, Pinocchio trova Lucignolo, con lo stesso problema, che avendo capito la vera natura del Paese dei Balocchi, lo invita a scappare prima che si trasformino in asini. Ma i due fanno in tempo solo a superare il muro, che l'Omino di Burro, il postiglione e proprietario del Paese dei Balocchi, li riporti dentro sotto forma di somari, assieme a tutti gli altri bambini che hanno subito la stessa metamorfosi. Da parco giochi, il Paese diventa un mercato di vendita di somari. Un compratore \u00e8 interessato a Pinocchio e Lucignolo, ma data la cocciutaggine di Lucignolo, solo Pinocchio viene venduto. Con suo grande rammarico, Pinocchio diventa la nuova attrazione di un circo. \nL'ammaestratore equestre lo fa saltare e ballare durante il suo spettacolo ma, una sera, Pinocchio riconosce tra il pubblico la Fata, addolorata nel vederlo in quello stato. Sorpreso per l'incontro, Pinocchio cade fatalmente dalla gradinata degli spalti e si azzoppa gravemente. Non potendo pi\u00f9 ballare, il circo lo rivende. A comprarlo \u00e8 un suonatore di tamburi, ma prima, la Fata ha un ultimo incontro con lui: ormai delusa e non potendone pi\u00f9 di ci\u00f2, ella rinuncia alla sua idea di trasformarlo nel bambino che Geppetto aveva da sempre desiderato, ma decide di compiere l'ultimo miracolo e far\u00e0 in modo che si riunisca con il padre, per poi uscire una volta per tutte dalla vita di Pinocchio.\nIl tamburino \u00e8 intenzionato a gettarlo in mare per affogarlo, poi scuoiarlo e farci con la sua pelle un nuovo tamburo. Grazie alla Fata, Pinocchio, in acqua, ritorna a essere un burattino di legno come prima, si stacca dalla corda e nuota quindi verso il largo, sotto lo sguardo sbalordito del tamburino. Tuttavia, Pinocchio viene inghiottito dal Terribile Pesce-cane, un mostro marino simile a una balena. Al suo interno, Pinocchio prima incontra un depresso tonno che aspetta che giunga la sua ora, poi ritrova Geppetto, sopravvissuto con le provviste delle navi divorate dal mostro.\nPadre e figlio finalmente si ritrovano. Non solo: Geppetto, saputa tutta la storia, si lamenta tra s\u00e9 e s\u00e9 con la Fata del perch\u00e9 di tanta preoccupazione e di perch\u00e9 cos\u00ec tanti guai, ritenendosi lui stesso adatto a educarlo con metodi pi\u00f9 civili rispetto ai suoi, definendola infine pure una strega pi\u00f9 che una fata. In tutta risposta, la Fata accetta il suo errore e Pinocchio diventa definitivamente un bambino e la sua anima esce dal burattino. Contro la decisione di Geppetto di continuare a vivere nel ventre del Pesce-cane, da lui ritenuta una situazione confortevole (lontano da creature malevole come Gatto, Volpe e Lucignolo), Pinocchio cerca di convincere invece il falegname a scappare da quella insolita prigione.\nPinocchio, infatti, ogni notte sale nella bocca del Pesce-cane che, avendo il raffreddore, dorme con la bocca aperta, permettendo a Pinocchio di godersi il panorama. Geppetto, una notte, lo scopre e lo raggiunge, Pinocchio allora gli dice che il Tonno \u00e8 riuscito da poco a fuggire ed \u00e8 lieto di aiutarli in una loro eventuale fuga. Geppetto \u00e8 ancora restio all'idea di tornare sulla terraferma, ma Pinocchio si rifiuta di andarsene senza di lui. Alla fine, Geppetto si convince e i due salgono in groppa al Tonno.\nIl giorno dopo, i tre raggiungono una spiaggia e il Tonno li lascia alla bagnasciuga. Scorgendo in lontananza la casa della Fata, Pinocchio invita Geppetto a correre verso essa, rassicurandolo che d'ora in poi nulla potr\u00e0 pi\u00f9 accadere a loro.\nIl burattino.\nInizialmente per la realizzazione del burattino era stato chiamato l'artista Carlo Rambaldi, che successivamente ha dichiarato: \u00abLa Rai mi affid\u00f2 dei provini per realizzare il burattino. Ricordo che venne un uomo della produzione a trovarmi in officina. Non sapevo che fosse un ingegnere meccanico. Mi pose diverse domande sui procedimenti adottati e sui meccanismi. Poi non seppi pi\u00f9 nulla. Dopo un po' un mio collaboratore mi spieg\u00f2 che avrebbero dovuto dipingere Pinocchio. Mentre il \"Radiocorriere\" annunciava la messa in onda della prima puntata. Ovviamente non era il mio Pinocchio\u00bb. Rambaldi fece cos\u00ec ricorso al tribunale. \u00abSolo una perizia avrebbe potuto stabilire se il Pinocchio che la Rai stava per trasmettere era lo stesso concepito da me\u00bb. Disse inoltre: \u00abComencini e i produttori del film mi chiesero se potevo mettere a punto un Pinocchio meccanico dai movimenti credibili. Dovevo farlo a mie spese perch\u00e9 non c'erano soldi, dietro la promessa che dopo me lo avrebbero fatto realizzare in modo pi\u00f9 professionale. Io feci questo pupazzo di Pinocchio e ricordo che Renato Guttuso, con cui stavo lavorando alle scene di una Carmen, voleva comprarlo a tutti i costi. Di pupazzi io ne feci tre: uno che scagliava il martello, uno che camminava, e un altro che parlava e gesticolava. Girammo dei provini a Cinecitt\u00e0 e alla fine dissi: \u201cQuando avrete firmato il contratto con la Rai, chiamatemi\u201d. Invece nessuno si fece pi\u00f9 vivo. Mesi dopo, scopro che stanno facendo il film e stanno scopiazzando le mie invenzioni. Gli ho fatto causa. E l'ho vinta.\u00bb\nColonna sonora.\nLa celebre colonna sonora fu composta da Fiorenzo Carpi, e ha avuto molte reinterpretazioni. Fra i suoi brani si ricordano:\nLuoghi delle riprese.\nA dispetto dell'ambientazione toscana della novella di Collodi, lo sceneggiato fu girato principalmente nel Lazio, tra le province di Roma e di Viterbo:"}
{"id": "208935", "revid": "438678", "url": "https://it.wikipedia.org/wiki?curid=208935", "title": "Les choristes - I ragazzi del coro", "text": "Les Choristes - I ragazzi del coro (\"Les choristes\") \u00e8 un film del 2004 diretto da Christophe Barratier.\nIl nocciolo della storia \u00e8 tratto dal film del 1945 \"La gabbia degli usignoli\" diretto da Jean Dr\u00e9ville, che ottenne una candidatura agli Oscar del 1948 per il miglior soggetto.\nTrama.\nNew York. Pierre Morhange \u00e8 un famoso direttore d'orchestra francese, che riceve una telefonata dalla Francia: sua madre \u00e8 morta. Tornato in Francia, la sera dopo il funerale uno sconosciuto bussa alla sua porta. Inizialmente Pierre non lo riconosce, ma quando l'uomo si presenta come Pepinot, improvvisamente si ricorda: cinquant'anni prima i due, quando erano ragazzi, erano stati tenuti in un collegio chiamato \"Fond de l'\u00e9tang\" (Fondo dello stagno). Guardando le foto assieme, a un certo punto Pepinot passa a Pierre un diario, scritto da Cl\u00e9ment Mathieu, loro sorvegliante all'istituto. Pierre comincia a leggere.\n1949. Mathieu, compositore e insegnante di musica rimasto senza lavoro, accetta un impiego da sorvegliante a Fond de l'\u00e9tang. Viene accolto dal sadico e severissimo direttore Rachin, che gli parla dei ragazzi che frequentano l'istituto, del loro comportamento non corretto e gli presenta la sua regola azione-reazione. Suggerisce a Mathieu di non dare alcuna giustificazione agli alunni, nella convinzione che i ragazzi capiscono solo se puniti. Mathieu crede, invece, che per educarli sia possibile usare punizioni meno severe, instaurando con loro un dialogo e una maggiore comprensione. Dopo un paio di scherzi, sentendo i ragazzi cantare, decide anche di formare un coro diviso in tre gruppi, nonostante la contrariet\u00e0 del direttore.\nUna sera Mathieu sente Pierre Morhange, uno degli alunni pi\u00f9 indisciplinati della classe, mentre canta un pezzo della canzone \"Vois sur ton chemin\". Il ragazzo, grazie al suo talento, viene nominato solista del coro. Mathieu \u00e8 comprensivo con i ragazzi, ma cos\u00ec facendo si attira le antipatie del direttore, che infatti, in realt\u00e0 \u00e8 un arrampicatore sociale insoddisfatto della sua condizione, che sfoga la propria rabbia sui ragazzi a cui, inoltre, ruba parte dei sussidi, e vede nella formazione del coro una critica alla sua autorit\u00e0. Un giorno arriva all'istituto un nuovo ragazzo: Mondain, un delinquente trasferito dal carcere minorile, verso cui Rachin dimostra ancora meno comprensione, picchiandolo e punendolo pi\u00f9 volte, finch\u00e9 scappa. Poich\u00e9 nel frattempo vengono persi anche i soldi per i sussidi, Rachin incolpa immediatamente Mondain che, quando viene trovato e riportato all'istituto, viene brutalmente picchiato e poi mandato in prigione. Mondain, per\u00f2, continua a dichiararsi innocente.\nVedendo come il coro abbia portato molta pi\u00f9 felicit\u00e0, gli altri insegnanti dell'istituto cominciano ad appoggiare Mathieu dimostrando, in realt\u00e0, di tenere ai ragazzi; ma, dati i recenti sviluppi, Rachin proibisce la continuazione del coro. La cosa ha poca importanza: il coro diventa clandestino e, poco tempo dopo, zio Maxence, magazziniere dell'istituto che gi\u00e0 da prima vedeva la disumanit\u00e0 del direttore, ne rivela l'esistenza alle benefattrici e alla contessa locale, che viene ad ascoltare i ragazzi. Il coro ha molto successo e Rachin lascia che i ragazzi continuino a cantare in classe (ma solo per attribuirsi il merito dell'ideazione del coro) e ora il signor Langlois, insegnante di matematica, accompagna il coro con il pianoforte.\nA un certo punto, zio Maxence trova i soldi scomparsi vicino all'armonica di uno dei ragazzi: questa \u00e8 la prova che Mondain era davvero innocente, ma comunque Rachin si rifiuta di farlo scarcerare, poich\u00e9 \"se non \u00e8 stato colpevole oggi, lo sar\u00e0 stato ieri\". Nel frattempo Mathieu aveva dedicato parte del suo tempo ad \"addomesticare\" Morhange, nel tentativo di renderlo pi\u00f9 educato. La cosa aveva avuto successo e, nel mentre, Mathieu si era avvicinato alla madre del ragazzo, Violette, raccontandole del talento del figlio e incitandola un giorno a farlo sviluppare.\nUn giorno, mentre Mathieu ha lasciato il collegio assieme ai ragazzi per portarli a giocare all'aperto quando il direttore non c'era, si scatena un incendio. Ad appiccarlo \u00e8 stato Mondain, uscito dal carcere, per vendicarsi di Rachin. Mathieu viene licenziato per aver lasciato il collegio incustodito e quando se ne va i ragazzi, che sono chiusi in classe, lo salutano lanciandogli dalla finestra degli aeroplanini di carta, sulle note di Cerf volant. Mathieu se ne va commosso. Il diario \u00e8 finito perch\u00e9 Mathieu non ha fatto in tempo a scrivere il resto, ma Pepinot racconta a Pierre quello che sa.\nTornando a casa, Pierre ricorda ci\u00f2 che \u00e8 successo dopo il licenziamento di Mathieu: quest'ultima ingiustizia spinse il resto degli insegnanti a denunciare Rachin, che fu licenziato a sua volta; Pierre, invece, dopo la partenza di Mathieu, torn\u00f2 a vivere con sua madre e fu ammesso al conservatorio di Lione, da cui part\u00ec la sua carriera musicale; Mathieu continu\u00f2 a insegnare e comporre fino alla fine della sua vita, mentre Pepinot, all'epoca il pi\u00f9 piccolo dei ragazzi del coro e orfano di entrambi i genitori, lasci\u00f2 l'istituto assieme a Mathieu, coronando il suo sogno. Pepinot, infatti, era convinto che un sabato, giorno in cui Mathieu lo aveva \"adottato\" e portato via con s\u00e9, suo padre sarebbe venuto a prenderlo.\nCuriosit\u00e0.\nI bambini, durante l'udienza di Cl\u00e9ment Mathieu, scelgono diverse canzoni popolari tra cui: \"Il est n\u00e9, le divin enfant\", \"Vive la Bretagne\", \"J'ai du bon tabac\", \"L'amour est un oiseau rebelle\", \"Mar\u00e9chal, nous voil\u00e0 !\" e una variante \"licenziosa\" di \"\u00c0 la claire fontaine\".\nRiconoscimenti.\nHa ricevuto due candidature ai Premi Oscar del 2005, come miglior film straniero e per la miglior canzone per \"Vois sur ton chemin\", musica di Bruno Coulais e testo di Christophe Barratier."}
{"id": "208936", "revid": "2175", "url": "https://it.wikipedia.org/wiki?curid=208936", "title": "Les choristes", "text": ""}
{"id": "208937", "revid": "110157", "url": "https://it.wikipedia.org/wiki?curid=208937", "title": "Salmsach", "text": "Salmsach (toponimo tedesco) \u00e8 un comune svizzero di 1\u00a0451 abitanti del Canton Turgovia, nel distretto di Arbon.\nGeografia fisica.\nSalmsach si affaccia sul lago di Costanza.\nStoria.\nDal suo territorio nel 1832 fu scorporata la localit\u00e0 di Hemmerswil, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208938", "revid": "367445", "url": "https://it.wikipedia.org/wiki?curid=208938", "title": "Effetto notte", "text": ""}
{"id": "208939", "revid": "287204", "url": "https://it.wikipedia.org/wiki?curid=208939", "title": "Arbon", "text": ""}
{"id": "208940", "revid": "1318658", "url": "https://it.wikipedia.org/wiki?curid=208940", "title": "Hebron", "text": "Hebron (: ; in arabo \u0627\u0644\u062e\u0644\u064a\u0644, \"al-khal\u012bl\", lett. \"amico\", riferito al patriarca Abramo; in ebraico \u05d7\u05b6\u05d1\u05b0\u05e8\u05d5\u05b9\u05df , ebraico standard \"Hevron\", ebraico di Tiberiade \"\u1e24e\u1e07r\u00f4n\": derivato dalla parola \"amico\") \u00e8 una citt\u00e0 della Cisgiordania di circa 200.000 abitanti (palestinesi) pi\u00f9, circa, 700 ebrei che vivono nell'antico quartiere ebraico della citt\u00e0, a cui si devono aggiungere i circa 7.000 ebrei della contigua Qiryat Arba.\nLa citt\u00e0 si trova circa 30\u00a0km a sud di Gerusalemme lungo la dorsale dei monti della Giudea; la citt\u00e0 \u00e8 famosa per le sue uve e per le fabbriche di ceramiche e vetri. La citt\u00e0 vecchia \u00e8 caratterizzata dalle strette e tortuose strade, dalle case di pietra con i tetti piani e dai vecchi mercati. \u00c8 sede universitaria.\nNel 2017 la citt\u00e0 vecchia di Hebron/Al-Khalil \u00e8 stata inserita nella lista dei patrimoni dell'umanit\u00e0 dall'UNESCO.\nStoria.\nEt\u00e0 antica.\nI riscontri archeologici pongono la data di fondazione dell'insediamento alla met\u00e0 del IV millennio a.C. Hebron \u00e8 pi\u00f9 volte menzionata nel Pentateuco, la prima parte dell'Antico Testamento. Secondo quanto dice il Pentateuco, dopo l'insediamento degli ebrei in quell'area con il Patriarca Abramo, la citt\u00e0 divenne il principale centro della Trib\u00f9 di Giuda; lo stesso Davide venne incoronato re d'Israele ad Hebron, che fu la sua prima capitale. Solo dopo la conquista di Gerusalemme lasci\u00f2 Hebron e si trasfer\u00ec nella nuova capitale del Regno di Giuda e Israele.\nUna grotta situata nella parte bassa di Hebron (nella Genesi chiamata \"Querce di Mamre\"), \u00e8 detta la \u00abTomba dei Patriarchi\u00bb (in ebraico \"ma'arat ha-machpela\", , ossia \"moschea di Abramo\"). \u00c8 il luogo in cui secondo la Bibbia sono sepolti Abramo, Sara, Isacco, Rebecca e Lia.\nNel I secolo a.C. Erode il Grande costru\u00ec sopra la Grotta una gigantesca costruzione, che \u00e8 l'edificio ebraico pi\u00f9 antico ancora conservato nella sua interezza. Nel VI secolo l'imperatore bizantino Giustiniano II la trasform\u00f2 in una chiesa che venne, in seguito, distrutta dai Sasanidi.\nLa conquista araba e l'occupazione turca.\nNel 638 Hebron venne conquistata dagli Arabi; nel 1099 pass\u00f2 sotto il controllo dei crociati, che la ribattezzarono Citt\u00e0 di Abramo. Il nome venne riportato all'origine dopo la sconfitta dei crociati da parte del Saladino nel 1187.\nIn seguito, Ayyubidi e Mamelucchi conservarono il controllo della citt\u00e0 fino al 1516 quando questa pass\u00f2 nelle mani dell'Impero ottomano. Tra il 1831 e il 1840 la citt\u00e0 fu brevemente sotto il controllo di Ibr\u0101h\u012bm Pasci\u00e0 di Egitto per tornare quindi sotto i turchi.\nL'occupazione britannica e i moti in Palestina.\nNel dicembre 1917, nel corso della prima guerra mondiale Hebron fu tolta ai turchi e occupata dalle truppe britanniche. Al termine del conflitto fece parte del Mandato britannico della Palestina.\nNell'agosto del 1929, durante una serie di moti in Palestina del 1929 contro gli ebrei l'Haganah offr\u00ec la propria protezione alla comunit\u00e0 ebraica di Hebron (circa 600 persone su un totale di 17.000 abitanti), che la rifiut\u00f2 contando sui buoni rapporti che si erano instaurati da tempo con la popolazione araba e i suoi rappresentanti.\nIl 24 agosto tuttavia furono uccisi 67 ebrei (la met\u00e0 del totale dei caduti ebraici morti durante la rivolta), alcuni dopo violenze carnali e torture, e 135 furono feriti (episodio passato alla storia come il massacro di Hebron). La restante popolazione ebraica che rimase in citt\u00e0 riusc\u00ec a trovare rifugio presso un posto di polizia inglese alla periferia della citt\u00e0 e presso alcuni dei loro vicini arabi. Durante gli scontri venne razziato il mercato cittadino, sia per la parte araba che per quella ebraica e avvenne la quasi totale distruzione del quartiere ebraico pluricentenario.\nLa popolazione ebraica fu spostata a Gerusalemme al termine degli scontri; alcune famiglie torneranno ad Hebron due anni dopo, per poi lasciarla definitivamente nel 1936, evacuate dalle forze britanniche. Rimase poi parte del mandato britannico fino al 1948. \nNel 1949, al termine della Guerra arabo-israeliana del 1948, la Legione araba dell'Emiro hascemita di Transgiordania occup\u00f2 Hebron e il resto della Cisgiordania, controllo non riconosciuto dall'ONU ma solo da Gran Bretagna e Pakistan.\nLa guerra dei sei giorni.\nDopo la \"guerra dei sei giorni\" del 1967 dove Israele occup\u00f2 la Cisgiordania, un gruppo di ebrei che si fingevano turisti, guidati dal rabbino Moshe Levinger, occup\u00f2 il principale hotel di Hebron rifiutando di lasciarlo. In seguito occuparono una base militare abbandonata fondando l'insediamento di Kiryat Arba. \nAl termine della guerra dei sei giorni tra Israele e alcuni paesi arabi, gli ebrei poterono tornare a Hebron, cos\u00ec come in tutta la regione ad ovest del Giordano, zone in cui l'ingresso agli ebrei era stato proibito per 19 anni sin dal 1948, in base agli accordi raggiunti con l'Armistizio di Rodi.\nNel 1979 la moglie di Levinger guid\u00f2 un gruppo di trenta donne ad occupare l'edificio abbandonato che fino al pogrom del 1929 aveva contenuto l'ospedale Beit Hadassah nel pieno centro di Hebron. In seguito l'azione ottenne l'approvazione del governo israeliano e successivamente l'enclave ebraica nella citt\u00e0 ricevette appoggio da parte dell'esercito.\nIl processo di espansione della presenza ebraica ad Hebron \u00e8 proseguito negli anni e nel 2005 si contano pi\u00f9 di 20 insediamenti in citt\u00e0 e nei dintorni. Gli ebrei che vivono in queste aree, e coloro che li appoggiano, affermano di essersi reinsediati in terre tradizionalmente ebraiche, e in edifici appartenenti da secoli alla comunit\u00e0 ebraica. Ciononostante la loro presenza \u00e8 duramente condannata dai palestinesi, che non accettano la presenza di ebrei nei territori da loro controllati, nonch\u00e9 da alcuni governi esteri e dalle Nazioni Unite per i quali la presenza di ebrei sarebbe una violazione delle leggi internazionali.\nInoltre gli ebrei presenti ad Hebron sono coloni ultra-ortodossi che vivono in enorme contrasto con la popolazione palestinese per differenti usi e costumi religiosi. Nei vicoli del suq arabo si possono notare reti poste sopra la strada per evitare che i rifiuti ordinariamente gettati dai coloni cadano nel mercato.\nIl massacro del 1994 e la divisione della citt\u00e0.\nCon gli accordi di Oslo la Cisgiordania pass\u00f2 sotto il controllo amministrativo dell'Autorit\u00e0 Nazionale Palestinese.\nDopo il massacro di Hebron del 1994, la citt\u00e0 nel 1997 venne divisa in due settori: Hebron 2 (circa il 20% della citt\u00e0), sotto controllo dell'esercito israeliano, e Hebron 1, affidata al controllo dell'Autorit\u00e0 Palestinese, in accordo con il cosiddetto \"Protocollo di Hebron\". In accordo con il protocollo di Hebron sia i Palestinesi sia gli Israeliani hanno accettato una presenza internazionale, denominata T.I.P.H. (\"Temporary International Presence in Hebron\"), con compiti di osservazione, al fine di migliorare la situazione nella citt\u00e0. Alla formazione della TIPH concorrono gli stati della Norvegia, Italia, Danimarca, Svezia, Turchia e Svizzera.\nAd oggi, per i civili israeliani \u00e8 legale accedere al 4% del territorio della citt\u00e0 di Hebron, mentre i palestinesi sono sottoposti ad uno stretto regime di permessi e controlli per accedere a servizi e abitazioni rimaste nella zona sotto controllo israeliano. Nelle colline a sud della citt\u00e0 (indicate dalla stampa internazionale come South Hebron Hills) \u00e8 molto forte il conflitto e il disagio delle popolazioni arabe che vedono la presenza ebraica come un'occupazione di terre inizialmente destinate al futuro stato di Palestina, dovuto principalmente all'espandersi degli insediamenti israeliani e alla difficile convivenza religiosa fra gli abitanti di questi e la popolazione araba circostante.\nLuoghi d'interesse culturale, storico e sportivo.\nLa citt\u00e0 vecchia.\nLa citt\u00e0 vecchia, costruita durante il periodo dei mamalucchi dal XIII al XVII secolo, con la moschea Al-Ibrahimi e la tomba dei Patriarchi, nel 2017 \u00e8 divenuta patrimonio dell'umanit\u00e0 UNESCO.\nLa \"quercia di Abramo\", detta anche \"quercia di Mamre\", \u00e8 un antico albero che segna il luogo ove la tradizione vuole che il patriarca Abramo piantasse la sua tenda (Gen 18,1; 23,19). Si stima che la quercia abbia circa 5000 anni. In citt\u00e0 \u00e8 anche presente una chiesa con annesso monastero dipendente dalla Chiesa ortodossa russa.\nLa Tomba dei Patriarchi, detta grotta di Macpela, \u00e8 famosa in tutto il Medio Oriente.\nSi tratta di una serie di grotte sotterranee situate nel complesso chiamato dai musulmani \"la moschea di Abramo\" o \"santuario di Abramo\".\nLa struttura \u00e8 considerata il secondo luogo sacro dagli ebrei ma \u00e8 venerata anche da cristiani e musulmani in quanto \u00e8 considerata il sepolcro di Abramo, Isacco e Giacobbe, e per questo viene chiamata anche \"Tomba dei Patriarchi\".\nSituato a fianco del municipio il Museo storico di Hebron presenta una collezione di manufatti del periodo Canaanita e islamico."}
{"id": "208942", "revid": "339392", "url": "https://it.wikipedia.org/wiki?curid=208942", "title": "Maurizio I", "text": ""}
{"id": "208948", "revid": "287204", "url": "https://it.wikipedia.org/wiki?curid=208948", "title": "Loris Reggiani", "text": "Carriera.\nDopo un buon passato da dilettante (vince nel 1979 il trofeo monomarca Aspes Yuma e nella stessa stagione \u00e8 terzo nel campionato italiano juniores della 500), nel 1980 esordisce nel motomondiale tra la classe 125 con la Minarelli (con cui ottiene la prima vittoria nel motomondiale al GP di Gran Bretagna), la classe 250 con la Yamaha e la classe 350 con la Bimota. Nella stagione seguente corre pi\u00f9 classi, ma far\u00e0 una bella figura nella 125, ancora con la Minarelli, in cui a seguito dei due trionfi al GP di Jugoslavia e al GP di San Marino diventa vicecampione del mondo dietro ad \u00c1ngel Nieto, con lo spagnolo che, con moto identica a Reggiani, vince il titolo mondiale. Sempre nel 1981 e con Minarelli, vince il titolo nazionale classe 125 del CIV.\nSuccessivamente nel 1982 corre nella classe 500 con la Suzuki, dove ottiene un podio al GP di Germania. Per rivederlo vincere bisogna aspettare il 1987, anno in cui con l'Aprilia in classe 250 termina per primo il Gran Premio di San Marino (prima vittoria per la casa italiana nel Motomondiale) e arriva sesto nella classifica generale con 68 punti. Dopo un altro periodo buio, torna al successo nel 1991 con la stessa casa costruttrice e nella stessa classe al GP di Francia.\nNel 1992 vince le corse di Spagna e di Francia arrivando secondo nel mondiale della \"due e mezzo\" dietro solamente Luca Cadalora. L'ultimo suo successo \u00e8 in Repubblica Ceca nel 1993: dopo questa vittoria corre per due anni nella 500 con l'Aprilia e poi si ritira dall'agonismo.\nTerminata la carriera agonistica ha fatto il commentatore tecnico e l'opinionista delle gare del motomondiale prima per conto della Rai con il giornalista Federico Urban, poi, con l'acquisizione dei diritti di trasmissione da parte di Mediaset, \u00e8 passato a ricoprire lo stesso ruolo a Italia 1 affiancando Guido Meda. A inizio del 2012 dichiara di lasciare la redazione motori di Sport Mediaset dopo dieci anni di collaborazione, perch\u00e9 stanco dei continui viaggi per seguire i gran premi e anche per discordanze con la linea editoriale delle telecronache, ritenuta dallo stesso Reggiani troppo faziosa verso Valentino Rossi."}
{"id": "208954", "revid": "330019", "url": "https://it.wikipedia.org/wiki?curid=208954", "title": "Arbon (Svizzera)", "text": "Arbon (toponimo tedesco) \u00e8 un comune svizzero di 14.633 abitanti del Canton Turgovia, nel distretto di Arbon del quale \u00e8 capoluogo; ha lo status di citt\u00e0.\nGeografia fisica.\nArbon si affaccia sul lago di Costanza.\nStoria.\nDal nome della citt\u00e0 deriva quello della cultura di Arbon, una cultura dell'antica et\u00e0 del bronzo (1800-1600 a.C. circa) che occupava parte della Germania meridionale e della Svizzera.\nAd Arbon morir\u00e0 il 16 ottobre 645 il monaco missionario irlandese san Gallo.\nNel 1998 ha inglobato il comune soppresso di Frasnacht.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nArbon \u00e8 stato \"Munizipalgemeinde\" fino al 1998, quando \u00e8 divenuto \"Gemeinde\". Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nArbon \u00e8 servito dalle stazioni di Arbon e di Arbon Seemoosriet sulla ferrovia Sciaffusa-Rorschach."}
{"id": "208958", "revid": "984922", "url": "https://it.wikipedia.org/wiki?curid=208958", "title": "Hongquiite", "text": "L'hongquiite \u00e8 una specie di minerale accettata dall'IMA nel 1976 ma poi discreditata perch\u00e9 successive analisi hanno stabilito che la formula chimica \u00e8 TiC pertanto \u00e8 da ritenersi analoga alla khamrabaevite."}
{"id": "208967", "revid": "580", "url": "https://it.wikipedia.org/wiki?curid=208967", "title": "Trasformata zeta", "text": "In analisi funzionale la trasformata zeta \u00e8 una trasformata integrale che permette di trasformare una funzione discreta in una funzione pi\u00f9 semplice, utilizzata principalmente nella teoria dei segnali.\nStoria.\nIl concetto di trasformata zeta era gi\u00e0 noto a Laplace, ma fu reintrodotto nel 1947 da W. Hurewicz come mezzo utile a risolvere equazioni alle differenze lineari a coefficienti costanti.\nIl termine \"trasformata zeta\" fu coniato successivamente, nel 1952, da Ragazzini e Zadeh, ricercatori della Columbia University. Il nome potrebbe esser derivato dall'idea che la lettera \"z\" sia somigliante a una lettera \"s\" campionata/digitalizzata, ove \"s\" \u00e8 la lettera spesso usata per indicare la variabile indipendente nella trasformata di Laplace. Un'altra possibile origine \u00e8 la presenza della lettera \"Z\" in entrambi i nomi Ragazzini e Zadeh. Questa nomenclatura diverge dall'usanza adottata in ambito scientifico, in cui si associa un metodo o un teorema col nome del principale sviluppatore. La terza probabile origine risiede nel dominio dei segnali discreti, che \u00e8 solito essere formula_1 o un suo sottoinsieme.\nDefinizione.\nTrasformata unilatera.\nSia formula_2 una successione di numeri complessi, indicizzata con formula_3. La sua \"trasformata unilatera\" \u00e8 definita come la serie formale di potenze complesse\nIn teoria dei segnali questa definizione \u00e8 utilizzata per valutare la trasformata della risposta all'impulso unitario di un sistema causale tempo-discreto. Solitamente, in tale ambito la successione formula_2 rappresenta il campionamento regolare di un segnale formula_6 causale (i.e. formula_7 \u00e8 nulla per tempi negativi), in corrispondenza dei tempi della forma formula_8. Il passo di campionamento formula_9 \u00e8 fissato. In altre parole\nformula_10\nRegione di convergenza.\nLa regione di convergenza \u00e8 la parte di piano complesso dove la serie che definisce la trasformata della funzione converge:\nLa serie converge per valori di formula_12 in modulo maggiori del raggio di convergenza formula_13, definito tramite il criterio della radice come:\nDi applicazione meno generale \u00e8 il criterio del rapporto, poich\u00e9 esso richiede che i termini siano diversi da zero a partire da un formula_15 arbitrario in poi. Nondimeno, spesso \u00e8 pi\u00f9 agevole calcolare il limite tramite tale criterio piuttosto che utilizzando quello della radice. Nel caso entrambi i limiti esistano, essi coincidono. Non bisogna tuttavia prendere il reciproco del limite superiore, in quanto la trasformata zeta unilatera \u00e8 una serie di potenze con esponente negativo.\nTrasformata bilatera.\nTalvolta, pu\u00f2 essere utile definire la trasformata di una successione formula_2 indicizzata su formula_17. In tal caso, la sua \"trasformata bilatera\" \u00e8 definita come la serie formale di potenze \ndove di nuovo formula_12 \u00e8 complesso.\nFormula di inversione.\nL'espressione della trasformata inversa, che pu\u00f2 essere ottenuta utilizzando il teorema integrale di Cauchy, \u00e8 la seguente:\ndove formula_21 \u00e8 un percorso antiorario chiuso che \u00e8 situato nella regione di convergenza di formula_22 e circonda l'origine del piano. La formula precedente diventa particolarmente utile quando formula_22 ammette un'estensione a tutto il piano complesso, tranne al pi\u00f9 un numero finito di singolarit\u00e0 isolate formula_24. Infatti, in tal caso si pu\u00f2 fare appello al Teorema dei Residui ed ottenere\nformula_25\nInoltre, nel caso in cui le singolarit\u00e0 isolate formula_24 siano dei poli, il calcolo dei residui nella formula precedente risulta particolarmente agevole, usando la formula\nformula_27\nove formula_28 \u00e8 l'ordine del polo formula_29.\nUn caso di particolare importanza si presenta quando formula_30 \u00e8 la circonferenza unitaria. In tal caso la trasformata zeta inversa assume la forma della trasformata di Fourier discreta inversa:\nPropriet\u00e0.\nTeorema del valore iniziale e del valore finale.\nAnalogamente alla trasformata di Laplace, anche per la trasformata zeta si possono enunciare due teoremi che permettono di conoscere il valore iniziale e il valore finale del campionamento partendo dalla sua trasformata.\nIl teorema del valore iniziale afferma che:\nse formula_2 \u00e8 causale (ovvero nulla per n negativi).\nSe la successione formula_2 ammette limite finito, allora formula_22 \u00e8 una funzione analitica all'esterno del disco di raggio formula_36 centrato nell'origine e il teorema del valore finale afferma che: \nformula_37\nIl risultato \u00e8 falso senza l'ipotesi che formula_2 ammetta limite, come si vede facilmente prendendo la successione formula_39, la cui trasformata zeta \u00e8 data da\nTrasformata di alcune funzioni notevoli.\nSiano:\nRelazione con la trasformata di Laplace.\nLa trasformata zeta unilatera \u00e8 la trasformata di Laplace di un segnale campionato in modo ideale con la sostituzione:\ndove formula_44 \u00e8 il periodo di campionamento, con formula_45 la frequenza di campionamento (misurata in campioni per secondo o in hertz).\nSia:\nun treno di impulsi e sia:\nla rappresentazione tempo-continua del segnale formula_48 ottenuto campionando formula_49. La trasformata di Laplace di formula_50 \u00e8 data da:\nSi tratta della definizione della trasformata zeta unilatera della funzione tempo-discreta formula_52, ovvero:\ncon la sostituzione formula_54. Confrontando le ultime due relazioni si ottiene quindi la relazione tra la trasformata zeta unilatera e la trasformata di Laplace del segnale campionato:\nRelazione tra il piano s e il piano z.\nPer quanto detto la variabile s pu\u00f2 essere riscritta utilizzando la rappresentazione rettangolare come:\nL'ultima identit\u00e0 deriva dal fatto che l'esponenziale complesso \u00e8 una funzione periodica di periodo i2\u03c0.\nDa questa relazione si possono fare alcune considerazioni importanti\nIn virt\u00f9 di queste considerazioni ha senso definire anche una \"striscia primaria\" e pi\u00f9 \"strisce complementari\" nel piano s. La striscia primaria comprende tutti i numeri complessi con parte immaginaria compresa tra formula_58, le strisce complementari si ottengono, a partire da quella primaria, per traslazione verticale di un multiplo intero della pulsazione di campionamento. Per quanto detto \u00e8 possibile far corrispondere ogni punto del piano z con un punto della striscia primaria.\nAl pari di quanto avviene nel piano s \u00e8 possibile, anche nel piano z, tracciare dei luoghi a formula_59 e formula_60 costante.\nCampionamento.\nSi consideri un segnale tempo-continuo formula_61, la cui trasformata \u00e8:\nSe formula_61 \u00e8 campionato uniformemente con un treno di impulsi in modo da ottenere un segnale discreto formula_64 (supponendo il processo ideale), allora pu\u00f2 essere rappresentato come:\ndove formula_66 \u00e8 l'intervallo di campionamento. In tale contesto la trasformata di Laplace \u00e8 data da:\nTrasformata di Fourier a tempo discreto.\nLa trasformata di Fourier a tempo discreto \u00e8 un caso particolare della trasformata zeta:\nche si ottiene ponendo formula_69. Dal momento che formula_70, la trasformata di Fourier a tempo discreto \u00e8 la valutazione della trasformata zeta sul cerchio unitario nel piano complesso.\nModello autoregressivo a media mobile.\nUn sistema basato sul modello autoregressivo a media mobile \u00e8 rappresentato dall'equazione:\ndove entrambi i membri possono essere divisi per formula_72, se \u00e8 diversa da zero, normalizzando formula_73. In questo modo l'equazione assume la forma:\nTale scrittura consente di visualizzare il fatto che l'uscita al tempo attuale formula_75 \u00e8 funzione del valore dell'uscita formula_76 a un tempo precedente, dell'ingresso attuale formula_77 e dei precedenti valori formula_78. Considerando la trasformata zeta della precedente equazione, dalle propriet\u00e0 di linearit\u00e0 e traslazione temporale si ha:\nche pu\u00f2 essere scritta in modo da evidenziare la funzione di trasferimento:\nDal teorema fondamentale dell'algebra il numeratore ha \"M\" radici, corrispondenti agli zeri di formula_81, e il denominatore ha \"N\" radici, corrispondenti ai poli di formula_81. Riscrivendo la funzione di trasferimento in modo da evidenziare questo fatto si ha:\ndove formula_84 \u00e8 il k-esimo zero e formula_85 il k-esimo polo. Se il sistema descritto da formula_86 \u00e8 pilotato dal segnale formula_87 allora l'uscita \u00e8 data da formula_88."}
{"id": "208978", "revid": "842", "url": "https://it.wikipedia.org/wiki?curid=208978", "title": "Z-trasformata", "text": ""}
{"id": "208980", "revid": "1543377", "url": "https://it.wikipedia.org/wiki?curid=208980", "title": "Florenskyite", "text": "La florenskyite \u00e8 un minerale descritto nel 1999 in base ad una scoperta avvenuta nel meteorite di Kaidun caduto in prossimit\u00e0 del villaggio di Al-Khuraybah nello Yemen. Il nome del minerale \u00e8 stato attribuito in onore del geologo russo Kirill Pavlovi\u010d Florenskij.\nMorfologia.\nLa florenskyite \u00e8 stata trovata sotto forma di granuli anedrali di dimensione massima di 14\u00b5m dispersi in un fillosilicato.\nOrigine e giacitura.\nIl meteorite in cui \u00e8 stata scoperta la florenskyite \u00e8 una condrite carbonacea. La florenskyite si presenta nel serpentino ricco di ferro risultante dalla reazione con l'acqua di olivina, pirosseno e minerali di ferro e nichel contenenti schreibersite e solfuri. Probabilmente la florenskyite si \u00e8 formata col raffreddamento e la cristallizzazione dei suoi precursori fusi cio\u00e8 leghe di ferro e nichel arricchite di fosforo, titanio e carbonio."}
{"id": "208981", "revid": "599013", "url": "https://it.wikipedia.org/wiki?curid=208981", "title": "Barringerite", "text": "La barringerite \u00e8 un minerale descritto nel 1969 in seguito al suo ritrovamento in una pallasite ritrovata nei pressi del vulcano di Ollag\u00fce nella provincia di Nor L\u00edpez nel dipartimento di Potos\u00ed in Bolivia ed approvata dall'International Mineralogical Association nel 1970. Il nome \u00e8 stato attribuito in onore del geologo statunitense Daniel Moreau Barringer. Chimicamente \u00e8 un fosfuro di ferro e nichel.\nMorfologia.\nLa barringtonite \u00e8 stata trovata sotto forma di bande larghe 10-15\u00b5m e lunghe alcune centinaia di \u00b5m composte da grani di circa un micrometro.\nOrigine e giacitura.\nLa barringtonite si \u00e8 formata nella meteorite a base di ferro e nichel nella zona di contatto fra la schreibersite e la troilite."}
{"id": "208983", "revid": "307923", "url": "https://it.wikipedia.org/wiki?curid=208983", "title": "Schreibersite", "text": "La schreibersite \u00e8 un minerale scoperto nel 1848 nel meteorite Magura caduto in Slovacchia, \u00e8 anche detto rhabdite. Chimicamente \u00e8 un fosfuro del ferro e del nichel di formula (Fe,Ni)3P e forma una serie con la nickelphosphide che contiene una quantit\u00e0 di nichel maggiore di quella del ferro.\nNome.\n\u00c8 stato chiamato in questo modo in onore dello scienziato austriaco Karl Franz Anton von Schreibers (1775-1852), che fu uno dei primi a descriverlo osservando un meteorite ferroso.\nMorfologia.\nLa schreibersite raramente si trova sotto forma di cristalli, questi si presentano appiattiti o aghiformi. Forma cristalli tetragonali con sfaldatura perfetta. Il colore va dal bronzo al giallo ottone al bianco argento. L'aspetto superficiale \u00e8 opaco con lucentezza metallica e lascia una striscia grigio scura.\nOrigine e giacitura.\nNormalmente si tratta di un minerale raro, ma \u00e8 comune nelle meteoriti ferrose. \u00c8 per\u00f2 assente nelle meteoriti ferrose povere di nichel.\nImportanza.\nRecenti ricerche all'Universit\u00e0 dell'Arizona suggeriscono che la schreibersite ed altri minerali meteoritici contenenti fosforo possano essere la fonte prima di questo elemento cos\u00ec importante per la vita sul nostro pianeta."}
{"id": "208985", "revid": "767487", "url": "https://it.wikipedia.org/wiki?curid=208985", "title": "Nickelphosphide", "text": "La nickelphosphide \u00e8 un minerale composto da nichel e fosforo descritto nel 1999 in base ad un ritrovamento avvenuto nel meteorite ferroso trovato a Butler in Missouri. Il nome deriva dalla sua composizione chimica.\nMorfologia.\nLa nickelphosphide \u00e8 stata scoperta sotto forma di granuli idiomorfi isometrici di dimensione fino a 30\u00a0\u03bcm ed in inclusioni allungate xenomorfe lunghe fino a 200\u00a0\u00b5m.\nOrigine e giacitura.\nLa nickelphosphide \u00e8 stata trovata in vari meteoriti ferrosi, in una condrite carbonacea ed in una atassite in associazione con barringerite, carlsbergite, kamacite, schreibersite e taenite."}
{"id": "208989", "revid": "984922", "url": "https://it.wikipedia.org/wiki?curid=208989", "title": "Perryite", "text": "La perryite \u00e8 un minerale, una silicite ricca di fosforo. \u00c8 stata scoperta nel 1962 in alcuni meteoriti ma il nome venne proposto nel 1965 in seguito all'individuazione del meteorite di Horse Creek scoperto nella contea di Baca in Colorado, USA. Il minerale in un primo tempo non fu approvato dall'IMA perch\u00e9 la descrizione era incompleta. Nel 1968, in seguito a ritrovamenti avvenuti nei meteoriti di Kota-Kota in Malawi e di South Oman nella regione al-Wusta in Oman, venne pubblicata una descrizione pi\u00f9 completa dove venivano riportate le analisi chimiche condotte.\nLa struttura cristallina \u00e8 stata determinata soltanto nel 1991 basandosi su materiale sintetizzato in quanto la piccola dimensione dei cristalli trovati non ha permesso di determinare la struttura direttamente sui campioni naturali.\nMorfologia.\nLa perryite \u00e8 stata scoperta sotto forma di sottili lamelle e granuli di qualche micrometro.\nOrigine e giacitura.\nLa perryite \u00e8 stata trovata in alcuni meteoriti di tipo enstatite condrite associata con troilite, kamacite e schreibersite."}
{"id": "208990", "revid": "984922", "url": "https://it.wikipedia.org/wiki?curid=208990", "title": "Suessite", "text": "La suessite \u00e8 un minerale descritto nel 1980 in base ad una scoperta avvenuta nel meteorite di North Haig, una urelite trovata nel 1961 nell'Australia occidentale ed approvato dall'IMA. La suessite \u00e8 una soluzione solida di ferro e silicio contenente anche nichel e, in minori quantit\u00e0, cobalto, cromo e fosforo. \u00c8 fortemente ferromagnetica. Il nome \u00e8 stato attribuito in onore del geochimico Hans E. Suess.\nMorfologia.\nLa suessite \u00e8 stata scoperta sotto forma di riempimento di piccole venature.\nOrigine e giacitura.\nLa suessite \u00e8 stata trovata in una matrice carbonacea e probabilmente si \u00e8 formata dal silicio e ferro liberati da reazioni di riduzione della matrice carbonacea e anche per reazione con la camacite."}
{"id": "208993", "revid": "1865216", "url": "https://it.wikipedia.org/wiki?curid=208993", "title": "Voliera", "text": "Una voliera \u00e8 un'ampia gabbia adatta a contenere degli uccelli. \nDescrizione.\nSolitamente vengono usate nei giardini zoologici dove simulano l'ambiente naturale e permettono agli uccelli di vivere in uno spazio abbastanza ampio in cui possono volare.\nSono presenti anche nei giardini pubblici o privati come elemento esotico o decorativo."}
{"id": "208994", "revid": "767487", "url": "https://it.wikipedia.org/wiki?curid=208994", "title": "Gupeiite", "text": "La gupeiite \u00e8 un minerale, il cui nome deriva da Gupeikou, il passaggio pi\u00f9 orientale sulla Grande muraglia cinese nell'area di Yanshan, nella provincia cinese di Hebei; \u00e8 stato scoperto nel 1984. \u00c8 composto all'85,64% da ferro e per il restante 14,36 da silicio ed \u00e8 fortemente magnetica.\nMorfologia.\nLa gupeiite \u00e8 stata trovata all'interno di sfere di ferro di 0,1-0,5mm di diametro.\nOrigine e giacitura.\nLa gupeiite \u00e8 presente assieme alla xifengite (spesso anche hongquiite) nel nucleo di sfere costituite da esternamente da magnetite, w\u00fcstite e maghemite, internamente da kamacite e taenite. La conformazione delle sfere indica una formazione extraterrestre."}
{"id": "208995", "revid": "1664668", "url": "https://it.wikipedia.org/wiki?curid=208995", "title": "Derivata mista", "text": "In analisi matematica, in particolare nel calcolo a pi\u00f9 variabili, la derivata mista \u00e8 il risultato di alcune derivate parziali di una funzione a variabili reali.\nDefinizione.\nSia formula_1 una funzione a variabili reali di classe formula_2, cio\u00e8 derivabile con continuit\u00e0 secondo ogni variabile. Una derivata parziale mista del secondo ordine \u00e8 il risultato di due derivate parziali effettuate secondo due variabili diverse. In simboli:\noppure formula_4.\nAnalogamente, una derivata parziale mista del \"k\"-esimo ordine \u00e8 il risultato di \"k\" successive derivate parziali:\ncon formula_6. Si pu\u00f2 utilizzare anche la notazione compatta del multi-indice.\n\u00c8 possibile definire una diversa derivata parziale mista per ognuna delle combinazioni con ripetizioni delle n variabili con lunghezza k, cio\u00e8 in numero di:\ndove si sottrae \"n\" in quanto \u00e8 generalmente escluso dalla definizione il caso che una delle variabili si ripeta per tutte le k derivazioni.\nLa notazione usata in questa definizione si poggia sul teorema di Schwarz, che sotto l'ipotesi di continuit\u00e0 delle derivate parziali garantisce che il risultato non dipende dall'ordine in cui vengono effettuate le derivate parziali. Ad esempio, per la funzione formula_8 si ha:\nper ogni formula_10 in formula_11."}
{"id": "208996", "revid": "984922", "url": "https://it.wikipedia.org/wiki?curid=208996", "title": "Hapkeite", "text": "L'hapkeite \u00e8 un minerale scoperto nel meteorite Dhofar 280. Si tratta di un meteorite lunare recuperato in Oman nel 2000.\nLa Hapkeite \u00e8 composta di silicio e ferro nelle proporzioni 1:2, per questo ha ricevuto come formula chimica Fe2Si.\nLa sua composizione \u00e8 simile a quella di altri minerali terrestri di silicio e ferro.\nOrigine.\nSi pensa che un impatto sulla Luna abbia scagliato materiale parzialmente fuso o vaporizzato in orbita.\nAspetto.\nL'aspetto \u00e8 quello di microscopici cristalli isometrici opachi che vanno dal giallognolo all'argentato.\nNome.\n\u00c8 chiamato in questo modo in onore di Bruce Hapke, scienziato dell'Universit\u00e0 di Pittsburgh, che 30 anni prima aveva previsto la presenza di rivestimenti depositati da vapore sui grani del terreno lunare."}
{"id": "208997", "revid": "254059", "url": "https://it.wikipedia.org/wiki?curid=208997", "title": "Distretto di Aarau", "text": "Il distretto di Aarau \u00e8 un distretto del Canton Argovia, in Svizzera. Confina con i distretti di Laufenburg a nord, di Brugg e di Lenzburg a est, di Kulm e di Zofingen a sud e con il Canton Soletta (distretti di Olten e di G\u00f6sgen) a ovest. Il capoluogo \u00e8 Aarau.\nComuni.\nAmministrativamente \u00e8 diviso in 12 comuni:"}
{"id": "208998", "revid": "228587", "url": "https://it.wikipedia.org/wiki?curid=208998", "title": "Rohr", "text": ""}
{"id": "209001", "revid": "1450446", "url": "https://it.wikipedia.org/wiki?curid=209001", "title": "Alfonso Turconi", "text": "Biografia.\nUltimo discendente della casata Turconi, figlio di Ippolito Turconi e della marchesa Anna Ghisleri, gi\u00e0 vedova Gallarati e Scotti. \nCrebbe a Milano e fu alunno (1757) della Pontificia accademia ecclesiastica. Viaggi\u00f2 in tutta Europa scegliendo infine di risiedere a Parigi, affascinato dalle idee della Rivoluzione francese. Sostenitore e finanziatore di patrioti e giornali liberali, promotore di assistenza sociale per anziani e poveri.\nAlla nascita della Repubblica Elvetica entr\u00f2 nella Commissione incaricata di redigere la nuova costituzione. Nel 1803 destin\u00f2, non avendo eredi, con atto testamentario, i propri beni per la costruzione di un ospizio per poveri. \nSi diede seguito alle sue volont\u00e0 solo nel 1848, quando il Consiglio di Stato ticinese soppresse il convento dei Cappuccini di Mendrisio. L'incarico di progettare la struttura ricettiva che fu chiamata \"Ospizio della Beata Vergine\" e in seguito OBV (Ospedale della Beata Vergine) fu affidato all'architetto Luigi Fontana (1812 - 1877) il quale present\u00f2 al comune e cantone il progetto del nuovo ospizio il venerd\u00ec 10 giugno 1853. La struttura fu inaugurata il luned\u00ec 19 marzo 1860 giorno di san Giuseppe. Al centro del cortile dell'edificio che ha funto poi da ospedale e ospita oggi l'Accademia di architettura di Mario Botta, si trova la statua dello stesso Turconi, scolpita nel 1868 da Vincenzo Vela (1820 - 1891)."}
{"id": "209002", "revid": "842", "url": "https://it.wikipedia.org/wiki?curid=209002", "title": "Derivate miste", "text": ""}
{"id": "209006", "revid": "1371684", "url": "https://it.wikipedia.org/wiki?curid=209006", "title": "Xifengite", "text": "La xifengite (Fe5Si3) \u00e8 un minerale metallico di origine meteorica descritto nel 1984 ed approvato dall'IMA in base ad un ritrovamento avvenuto nel distretto di Yanshan in Cina.\nNome.\nIl nome xifengite deriva dal passaggio orientale, \"Xifengkou\", della Grande Muraglia Cinese vicino a Yan Shan, luogo di ritrovamento del meteorite.\nMorfologia.\nLa xifengite si presenta come inclusioni metalliche grigie all'interno di altre fasi nichel-ferro di provenienza meteoritica.\nOrigine e giacitura.\nLa xifengite \u00e8 stata scoperta assieme alla gupeiite nel nucleo di sferule ferrose di 0,5-1mm di origine meteorica costituite esternamente di magnetite, w\u00fcstite e maghemite, un guscio interno di kamacite e taenite. \u00c8 stata inoltre segnalata in dragaggi lungo la dorsale del Pacifico orientale."}
{"id": "209007", "revid": "154326", "url": "https://it.wikipedia.org/wiki?curid=209007", "title": "Episodi di Scrubs", "text": ""}
{"id": "209008", "revid": "729019", "url": "https://it.wikipedia.org/wiki?curid=209008", "title": "Naquite", "text": "La naquite \u00e8 un minerale, la cui composizione \u00e8 al 66,54% ferro e per il restante 33,46 Silice. Precedentemente era conosciuto come fersilicite. \u00c8 stato scoperto nel 2010 nel distretto minerario di Luobusa nella contea di Qusum in Tibet.\nOrigine e giacitura.\nSi trova in alcuni giacimenti ucraini, nell'oblast di Donec'k."}
{"id": "209009", "revid": "767487", "url": "https://it.wikipedia.org/wiki?curid=209009", "title": "Linzhiite", "text": "La linzhiite \u00e8 un minerale descritto inizialmente, nel 1969, con il nome di ferdisilicite come membro della serie di minerali costituiti da leghe di ferro e silicio ma non approvato dall'IMA. Nel 2010 il minerale \u00e8 stato rivalidato con il nome attuale.\nMorfologia.\nLa linzhiite \u00e8 stata trovata sotto forma di grani irregolari di dimensione variabile fra 0,04 e 0,5 mm.\nOrigine e giacitura.\nLa linzhiite \u00e8 stata scoperta nella cromitite proveniente dall'ofiolite di Luobusa in Tibet concresciuta con la zangboite e il silicio nativo. Questo minerale si \u00e8 formato in un ambiente fortemente riducente e potrebbe apparire come xenoliti provenienti dal mantello terrestre."}
{"id": "209010", "revid": "984922", "url": "https://it.wikipedia.org/wiki?curid=209010", "title": "Hexaferrum", "text": "L'hexaferrum \u00e8 un minerale descritto nel 1998 in base ad una scoperta avvenuta sui monti dei Coriacchi nella penisola della Kam\u010datka in Russia. Il nome del minerale deriva dalla sua composizione e dal fatto che \u00e8 costituito dal polimorfismo esagonale del ferro nativo. Il minerale \u00e8 una soluzione solida continua fra metalli del gruppo del platino nel ferro e quindi sono stati identificati granuli contenenti una predominanza di rutenio, osmio ed iridio considerati variet\u00e0.\nMorfologia.\nL'hexaferrite si presenta sotto forma di inclusioni di cristalli cubici od ottaedrici nello spinello ricco di cromo di dimensione fino a 200\u03bcm ma per lo pi\u00f9 fra i 5 e i 50\u00a0\u00b5m.\nOrigine e giacitura.\nL'hexaferrite \u00e8 associata ad awaruite, iridosmina, laurite, oregonite, pentlandite, rutheniridium, tulameenite, ferro nativo, rame nativo, zinco nativo ed altri solfuri."}
{"id": "209011", "revid": "110157", "url": "https://it.wikipedia.org/wiki?curid=209011", "title": "Rutheniridosmine", "text": "La rutheniridosmine \u00e8 un minerale composto da iridio, osmio e rutenio. Il nome deriva dalla sua composizione. La definizione dell'IMA adottata nel 1991 classifica con questo nome le leghe di Ir, Os e Ru cristallizzate secondo il sistema esagonale che contengono iridio come elemento pi\u00f9 abbondante.\nOrigine e giacitura.\nLa rutheniridosmine si rinviene nei depositi alluvionali derivati da rocce ultramafiche."}
{"id": "209013", "revid": "1060", "url": "https://it.wikipedia.org/wiki?curid=209013", "title": "Suore Brignoline", "text": ""}
{"id": "209014", "revid": "110157", "url": "https://it.wikipedia.org/wiki?curid=209014", "title": "Yixunite", "text": "La yixunite \u00e8 un raro minerale del gruppo del platino che deve il suo nome alla localit\u00e0 della sua scoperta (1972), il fiume Yixun, circa 270\u00a0km a nord di Pechino, nella provincia di Hebei.\nMorfologia.\nLa yixunite con la damiaoite formano globuli composti aventi grandezza compresa tra 1 a 2\u00a0mm, dove la yixunite forma sempre la parte centrale del globulo.\nOrigine.\nNelle vene ricche di rame, indio e platino si formano leghe di platino-indio, se le condizioni chimico-fisiche sono favorevoli. Si ipotizza, dato l'aspetto a goccia degli aggregati ritrovati, che avvenga una separazione per immiscibilit\u00e0 in fase magmatica, con successiva cristallizzazione.\nGiacitura.\nLa Yixunite si rinviene associata con la damiaoite nei giacimenti di cobalto-rame e platino in una zona di contatto metasomatico tra delle pirosseniti con le plagioclasiti. I minerali principali del giacimento sono la bornite, la calcopirite, la magnetite e la carrollite."}
{"id": "209015", "revid": "599013", "url": "https://it.wikipedia.org/wiki?curid=209015", "title": "Suore di Nostra Signora del Rifugio in Monte Calvario", "text": "Le Suore di Nostra Signora del Rifugio in Monte Calvario sono un istituto religioso femminile di diritto pontificio: i membri della congregazione, dette comunemente Brignoline, pospongono al loro nome la sigla N.S.R.M.C.\nStoria.\nNel 1630, in occasione di un'epidemia, Virginia Centurione Bracelli (1587-1651) raccolse un gruppo di orfane e trov\u00f2 per loro una sede nell'ex convento dei frati minori del Monte Calvario a Genova: nel 1631 la Centurione Bracelli, per garantire educazione e assistenza alle giovani ospiti del cosiddetto \"rifugio al Monte Calvario\", fond\u00f2 una congregazione di religiose che iniziarono a dedicarsi anche all'opera di riabilitazione delle ex prostitute e alla cura dei malati in lazzaretti e lebbrosari.\nLa congregazione venne approvata dal governo genovese, che accett\u00f2 di finanziare l'opera delle religiose e nomin\u00f2 una commissione di quattro procuratori per amministrarne i beni. Negli anni successivi Emanuele Brignole, fondatore del Grande Albergo dei Poveri, affid\u00f2 alla compagnia la direzione del suo istituto e chiese al sacerdote Antonio Terrarossa di redigere delle costituzioni per le suore, che presero il nome di \"brignoline\".\nI procuratori, preoccupati soprattutto dell'efficienza degli ospedali genovesi, impedirono alle religiose di fondare filiali che non fossero nella citt\u00e0 ligure e, quando consentirono loro di operare al di fuori di essa, lo fecero sempre per periodi di tempo limitato: nel 1827, per esempio, papa Leone XII affid\u00f2 alle brignoline la direzione della pia casa di Santa Maria degli Angeli alle Terme di Roma; i procuratori, pochi anni dopo, ordinarono alle suore di tornare a Genova, costringendo papa Gregorio XVI a dichiarare le religiose romane autonome dalla congregazione genovese e dando inizio al nuovo istituto delle Figlie di Nostra Signora al Monte Calvario.\nLe Suore di Nostra Signora del Rifugio in Monte Calvario ricevettero il pontificio decreto di lode il 25 marzo 1953 e le loro costituzioni vennero approvate definitivamente dalla Santa Sede il 7 ottobre 1964.\nLa fondatrice, beatificata nel 1985, nel 2003 \u00e8 stata proclamata santa da papa Giovanni Paolo II.\nAttivit\u00e0 e diffusione.\nLe suore della congregazione si dedicano all'assistenza morale e materiale agli ammalati negli ospedali e agli anziani e ai disabili in case di riposo; operano anche in scuole per l'infanzia.\nOltre che in Italia, le religiose sono presenti in Argentina, Brasile, Camerun, Cuba, El Salvador, Filippine, Guatemala, Israele, Nicaragua e Polonia; la sede generalizia \u00e8 a Marassi, Genova.\nAl 31 dicembre 2008 la congregazione contava 191 religiose in 40 case."}
{"id": "209016", "revid": "984922", "url": "https://it.wikipedia.org/wiki?curid=209016", "title": "Damiaoite", "text": "La damiaoite \u00e8 un minerale descritto nel 1997 in seguito ad una scoperta avvenuta nei pressi del villaggio di Damiao nei pressi del fiume Yixun, circa 270\u00a0km a nord di Pechino in Cina. \u00c8 una lega naturale di indio e platino. Il nome \u00e8 stato attribuito in relazione al luogo di ritrovamento.\nMorfologia.\nLa damiaoite \u00e8 stata scoperta sotto forma di globuli policristallini di 1-2mm di diametro.\nOrigine e giacitura.\nLa damiaoite \u00e8 stata trovata nelle vene di platino nella pirossenite di granato-anfibolo associata con calcopirite, cooperite, moncheite, sperrylite e yixunite."}
{"id": "209018", "revid": "984922", "url": "https://it.wikipedia.org/wiki?curid=209018", "title": "Hongshiite", "text": "L'hongshiite \u00e8 un minerale descritto nel 1974 in base ad una scoperta avvenuta nel villaggio di Hongshi nella Fengning Manchu Autonomous County facente parte della provincia di Hebei in Cina.\nLa definizione di questo minerale \u00e8 stata piuttosto complicata, fu descritto per la prima volta nel 1974 con la composizione PtCuAs che per\u00f2 si \u00e8 dimostrata sbagliata in quanto nel campione analizzato era stata inclusa della sperrylite.\nL'hongshiite non \u00e8 solubile n\u00e9 in acido cloridrico n\u00e9 in acido nitrico.\nMorfologia.\nL'hongshiite si presenta sotto forma di masse granulari, aggregati dendritici e, raramente, in croste ossidate.\nOrigine e giacitura.\nL'hongshiite \u00e8 stata scoperta nella diopsidite actinolitizzata ricca di apatite.\nIl minerale si presenta associato con actinolite, bornite, cooperite, diopside, epidoto, magnetite, polydymite, sperrylite, vysotskite, fengluanite e guanglinite. L'hongshiite spesso sostituisce la cooperite e viene sostituito dalla fengluanite."}
{"id": "209019", "revid": "984922", "url": "https://it.wikipedia.org/wiki?curid=209019", "title": "Skaergaardite", "text": "La skaergaardite \u00e8 un minerale scoperto in un carotaggio effettuato nell'intrusione di Skaergaard, situata nell'area del fiordo di Kangerlussuaq, nell'est della Groenlandia, ed approvato nel 2003 dall'IMA. Il nome \u00e8 stato attribuito in base al luogo di scoperta.\nLa skaergaardite \u00e8 una lega di palladio e rame contenente anche platino, oro, ferro, zinco, stagno, tellurio e piombo.\nMorfologia.\nLa skaergaardite \u00e8 stata trovata sotto forma di goccioline, granuli cubici con gli spigoli smussati, cristalli da euedrali a subedrali e granuli irregolari od aggregati di dimensione fra i 2 e i 75\u00a0\u03bcm. I cristalli si presentano di forma cubica o dodecaedrica.\nOrigine e giacitura.\nLa skaergaardite \u00e8 stata trovata nel gabbro tholeitico associata con plagioclasio, clinopirosseno, ortopirosseno, ilmenite, magnetite ricca di titanio e fayalite che sono i costituenti del gabbro, oltre questi vi sono piccole quantit\u00e0 di minerali del gruppo della clorite, ferrosaponite, orneblenda, actinolite, minerali del gruppo dell'epidoto, calcite, ankerite, apatite e baddeleyite. Alcuni granuli di skaergaardite presentano intrusioni di keithconnite, vasilite e zvyagintsevite.\nLa skaergaardite si \u00e8 formata da una lega ricca di palladio e rame per essoluzione da un solfuro di rame e ferro fuso."}
{"id": "209020", "revid": "47767", "url": "https://it.wikipedia.org/wiki?curid=209020", "title": "Eta", "text": ""}
{"id": "209021", "revid": "287204", "url": "https://it.wikipedia.org/wiki?curid=209021", "title": "Chengdeite", "text": "La chengdeite \u00e8 un minerale scoperto in un concentrato di depositi alluvionali di un ramo del fiume Luan nei dintorni della citt\u00e0 di Chengde in Cina dalla quale ha preso il nome. Il minerale \u00e8 fortemente magnetico.\nMorfologia.\nLa chengdeite \u00e8 stata scoperta sotto forma di grani di circa 0,5\u00a0mm concresciuta con l'iridio nativo.\nOrigine e giacitura.\nLa chengdeite \u00e8 stata trovata nei depositi alluvionali con altri metalli del gruppo del platino e nei giacimenti di cromite in rocce ultramafiche associata con l'inaglyite."}
{"id": "209022", "revid": "62748", "url": "https://it.wikipedia.org/wiki?curid=209022", "title": "Thalheim (disambigua)", "text": ""}
{"id": "209023", "revid": "767487", "url": "https://it.wikipedia.org/wiki?curid=209023", "title": "Isoferroplatino", "text": "L'isoferroplatino \u00e8 un minerale composto da principalmente da platino e ferro che cristallizza secondi il sistema cubico semplice. Una parte del platino pu\u00f2 essere sostituita da iridio, renio o rutenio mentre una parte del ferro pu\u00f2 essere sostituita da nichel o rame. Il minerale \u00e8 stato definito con l'approvazione dell'IMA nel 1975 ed il nome deriva dalla sua composizione chimica e dal sistema cristallino di appartenenza.\nMorfologia.\nL'isoferroplatino si presenta raramente in cristalli fino a 3\u00a0mm, solitamente si presenta in granuli scheletrati o cubici che possono mostrare facce a scalini oppure in piccole venature.\nOrigine e giacitura.\nL'isoferroplatino \u00e8 stato trovato in giacimenti di solfuri di platino-ferro e nichel-rame nelle rocce ultrafemiche e nelle cromatite oppure nei depositi alluvionali derivati da queste rocce. L'isoferroplatino si presenta in associazione con iridio nativo, osmio nativo, platino nativo, leghe di ferro e platino, braggite, sperrylite ed inclusioni di vari minerali di metalli del gruppo del platino, oro nativo e pirite."}
{"id": "209024", "revid": "984922", "url": "https://it.wikipedia.org/wiki?curid=209024", "title": "Tetraferroplatinum", "text": "Il tetraferroplatinum \u00e8 un minerale riconosciuto dall'IMA nel 1974. \u00c8 composto da ferro e platino con piccole quantit\u00e0 di iridio e renio al posto del platino e rame, nichel al posto del ferro. Il minerale \u00e8 stato ridefinito in base a campioni provenienti da Mooihoek nel Transvaal in Sudafrica. Probabilmente corrisponde al ferroplatinum e al tetragonal ferroplatinum.\nMorfologia.\nIl tetraferroplatinum \u00e8 stato scoperto nei bordi dei campioni di leghe di ferro-platino.\nOrigine e giacitura.\nIl tetraferroplatinum \u00e8 stato scoperto nella dunite con inclusioni di geversite, irarsite e sperrylite ricca di antimonio."}
{"id": "209025", "revid": "254059", "url": "https://it.wikipedia.org/wiki?curid=209025", "title": "Distretto di Brugg", "text": "Il distretto di Brugg \u00e8 un distretto del Canton Argovia, in Svizzera. Confina con i distretti di Laufenburg a nord-ovest, di Zurzach a nord-est, di Baden a est, di Lenzburg a sud e di Aarau a sud-ovest. Il capoluogo \u00e8 Brugg.\nComuni.\nAmministrativamente \u00e8 diviso in 23 comuni:"}
{"id": "209026", "revid": "287204", "url": "https://it.wikipedia.org/wiki?curid=209026", "title": "Schonau", "text": ""}
{"id": "209027", "revid": "767487", "url": "https://it.wikipedia.org/wiki?curid=209027", "title": "Schinznach", "text": "Schinznach (toponimo tedesco) \u00e8 un comune svizzero di 2\u00a0221 abitanti del Canton Argovia, nel distretto di Brugg.\nStoria.\nIl comune di Schinznach \u00e8 stato istituito 2014 con la fusione dei comuni soppressi di Oberflachs e Schinznach-Dorf.\nInfrastrutture e trasporti.\nSchinznach \u00e8 servito dalla stazione di Schinznach-Dorf sulla B\u00f6zbergbahn."}
{"id": "209033", "revid": "57872", "url": "https://it.wikipedia.org/wiki?curid=209033", "title": "Giorgio Centurione", "text": "Biografia.\nPrimi anni.\nFiglio di Domenico Centurione e di Nicolosina Fornari, nacque a Genova nel 1552 o il 23 aprile 1553 secondo quanto riportato in altre fonti biografiche. Avviato dalla famiglia all'attivit\u00e0 diplomatica, si dedic\u00f2 allo studio della storia e del diritto civile oltrech\u00e9 alla conoscenza delle lingue straniere come lo spagnolo, il francese e il tedesco.\nVentenne si un\u00ec, imbarcandosi su una galea della Repubblica di Genova con il grado di comandante, assieme alla flotta spagnola dell'ammiraglio e principe Gianndrea Doria nella battaglia del 1571 contro i Turchi presso le isole di Curzolari, in Grecia. \nNel periodo tra il 1579 e il 1580, a Genova, si occup\u00f2 alla cura dei malati di peste. Nel 1582 fu inviato dalla repubblica nei territori del Marchesato di Finale per contrastare con un contingente armato l'avanzata dei Finalesi verso il confine della piccola Repubblica di Noli, quest'ultima s\u00ec indipendente ma alleata dei Genovesi.\nNello stesso anno, verso luglio, Giorgio Centurione fu inviato ad Augusta in qualit\u00e0 di ambasciatore straordinario presso la Dieta dei Principi di Germania facendosi portavoce degli avanzati diritti di Alfonso Del Carretto, appoggiati dalla repubblica genovese, sul marchesato finalese. Davanti all'imperatore Ferdinando I d'Austria, l'ambasciatore Centurione spieg\u00f2 le ragioni della famiglia carrettesca accusando e mettendo in luce, per contro, gli intrighi della corona di Spagna (altra pretendente dei diritti sul Finalese) desiderosa di un nuovo porto commerciale in terra ligure-genovese per un pi\u00f9 rapido scambio di merci e sale con il Ducato di Milano. &lt;br&gt;Nonostante il parere contrario e le proteste del rappresentante spagnolo, e degli stessi Finalesi, la riunione germanica diede ragione a Genova promulgando un decreto di restituzione del marchesato ad Alfonso Del Carretto. Decreto che, dopo diversi mesi di stallo, solo in autunno divenne efficace (quando una copia dello stesso arriv\u00f2 ufficialmente pure alla corte spagnola) ma praticamente non attuato a causa dell'improvvisa morte dello stesso marchese Del Carretto nel 1583.\nSempre come ambasciatore per la Repubblica, Giorgio Centurione fu inviato a Roma presso la Santa Sede per l'approvazione papale di Gregorio XIII sulla costituzione a Genova di un magistrato delle Monache; in cambio la repubblica genovese forn\u00ec allo Stato Pontificio circa 600 soldati corsi da impiegare nella citt\u00e0 romana. Ora impiegato da Genova nella lotta contro il banditismo locale, che per alcuni episodi lo promosse sul campo della nomina a commissario generale, nel 1583 accolse a Savona il duca Carlo Emanuele I di Savoia.\nInizialmente nominato governatore della Corsica nel 1588, a causa di una lettura burocratica (compimento dei quarant'anni prescritti dalla legge), sollevata dal magistrato dei Conservatori, fu sollevato dall'incarico. Rimase, tuttavia, sull'isola corsa dove nel 1589 fu promosso come sindacatore degli ufficiali politici, amministrativi e giudiziari. Negli stessi anni, parallelamente alla carriera di Stato, svilupp\u00f2 ed ampli\u00f2 pure i suoi interessi economici assieme al fratello Stefano e con Giulio Centurione aprendo a Napoli un banco (1589-1591) che offr\u00ec prestiti anche alla corte del Regno di Napoli. Tra gli anni che vanno dal 1592 al 1595 fu tra i riformatori del magistrato delle Triremi, sindacatore della Rota (1593), sovrintendente alla costruzione delle nuove mura intorno al capoluogo genovese (1594), senatore della Repubblica (dicembre 1595) e tra i componenti del collegio dei governatori repubblicani.\nNel 1599 accolse a Genova la regina Margherita d'Austria-Stiria, moglie di Filippo III di Spagna, e ne segu\u00ec la corte in Spagna dove fu ambasciatore straordinario. Presso il sovrano spagnolo si fece ancora promotore, a rappresentanza della repubblica, dei diritti genovesi sul Marchesato di Finale (illustrando al re i possibili vantaggi economici) con l'intento di bloccare l'ormai accordo di cessione dello stato ponentino di Sforza Andrea Del Carretto verso la stessa Spagna. Venne quindi invitato dal sovrano Filippo III ad esporre tali richieste e presunti diritti dinnanzi al Consiglio spagnolo: una presa di posizione del monarca che fu interpretata, de facto, come una sorta di \"non scelta\", delegando il tutto ad un consiglio che non avrebbe di certo fatto un passo indietro in rispetto al sovrano. L'ambasciatore Giorgio Centurione, in accordo con lo stesso governo genovese, prefer\u00ec pertanto non affrontare la questione mettendo la Repubblica di Genova in uno stato \"forzato\" di accettazione della realt\u00e0 politica, che vedeva ora nella Spagna la nuova proprietaria del marchesato finalese.\nTornato a Genova fu ancora in Corsica in qualit\u00e0 di commissario generale, dove per la sua brillante opera in materia di sicurezza e giustizia, con decreto del 27 giugno 1601, venne esonerato (e la sua discendenza maschile primogenita) dai pubblici gravami. Sotto il governo del doge Agostino Doria (1601-1603) fu ancora estratto senatore e aggregato al Collegio dei procuratori, nonch\u00e9 impegnato nella costanze opera contro il banditismo nelle Riviere. Negli stessi anni rivest\u00ec anche le cariche di protettore del Santo Uffizio e al magistrato delle Milizie dove provvide alla sicurezza della fortezza del Priamar di Savona. L'uccisione del principe Ercole di Monaco nel novembre 1604 dest\u00f2 la Repubblica di Genova per un possibile attacco da parte del duca di Savoia. Giorgio Centurione, inviato da Genova a Monaco, svent\u00f2 un effettivo tentativo di assedio sabaudo.\nAncora sindacatore in Corsica (1604) e tra i quaranta capitani di Genova, fu tra il 1606 e il novembre 1607 reggente del capitaneato della val Polcevera e Bisagno. Senatore della Repubblica (1607) e governatore (dove studi\u00f2 nuove fortificazioni per il porto della Spezia e l'omonimo golfo) acquis\u00ec altre nomine quale tra gli Otto colonnelli della Repubblica, colonnello di Sestri Ponente, supremo sindacatore (1609), sindacatore dei Giurisdicenti (1610), eletto nel magistrato della Moneta e Conservatore delle Leggi, governatore di Corsica (1613). Negli stessi anni fu pi\u00f9 volte alla corte di Carlo Emanuele I di Savoia per trattare diplomaticamente i nuovi dissidi contrasti tra lo stato genovese e sabaudo.\nIl dogato e gli ultimi anni.\nLa morte improvvisa per ictus cerebrale del neo doge Ambrogio Doria, il 12 giugno 1621, fece s\u00ec che il Gran Consiglio fu richiamato ad eleggere il suo successore e il 22 giugno la figura di Giorgio Centurione fu scelta come degna di guidare lo Stato: la cinquantesima in successione biennale e la novantacinquesima nella storia repubblicana.\nIl dogato del Centurione fu contraddistinto da una forte crisi di carestia. Venne istituito per curare le rendite genovesi il magistrato delle Comunit\u00e0, fu introdotta a Genova la Compagnia dei mercanti armeni e, dopo una trattativa con il Sacro Romano Impero, la Repubblica di Genova pot\u00e9 acquisire il territorio savonese del Marchesato di Zuccarello. Al termine del mandato, il 22 giugno 1623, fu nominato procuratore perpetuo (carica spettante agli ex dogi) e preside delle Milizie.\nCon l'accrescere dei venti di guerra tra Genova e il Ducato di Savoia, Giorgio Centurione venne chiamato a guidare le truppe nella Riviera di Ponente contrapposte ai sabaudi e messo al comando del neo istituito magistrato di Guerra. Fino ai suoi ultimi giorni di vita collabor\u00f2 con lo stato genovese nella lotta contro il banditismo. Mor\u00ec a Genova l'11 gennaio 1629, lasciando un cospicuo patrimonio.\nNel 1682 il suo corpo venne traslato nella chiesa di San Francesco d'Assisi a Sestri Ponente.\nVita privata.\nSi spos\u00f2 tre volte: la prima moglie fu Ippolita Spinola, la seconda Lelia Spinola, e la terza Ersilia Cattaneo de Marini; ebbe almeno dodici figli, tra i quali Virginia, nata il 2 aprile 1587 la quale fu beatificata da papa Giovanni Paolo II il 22 settembre 1985 a Genova, in piazza della Vittoria, e fu canonizzata dallo stesso papa il 18 maggio 2003 a Roma, in piazza San Pietro."}
{"id": "209036", "revid": "2730", "url": "https://it.wikipedia.org/wiki?curid=209036", "title": "Joseph P. Kennedy", "text": "Biografia.\nNato a Boston da Patrick Joseph Kennedy (1858-1929) e Mary Augusta Hickey (1857-1923), le sue origini irlandesi approdano negli Stati Uniti d'America nel 1840. La sua famiglia era gi\u00e0 attiva nel partito Democratico. La madre lo incoraggi\u00f2 a studiare presso la scuola latina di Boston per poi iscriversi all'Harvard College e diventare giocatore nel Delta Upsilon, una squadra di baseball. Nel 1914 spos\u00f2 Rose Fitzgerald, figlia di John Francis Fitzgerald, sindaco democratico di Boston, ed ebbero nove figli: Joseph Patrick Kennedy Jr., John Fitzgerald Kennedy, Rosemary Kennedy, Kathleen Agnes Kennedy, Eunice Mary Kennedy, Patricia Kennedy, Robert Kennedy, Jean Ann Kennedy, Edward Moore Kennedy.\nKennedy fu il fondatore, nel 1928, della RKO Radio Pictures insieme a David Sarnoff, boss della RCA, Radio Corporation of America. Fu sostenitore di Franklin Delano Roosevelt durante la prima e la seconda campagna elettorale (1932 e 1936). Venne ricompensato da questi che lo nomin\u00f2 presidente della commissione Borsa e Finanze, che aveva il compito di riformare le regole di Wall Street che avevano permesso il \"marted\u00ec nero\". Fu inoltre membro della Pilgrims Society e ambasciatore degli Stati Uniti a Londra dall'autunno del 1938 fino all'ottobre 1940, dove ebbe la possibilit\u00e0 di farsi apprezzare soprattutto per le sue doti di uomo d'affari. Fu un convinto assertore del non interventismo degli USA durante la seconda guerra mondiale a fianco della corona britannica. Era un ammiratore di Adolf Hitler e nutriva, seppur moderatamente, sentimenti antisemiti.\nNel 1941 fece sottoporre la figlia Rosemary, a causa dei suoi sbalzi d'umore e perch\u00e9 considerata troppo intraprendente coi ragazzi, a un intervento di lobotomia. L'intervento, che Joseph tenne nascosto al resto della famiglia, ridusse la ragazza allo stato vegetativo in cui \u00e8 sopravvissuta fino all'et\u00e0 di 86 anni. Nel 1961 fu colpito da un ictus che gli tolse la parola. Sopravvisse ai suoi figli Joseph Patrick, John Fitzgerald, Kathleen Agnes e Robert Francis."}
{"id": "209040", "revid": "119265888", "url": "https://it.wikipedia.org/wiki?curid=209040", "title": "Naviglio", "text": "Il naviglio \u00e8 un canale artificiale usato per la navigazione o l'irrigazione, tipico dell'Italia settentrionale. Il termine \"naviglio\" deriva dal latino \"navigium\", che significa \"imbarcazione\", indicando quindi, \"stricto sensu\", anche un \"canale navigabile\".\nElenco dei navigli.\nIn particolare vi sono:\nIl seguente sistema di canali artificiali con baricentro la citt\u00e0 di Milano, \u00e8 conosciuto come \"Navigli di Milano\":\nVi sono inoltre:"}
{"id": "209045", "revid": "219110", "url": "https://it.wikipedia.org/wiki?curid=209045", "title": "OpenDocument", "text": "Il formato OpenDocument (ODF), abbreviazione di OASIS Open Document Format for Office Applications (Formato OASIS Open Document per Applicazioni da Ufficio), \u00e8 un formato aperto per file di documento per l'archiviazione e lo scambio di documenti per la produttivit\u00e0 di ufficio, come documenti di testo (memo, rapporti e libri), fogli di calcolo, diagrammi e presentazioni.\nStoria.\nDal momento che un obiettivo dei formati aperti come OpenDocument \u00e8 quello di garantire accesso a lungo termine ai dati senza barriere legali o tecniche, le amministrazioni pubbliche ed i governi sono diventati progressivamente consapevoli dei formati aperti come questioni che riguardano le politiche pubbliche.\nNel 2002, il Dr. Edgar David Villanueva Nu\u00f1es, avvocato e rappresentante nel Congresso della Repubblica del Per\u00f9, ha scritto una lettera a Microsoft Per\u00f9 sollevando questioni circa l'accesso gratuito e permanente a documenti con formati proprietari.\nAll'inizio del 2005, Eric Kriss, Segretario dell'Amministrazione e delle Finanze del Massachusetts, \u00e8 stato il primo membro di governo di uno stato degli U.S.A a collegare i formati aperti ad uno scopo di politiche pubbliche:\nSuccessivamente, a settembre 2005, il Massachusetts \u00e8 diventato il primo stato ad assumere formalmente formati OpenDocument per i propri archivi pubblici e, allo stesso tempo, rifiutare il formato di Microsoft XML, ora chiamato formato Microsoft Office Open XML (vedi WordprocessingML). Questa decisione \u00e8 stata presa dopo un esame dei formati di file durato due anni, intrattenendo al contempo molte discussioni con Microsoft.\nMicrosoft Office prima della versione 2010 non supportava i formati OpenDocument. I programmi Microsoft hanno supportato altri formati (tra cui ASCII, RTF e WordPerfect) gi\u00e0 molte versioni prima.\nDopo l'annuncio del Massachusetts nel sostenere il formato OpenDocument, molti privati e organizzazioni hanno espresso opinioni su questa politica, sia a favore che contro. Adobe, Corel, IBM e Sun Microsystems hanno inviato lettere al Massachusetts sostenendo la decisione. Per contro, Microsoft ha inviato una lettera fortemente critica sulla misura. Anche un gruppo chiamato \"Cittadini contro gli Sprechi del Governo\" (\"Citizens Against Government Waste - CAGW\") si \u00e8 opposto alla decisione. Il gruppo sosteneva che questa politica del Massachusetts stabiliva \u00abuna preferenza arbitraria verso l'open source\u00bb, sebbene entrambi i software, open source e proprietario, possano rispondere ai requisiti ed entrambi i tipi di sviluppatori siano impegnati nel creare degli standard. \n\"InternetNews\" e \"Linux Weekly News\" hanno notato che la CAGW ha ricevuto finanziamenti da Microsoft e che nel 2001 la CAGW aveva inviato due lettere a sostegno di Microsoft, nel caso giudiziario anti-trust di Microsoft, ma si era scoperto che quelle lettere erano state \"firmate\" da persone defunte.\nSecondo il datasheet OpenDocument di OASIS, \u00abil Ministero della Difesa di Singapore, il Ministero delle Finanze francese ed il suo Ministero dell'Economia, Finanza e Industria, il Ministero della Salute brasiliano, la Citt\u00e0 di Monaco in Germania, il Consiglio Municipale di Bristol nel Regno Unito e la citt\u00e0 di Vienna in Austria stanno tutte adottando applicazioni che supportano OpenDocument\u00bb.\nOpenDocument \u00e8 stato sottoscritto dalla Commissione europea. L'Unione europea ha raccomandato OpenDocument come base per formati di file standard e per lo scambio di documenti. \u00c8 stato inoltre raccomandato che lo standard impiegato per i documenti dovrebbe essere determinato in funzione di quello che diventer\u00e0 standard internazionale. OpenDocument \u00e8 gi\u00e0 uno standard secondo un organismo indipendente riconosciuto per gli standard (OASIS) ed \u00e8 stato sottoposto alla ISO (International Organization for Standardization) per la standardizzazione, mentre non c'\u00e8 prova che i formati XML di Microsoft o i vecchi DOC/PPT/XLS subiranno tale processo.\nL'ISO ha approvato e accettato OpenDocument il 1\u00ba maggio 2006 (ISO 26300) e ora molti si attendono che l'Unione europea richieder\u00e0 presto OpenDocument come standard per i documenti di produttivit\u00e0 da ufficio per gli stati membri. Nel giugno dello stesso anno il governo del Belgio ha deciso di adottare il formato come standard per i documenti della pubblica amministrazione. Nel luglio 2007 il governo giapponese si \u00e8 impegnato a promuovere la diffusione dello standard presso la pubblica amministrazione.\nNell'ottobre del 2007 anche il governo del Sudafrica ha deciso di adottare il formato come standard per lo scambio di documenti nella pubblica amministrazione.\nNel dicembre 2007 \u00e8 iniziata nei Paesi Bassi la discussione in parlamento di una legge che renda il formato lo standard per la diffusione dei documenti nella pubblica amministrazione entro il 2010.\nIl formato ODF \u00e8 adottato (al dicembre 2007) in Belgio e Giappone in cui una legge prevede l'uso obbligatorio di tale formato per tutti documenti emessi nel settore pubblico. Analoghi provvedimenti sono allo studio in altri Paesi, come i Paesi Bassi, per svincolare il patrimonio di dati della pubblica amministrazione dai formati proprietari, per garantirne l'accessibilit\u00e0 nel lungo periodo.\nNell'ottobre 2008 il comitato ISO norvegese si \u00e8 spaccato proprio sulla decisione di impiegare OOXML invece di OpenDocument nella pubblica amministrazione, pare dietro forti pressioni di Microsoft., a conferma dell'importanza delle decisioni da prendere in questo campo e della loro portata nel futuro.\nInfatti, i programmi di lettura gratuiti dei formati proprietari potrebbero divenire a pagamento in futuro, su decisione dei detentori dei brevetti, e quelli per la loro modifica (che gi\u00e0 lo sono) aumentare di prezzo, con un aggravio della spesa informatica per l'acquisto delle licenze a carico delle pubbliche amministrazioni.\nIl proprietario del formato potrebbe poi sponsorizzarne uno differente con iniziative quali: cessata vendita del programma per la modifica del formato, sospensione dei download dal proprio sito dei programmi per la lettura e degli aggiornamenti per la sicurezza legati ai programmi e al formato. Con l'obbligo di adottare formati nuovi, in assenza di risorse economiche per una migrazione dei dati al nuovo formato e per acquistare le nuove licenze (dei programmi per la modifica e/o lettura del formato), viene meno l'interoperabilit\u00e0 fra gli enti e fra versioni diverse nel tempo degli stessi dati aggiornati, uno nel vecchio formato e l'altro nel nuovo. Le funzionalit\u00e0 ad esempio di merge e confronto dei contenuti operano solamente fra file salvati nello stesso formato, non in formati differenti.\nDescrizione.\nQuesto standard \u00e8 stato sviluppato dal consorzio di industrie OASIS (Organization for the Advancement of Structured Information Standards) ed \u00e8 impostato su una versione di XML; \u00e8 pubblicamente accessibile e pu\u00f2 essere implementato da chiunque senza restrizioni, anche grazie alla dichiarazione di Sun Microsystem, che detiene alcuni brevetti sul formato e che ha rinunciato a valersi degli stessi per tutte le implementazioni dello standard.\nIl formato OpenDocument nasce per fornire una alternativa \"aperta\" a formati proprietari tra cui i ben noti formati usati da Microsoft Office, DOC, XLS, PPT e recentemente Office Open XML, nato per contrastarne l'adozione. Organizzazioni ed individui che memorizzano i loro dati in un formato aperto come OpenDocument evitano di essere vincolati ad un singolo produttore di software, restando liberi di cambiare software se il produttore del loro attuale software dovesse uscire dal mercato, alzare i prezzi, cambiare il software o cambiare i propri termini di licenza in modo meno favorevole per l'utente.\n\"OpenDocument\" \u00e8 stato adottato da diversi produttori, primo fra tutti Openoffice.org (e la sua variante a pagamento StarOffice di Sun Microsystem). LibreOffice \u00e8 un altro software di produttivit\u00e0 personale libero che adotta lo stesso formato prodotto da The Document Foundation nato dal fork di OpenOffice.org \u00e8 disponibile per Windows, macOS e GNU/Linux.\nIl processo di \"standardizzazione\".\nLa versione 1.0 delle specifiche OpenDocument \u00e8 stata sviluppata dopo laboriosi sviluppi e discussioni da diverse organizzazioni. Il primo meeting ufficiale OASIS per discutere lo standard \u00e8 avvenuto il 16 dicembre 2002; OASIS ha approvato OpenDocument come uno standard OASIS il 1\u00ba maggio 2005. Il gruppo ha deciso di erigerlo su una versione precedente del formato OpenOffice.org, essendo questo gi\u00e0 un formato XML con la maggior parte delle propriet\u00e0 desiderate. \nIl processo di standardizzazione ha coinvolto gli sviluppatori di molti prodotti integrati per ufficio o relativi sistemi per documenti, tra cui (in ordine alfabetico):\nAssente eccellente \u00e8 stata la Microsoft, soprattutto perch\u00e9 Microsoft \u00e8 membro OASIS e principale venditore di software di suite da ufficio.\nTale assenza \u00e8 avvenuta a dispetto della richiesta del TAC (Telematics between Administrations Committee) dell'Unione europea, che il 25 maggio 2004 aveva raccomandato ai . \nIl formato OpenDocument, dopo essere stato sottoposto per lunghi mesi all'ISO/IEC per la standardizzazione, ha trovato consenso senza voti contrari in data 2 maggio 2006 ed ora \u00e8 conosciuto anche come ISO/IEC 26300, pubblicato il 30 novembre 2006.\nDal 25 gennaio 2007 OpenDocument \u00e8 diventato uno standard italiano, rilasciato da UNI/UNINFO con la sigla UNI CEI ISO/IEC 26300.\nIl 12 maggio 2010 con il rilascio di Microsoft Office 2010, il formato ODF \u00e8 supportato anche dalla suite di produttivit\u00e0 personale di casa Microsoft.\nSpecifiche.\nLe estensioni dei file ed i relativi tipi MIME sono inclusi nello standard ufficiale rilasciato da OASIS in data 1\u00ba maggio 2005.\nDocumenti.\nPer quanto riguarda i documenti nel formato OpenDocument, le estensioni pi\u00f9 comuni sono:\nDa notare come ogni estensione abbia in comune le prime due lettere (\"od\" sta per \"OpenDocument\") ed utilizzi una terza lettera per identificare il tipo (\"t\" per \"text\", \"s\" per \"spreadsheet\" e cos\u00ec via), permettendo una facile memorizzazione. Nella tabella che segue troviamo il tipo MIME associato ai tipi di file OpenDocument:\nTemplate.\nOpenDocument supporta anche i \"template\" (modelli). Un template racchiude le informazioni di stile e formattazione del documento ma non il contenuto del documento stesso. Anche per le estensioni dei template vale la stessa regola descritta per quelle dei documenti: le prime due lettere sono comuni a tutti i template (\"ot\", \"OpenDocument template\"), la terza \u00e8 relativa ai singoli tipi di template. La tabella seguente li riassume tutti:\nFunzionalit\u00e0.\nCon OpenDocument si possono creare documenti di testo (ad esempio quelli solitamente editabili con un comune elaboratore di testi), fogli di calcolo, presentazioni, disegni, immagini, grafici, formule matematiche, database e modelli di documento (che possono combinare i vari formati), ed \u00e8 anche possibile creare template per molti di questi documenti.\nLo standard ufficiale dell'OASIS relativo ad OpenDocument ne definisce tutte le capacit\u00e0. Haumacher (2005) fornisce una specifica formale per gli hyperlink, mentre Eisenberg (2005) concentra l'attenzione sul formato in maniera pi\u00f9 dettagliata.\nIl testo che segue riassume tutte le funzionalit\u00e0 del formato.\nMetadati.\nIl formato OpenDocument supporta i metadati (informazioni relative ai dati) grazie ad un set di elementi metadati predefiniti, mantenendo comunque la possibilit\u00e0 per l'utente di creare elementi personalizzati. I metadati prededefiniti sono: \"Generator\", \"Title\", \"Description\", \"Subject\", \"Keywords\", \"Initial Creator\", \"Creator\", \"Printed By\", \"Creation Date and Time\", \"Modification Date and Time\", \"Print Date and Time\", \"Document Template\", \"Automatic Reload\", \"Hyperlink Behavior\", \"Language\", \"Editing Cycles\", \"Editing Duration\" e \"Document Statistics\".\nContenuto.\nIl formato di testo di OpenDocument supporta sia le funzionalit\u00e0 tipiche sia quelle avanzate: si possono creare intestazioni di vario livello, liste di tipi diversi (numerate o meno), paragrafi numerati, mantenere una traccia dei cambiamenti effettuati. Si pu\u00f2 ricorrere alla sequenza di pagine e agli attributi di sezione per controllare la disposizione del testo. Collegamenti ipertestuali, Ruby text (che fornisce annotazioni ed \u00e8 fondamentale per alcuni linguaggi), segnalibri e riferimenti sono anch'essi supportati, insieme a meccanismi per la generazione automatica di tabelle, come ad esempio tavole dei contenuti, indici, bibliografie eccetera.\nUn esempio di set di tabelle nel formato OpenDocument sono senza dubbio i fogli di calcolo; \u00e8 possibile quindi formattare le tabelle e l'intero foglio di calcolo nella maniera desiderata, grazie alle grandi funzionalit\u00e0 che sono offerte dal formato. Porzioni di database, filtri, \"data pilots\" (equivalente delle \"tabelle pivot\" di Excel) sono supportati ed \u00e8 possibile controllare tutte le modifiche effettuate al documento.\nIl formato grafico supporta la rappresentazione vettoriale, nella quale \u00e8 possibile definire un gruppo di layer e il relativo contenuto. Si possono ottenere diverse forme (rettangoli, linee, poligoni regolari e non, cerchi ed ellissi, percorsi, polilinee, connettori) e crearne di nuove; \u00e8 inoltre possibile ricorrere a forme in 3D, come scene, luci, cubi, sfere e rotazioni. Ovviamente tutto ci\u00f2 non \u00e8 sufficiente per creare filmati o comunque scene in 3D elaborate, ma \u00e8 pi\u00f9 che sufficiente per documenti personali o per l'ufficio.\nLe presentazioni possono essere potenziate con animazioni che consentono di controllare suoni, forme e testo, nascondendo e mostrando quindi solo quello che si vuole. In OpenDocument, molte delle possibilit\u00e0 di formattazione sono riusate dal sistema di formattazione dei testi, semplificandone l'implementazione.\nIl formato grafico permette di creare immagini per mostrare dati numerici, con la possibilit\u00e0 di inserire titoli, sottotitoli, commenti e \"legende\". Il formato definisce la serie di dati da usare per la rappresentazione grafica e molte tipologie di grafici (a linee, a torta, ecc.).\nAnche i form sono supportati, grazie all'implementazione dello standard preesistente XForms.\nFormattazione.\n\u00c8 possibile effettuare diverse operazioni su stile e formattazione grazie alla versatilit\u00e0 del formato.\nIl layout di pagina \u00e8 determinato da una variet\u00e0 di attributi, come ad esempio: dimensione della pagina, formato di numerazione, alimentazione della carta, orientamento della stampa, margini, bordi (con relativo spessore), padding, ombre, sfondo, colonne, ordine di stampa delle pagine, numero della prima pagina, scala, centratura della tabella, altezza massima della nota a pi\u00e8 pagina e suo separatore.\nTestata e fondo pagina possono avere dimensioni variabili e possono essere personalizzate con margini, bordi, sfondi, ombre, ecc.\nEsistono moltissimi attributi per testo, paragrafi, testo ruby, sezioni, tabelle, colonne, elenchi e riempimenti. Ogni carattere pu\u00f2 avere un preciso font, una sua dimensione e un insieme di altre propriet\u00e0. \u00c8 possibile determinare lo spazio verticale dei paragrafi attraverso attributi come \"mantieni uniti\", \"vedovo\" ed \"orfano\" e grazie ad altri attributi come \"rimuovi maiuscole\" si pu\u00f2 assegnare una formattazione speciale. La lista \u00e8 lunghissima, uno sguardo alla guida dello standard fornir\u00e0 maggiori dettagli.\nFormule nei fogli di calcolo.\nCon OpenDocument le formule matematiche che appaiono sullo schermo possono essere descritte grazie anche all'attributo \"tabella:formula\". Il formato permette anche di cambiare tutta quella serie di informazioni tipicamente incluse in un foglio di stile, come formati e tabelle pivot.\nSono state mosse alcune critiche alla sintassi ammessa in \"tabella:formula\", accusata di non essere accuratamente dettagliata. Nella specifica OpenDocument 1.0 le formule vengono descritte attraverso una serie di semplici esempi (definire un range di dati, utilizzare la funzione \"Somma()\" e cos\u00ec via); le perplessit\u00e0 riguardano proprio questo punto, poich\u00e9 secondo alcuni \u00e8 necessaria una specifica per le funzioni nei fogli di calcolo pi\u00f9 dettagliata e precisa, che descriva la sintassi e la semantica, e ad essa affiancare alcuni esempi dimostrativi. Il comitato promotore dell'OpenDocument ha ribattuto dicendo che tutto ci\u00f2 \u00e8 estraneo ai loro scopi, visto che la sintassi di tali formule non \u00e8 in XML, e che comunque l'uso delle formule \u00e8 molto semplice, visto che molte di esse si basano su altre ormai in uso da diversi anni in molte tipologie di fogli di calcolo. La possibilit\u00e0 di leggere facilmente il codice sorgente (in quanto, ribadiamo, pubblico) e la facilit\u00e0 di comprensione dell'output XML sta spingendo diversi gruppi ed organizzazioni verso la creazione di una pi\u00f9 chiara e dettagliata specifica che definisca cosa \u00e8 possibile inserire in una formula. Tutto ci\u00f2 ovviamente non invalider\u00e0 quanto fatto fino ad ora nella creazione dello standard OpenDocument.\nSi noti che tutto ci\u00f2 non \u00e8 uno svantaggio n\u00e9 nei confronti dell'Open XML di Microsoft (anch'esso non specifica le formule nei dettagli), n\u00e9 verso il formato binario che sta alla base di Microsoft Excel (del quale non sono mai completamente definiti in pubblico semantica e sintassi).\nAll'interno del formato.\nUn file OpenDocument pu\u00f2 essere sia un semplice file XML che usa \"&lt;office:document&gt;\" come elemento radice o un file compresso molto simile a un Jar contenente una serie di file e cartelle. Vista l'impossibilit\u00e0 di definire contenuto binario o thumbnails in maniera diretta attraverso l'XML, si tende a privilegiare il formato basato sugli archivi Jar. A supporto di tale affermazione c'\u00e8 la possibilit\u00e0 che alcune applicazioni che usano OpenDocument non supportino il salvataggio ed il caricamento del solo file XML (cosa che ovviamente non si verifica col file Jar). L'algoritmo di compressione assai semplice, lo stesso dei file zip, rende i file creati con OpenDocument significativamente pi\u00f9 piccoli per dimensioni dell'equivalente file creato con Microsoft Office, dettaglio da non sottovalutare, soprattutto da parte di quelle aziende che hanno la necessit\u00e0 di conservare un ampio numero di file per un lungo periodo o che si trovano nelle condizioni di dover scambiare file attraverso la rete senza appesantirne il traffico. Una volta decompressi, la gran parte dei dati \u00e8 contenuta in file XML che possono essere facilmente interpretati e modificati come si fa con un qualunque altro file XML. Possono essere incluse anche cartelle che contengono immagini e suoni in formati differenti rispettivamente dall'SVG e lo SMIL e qualunque altro tipo di file che sia contenuto in un documento ma che non \u00e8 espresso in XML.\nGrazie all'ampia specifica del formato di compressione utilizzato, \u00e8 possibile per un utente estrarre i file e modificarli manualmente; ci\u00f2 consente, ad esempio, la riparazione di file corrotti o qualsiasi manipolazione di livello semplice. Ovviamente \u00e8 possibile per l'utente definire un livello di compressione preferito, magari utilizzando altri programmi per la compressione di file. Ci\u00f2, unito all'uso di programmi per l'ottimizzazione delle dimensioni delle immagini, permette un'ulteriore riduzione del 40% dello spazio occupato dal file.\nOpenDocument fornisce una separazione tra contenuti, layout e metadati ben definita (per una descrizione delle componenti pi\u00f9 importanti si rimanda ai paragrafi successivi). All'interno del file compresso si trovano infatti i seguenti file e cartelle:\nI file in formato XML sono oltretutto creati utilizzando il linguaggio \"Relax NG\", che permette la definizione degli schemi XML. Tale linguaggio \u00e8 anch'esso definito da una specifica dell'OASIS ed \u00e8 anche contenuto nello standard \"ISO/IEC 19757: Document Schema Definition Languages\" (DSDL).\ncontent.xml.\ncontent.xml \u00e8 senza dubbio il file pi\u00f9 importante tra quelli che si trovano nell'archivio. In esso si trova il contenuto del documento (ad eccezione di dati binari, come ad esempio le immagini). Il formato di base \u00e8 ispirato all'HTML e, bench\u00e9 sia pi\u00f9 complicato, resta comunque di facile interpretazione da parte dell'utente:\n &lt;text:h text:style-name=\"Heading_2\"&gt;Questo \u00e8 un titolo\n &lt;/text:h&gt;\n &lt;text:p text:style-name=\"Text_body\"&gt;\n Questo \u00e8 un paragrafo. Le informazioni di formattazione si\n trovano nello stile Text_body.\n &lt;/text:p&gt;\nstyles.xml.\nstyles.xml contiene la maggior parte delle informazioni relative allo stile (una piccola porzione \u00e8 contenuta infatti in content.xml). I tipi di stile includono:\nQualunque operazione sulla formattazione appare in questo file.\nmeta.xml.\nmeta.xml contiene i metadati del file (ad es.: \"autore\" o \"ultima modifica\"). Il contenuto ha pi\u00f9 o meno questa struttura:\n &lt;meta:creation-date&gt;2003-09-10T15:31:11&lt;/meta:creation-date&gt;\n &lt;dc:creator&gt;Daniel Carrera&lt;/dc:creator&gt;\n &lt;dc:date&gt;2005-06-29T22:02:06&lt;/dc:date&gt;\n &lt;dc:language&gt;es-ES&lt;/dc:language&gt;\n &lt;meta:document-statistic\n meta:table-count=\"6\" meta:object-count=\"0\"\n meta:page-count=\"59\" meta:paragraph-count=\"676\"\n meta:image-count=\"2\" meta:word-count=\"16701\"\n meta:character-count=\"98757\"/&gt;\nI nomi dei tag &lt;dc:...&gt; sono quelli definiti nello standard XML Dublin Core.\nsettings.xml.\nsettings.xml contiene informazioni come il fattore di zoom o la posizione del cursore, ovvero tutte quelle informazioni che non hanno nulla a che fare con il contenuto o il layout.\nmimetype (file).\nmimetype \u00e8 un semplice file di una sola linea contenente il tipo mime del documento; \u00e8 necessario poich\u00e9 la semplice estensione del file non basta per rendere il file riconoscibile, essendo solo un modo semplice per permettere all'utente di individuare velocemente il file.\nUtilizzo dei formati esistenti.\nLo standard OpenDocument ha lo scopo di utilizzare solo ed esclusivamente quanto descritto dallo standard XML e crea nuove tag solo quando gli standard esistenti non implementano la funzionalit\u00e0 richiesta. Come si \u00e8 visto, infatti, OpenDocument utilizza Dublin Core per i metadati, MathML per le formule, SVG per la grafica vettoriale, SMIL per i contenuti multimediali ecc.\nCollegamenti esterni.\nGenerali:\nI siti seguenti si riferiscono a software che \u00e8 stato sviluppato attorno allo standard OpenDocument,\nI seguenti documenti riguardano nello specifico la scelta dello standard OpenDocument da parte del Massachusetts"}
{"id": "209052", "revid": "2225", "url": "https://it.wikipedia.org/wiki?curid=209052", "title": "Mork e Mindy", "text": ""}
{"id": "209054", "revid": "112285018", "url": "https://it.wikipedia.org/wiki?curid=209054", "title": "V\u00f6r", "text": "V\u01ebr \u00e8 una d\u00e8a della mitologia norrena associata alla saggezza. Appartiene alla stirpe degli Asi.\nIl suo nome deriva probabilmente dall'aggettivo \"varr\", che al femminile fa appunto \"v\u01ebrr\": \"accorto\", \"vigile\", \"consapevole\".\n\u00c8 citata solo nell'Edda in prosa dove Snorri Sturluson la descrive tanto saggia e attenta che nulla le sfugge, nonch\u00e9 in un paio di kenning in poesie scaldiche.\nMenzioni.\nIL capitolo trentacinquesimo dell'Edda, il Gylfaginning, fornisce una breve descrizione delle sedici Asinie, le dee della stirpe degli Asi. V\u01ebr viene nominata dal secondo sovrano:\nNella seconda parte dell'Edda in prosa, lo Sk\u00e1ldskaparm\u00e1l, al capitolo 75, V\u00f6r appare in una lista di 27 \"\u00e1synjur\".\nInterpretazioni.\nSecondo lo studioso Rudolf Simek \u00e8 incerto se V\u01ebr fosse una dea come attestato nell'Edda e che la connessione etimologica tra \"V\u01ebr\" e \"v\u01ebrr\" (in norreno \"vigile\") sia corretta. Nello stesso lavoro, Simek scrive che le dee S\u00e1ga, Hl\u00edn, Sj\u01ebfn, Snotra, V\u00e1r e V\u01ebr dovrebbero essere vagamente definibili come figure \"dovrebbero essere viste come divinit\u00e0 protettive femminili\", responsabili in \"specifiche sfere della vita privata\" con chiare differenze fra una e l'altra, quindi il loro ruolo era \"simile a quello delle matrone\".\nA tali osservazioni si aggiunge quelle dello studioso Andy Orchard: \"L'interpretazione etimologizzante di Snorri \u00e8 scarsamente profonda, sicch\u00e9 se ne potrebbe conseguire che non ebbe accesso ad ulteriore materiale\" e che i riferimenti a V\u01ebr in ogni caso rari."}
{"id": "209055", "revid": "1873", "url": "https://it.wikipedia.org/wiki?curid=209055", "title": "Syn", "text": "Syn \u00e8 una dea della mitologia norrena, appartenente alla stirpe degli Asi. Di lei non si sa quasi nulla. Snorri Sturluson riferisce unicamente che suo \u00e8 il compito di guardiana delle soglie, per impedire l'accesso a chi \u00e8 interdetto. Altro suo ruolo \u00e8 quello di avvocata nelle assemblee: il suo nome viene difatti invocato quando si voglia respingere un'accusa falsa. Il suo nome significa appunto \"ricusa\" o \"negazione\"."}
{"id": "209058", "revid": "478814", "url": "https://it.wikipedia.org/wiki?curid=209058", "title": "Giuseppe Grillo", "text": ""}
{"id": "209059", "revid": "123770820", "url": "https://it.wikipedia.org/wiki?curid=209059", "title": "Gerla", "text": "La gerla (in latino detta \"cista cibaria\", usata per trasportare cibo) \u00e8 una cesta in legno, vimini o viburno intrecciati a forma di tronco di cono rovesciato, aperta in alto, munita di due cinghie, fettucce o spallacci di fusti di nocciolo per poter essere portata sulle spalle, usata per trasportare materiali vari.\nTipi di gerle.\nIn Valle Camonica si distinguono due tipologie di gerle:\nIn provincia di Sondrio, pi\u00f9 specificatamente in Valtellina, si pensa abbia avuto origine la costruzione delle gerle, proprio l\u00ec dove sui pendii ripidi dei terrazzamenti la gerla era l'unico mezzo di trasporto possibile, \nusata per portare i sassi per la costruzione dei tipici muretti a secco dei terrazzamenti, la terra per riempire i terrazzamenti in costruzione per le future vigne, e veniva impiegata anche per il trasporto di letame, legna e qualsiasi altra cosa che necessitava di un attrezzo robusto per esser trasportata.\nUn'altra variante Valtellinese della gerla classica era \"il campac\"; quest'ultimo, a differenza della gerla, era pi\u00f9 alto e aveva le trame molto larghe, e veniva usato quasi esclusivamente per il trasporto di erba, fieno e foglie.\nNel Cusio, nell'Ossola e in Valsesia si trovano la \"sciv\u00ecara\" (Ossola), \"sciu\u00e8ra\" (Cusio) e \"ciuera\" (Valsesia): gerla a intreccio fitto, usata principalmente dalle donne per portare fieno, letame, ortaggi, fatta di nocciolo o castagno, e il \"scivir\u00f9n\" (Ossola), \"sciurv\u00ebl\" (Cusio) e \"cappia\" (Valsesia): gerla a intreccio rado, usato per erba, fogliame o oggetti ingombranti e fatta di betulla.\nIn Carnia si ha \"il z\u00e8i\" (pronuncia locale: \"gei\") per il trasporto di fieno, legna, formaggio, ecc. (nella prima guerra mondiale veniva usata per portare le munizioni). Assieme al \"z\u00e8i\" si usava il \"m\u00e0mul\" o \"musse\", una sorta di treppiede in legno su cui si poggiava la gerla per poterla caricare senza bisogno d'aiuto.\nIn Lombardia e in Piemonte si usava la \"brenta\", una gerla speciale (in metallo) usata nella vendemmia per trasportare l'uva e poi per il trasporto del vino. Per estensione il termine \"brenta\" era una unit\u00e0 di misura di volume (1 brenta = 75,55 litri)."}
{"id": "209060", "revid": "599013", "url": "https://it.wikipedia.org/wiki?curid=209060", "title": "Bisagno (disambigua)", "text": ""}
{"id": "209061", "revid": "339392", "url": "https://it.wikipedia.org/wiki?curid=209061", "title": "Accademia Ligustica", "text": ""}
{"id": "209063", "revid": "122696536", "url": "https://it.wikipedia.org/wiki?curid=209063", "title": "Porcino", "text": "Porcino \u00e8 il nome comune di alcune specie di funghi del genere Boletus, spesso attribuito, anche come denominazione merceologica, a quattro specie di boleti (la sezione Edules del genere \"Boletus\") facenti capo al \"Boletus edulis\" e aventi caratteristiche morfologiche e organolettiche vagamente simili.\nTassonomia.\nQualche micologo \u00e8 arrivato a farne dodici specie diverse, discriminando a seconda degli ambienti di nascita, gli alberi simbionti, i caratteri microscopici e macroscopici (forma, colorazione e proporzioni del corpo fruttifero).\nLe specie codificate dalla micologia corrente e che gli esperti sono in grado di riconoscere a prima vista per le loro caratteristiche esteriori chiaramente diverse, sono quattro:\nDescrizione.\nSi trova soprattutto nei boschi di querce e di castagno della pianura, e nelle faggete e abetaie di alta montagna. Si tratta di funghi simbionti, gregari, che possono svilupparsi in gruppi di molti esemplari. Di solito nascono tra maggio e giugno, e diventano visibili nel bosco gi\u00e0 ad agosto (se la stagione prevede le giuste piogge), anche se \u00e8 tra settembre e ottobre che la loro presenza \u00e8 all'apice.\nGli antichi Romani chiamavano questi funghi Suillus per il loro aspetto generalmente tozzo e massiccio, e il termine porcino ne \u00e8 l'esatta traduzione. Possono raggiungere facilmente grandi dimensioni: sono frequenti ritrovamenti di esemplari di peso superiore a uno o due chilogrammi.\nCaratteri comuni.\nCappello.\nEmisferico da giovane, spesso, carnoso, col margine chiuso sul gambo, poi spianato e infine con i lobi rialzati. Carne dapprima soda, poi molle, bianca. \nImenio.\nTubuli lunghi, pori piccoli. In giovent\u00f9 bianchi, poi gialli e infine verde oliva.\nSpore.\nBrunastre oppure oliva.\nGambo.\nRobusto carnoso, dapprima tozzo, poi slanciato, spesso ingrossato alla base.\nDa bianco a color beige. Con reticolo pi\u00f9 o meno esteso, dapprima chiaro, poi tendente ad assumere le tonalit\u00e0 di colore del cappello.\nCommestibilit\u00e0.\nEccellente.\nAlcuni fanno distinzioni a seconda del profumo o della consistenza della carne. Nel complesso per\u00f2 le differenze sono minime.\nIn generale si pu\u00f2 dire che \"B. aereus\" e \"B. aestivalis\" hanno gusto e profumo pi\u00f9 marcati, ma carne meno soda. \nMentre \"B. edulis\" e \"B. pinophilus\" sono meno saporiti ma pi\u00f9 sodi e quindi molto adatti per la conservazione sott'olio.\nCaratteri distintivi.\nCarne.\nBianca e immutabile.\nHabitat.\nUbiquitario. Tipico delle foreste di abeti bianchi e di abeti rossi, delle faggete e in molte zone anche del castagno. Al Nord nasce anche sotto pini e betulle. Con stagione favorevole la nascita ha inizio verso la met\u00e0 di luglio e pu\u00f2 prolungarsi fino a novembre inoltrato o fino alla comparsa dei primi freddi.\nFunghi velenosi simili.\nI porcini non sono confondibili con altri funghi. Le loro forme, proporzioni e colori non lasciano adito a dubbi. Comunque, per evitare intossicazioni (non gravi, nel campo dei boleti, ma comunque molto spiacevoli), occorre controllare che la carne sia bianca e non cambi colore al taglio (viraggio). Quindi, se siamo in presenza di un boleto che vira di colore (solitamente al rossastro, al blu o al verde, pi\u00f9 o meno carichi) o ha il gambo giallo o rosso, possiamo essere certi che non si tratta di un porcino, ma di un'altra specie del genere \"Boletus\".\nIl fatto che la carne sia \"virante\" non significa per altro che il boleto in questione non possa essere commestibile (ad esempio il \"Boletus erythropus\", la cui carne vira con grande rapidit\u00e0 al verde/blu ma che \u00e8 commestibile (dopo accurata cottura).\nNon \u00e8 il caso del \"Boletus satanas\" (vedi foto), chiamato volgarmente \"porcino malefico\", l'unico boleto che pu\u00f2 dare intossicazioni di una certa gravit\u00e0. Possiede cappello e gambo molto grossi e compatti. Il colore della cuticola \u00e8 biancastro, i pori rossi (occasionalmente giallastri), il gambo rosso con l'apice giallo; la carne \u00e8 gialla e alla frattura vira al bluastro. Raggiunge le dimensioni massime dei boleti ma ha il gambo pi\u00f9 tozzo per cui \u00e8 ancora pi\u00f9 massiccio e pesante dei normali porcini. Nasce in boschi di latifoglie, con preferenza per le posizioni asciutte, nella tarda estate.\nUn altro boleto non commestibile \u00e8 il \"Boletus calopus\", con carne virante e di sapore molto amaro, di sospetta tossicit\u00e0, che si distingue per\u00f2 facilmente per la presenza di pori gialli e per via del gambo che \u00e8 meno obeso di quello del B. satanas.\nIl pi\u00f9 insidioso tra i falsi porcini \u00e8 il \"Tylopilus felleus\" (fam. Boletaceae), di dimensioni mediamente pi\u00f9 piccole. Si tratta di un fungo amarissimo, che si distingue dai porcini sia per i pori sia, nel fungo maturo, da bianchi diventano rosati e poi nerastri, sia soprattutto per l'ampio reticolo a maglie larghe ben visibile sul gambo."}
{"id": "209064", "revid": "767487", "url": "https://it.wikipedia.org/wiki?curid=209064", "title": "Fred Durst", "text": "Fred Durst venne classificato alla posizione 71 della classifica stilata dalla rivista Hit Parader relativa ai migliori 100 cantanti metal di tutti i tempi.\nBiografia.\nPrimi anni.\nDi origini tedesche, \u00e8 figlio di un poliziotto, e ha trascorso la sua adolescenza a Gastonia (Carolina del Nord); durante questo periodo si appassiona a diversi generi musicali, pi\u00f9 in particolare all'hip hop e metal. Durante il periodo liceale, si esibiva spesso in prestazioni hip hop. Dopo il liceo, ritorn\u00f2 a Jacksonville ed entr\u00f2 nella Marina Militare.\nA 20 anni spos\u00f2 Rachel Tergesen, da cui ebbe una figlia, Adriana. Quando scopr\u00ec una relazione tra sua moglie ed uno sconosciuto della zona, Durst aggred\u00ec quest'ultimo, e fu di conseguenza costretto ad un mese di prigione. In seguito Fred e Rachel divorziarono.\nDopo essere stato rilasciato, oltre dedicarsi allo skateboard e alla break dance, avvi\u00f2 una propria attivit\u00e0 di tatuatore.\nLimp Bizkit.\nAlla fine del 1994, Durst conobbe il bassista blues/metal Sam Rivers, con cui fond\u00f2 i Limp Bizkit. Ai due si aggregarono successivamente John Otto (cugino di Rivers ed ex batterista jazz), il chitarrista Rob Waters (poi subito sostituito da Wes Borland), e nel 1996 DJ Lethal, ex \"turntablist\" degli House of Pain. Il gruppo fu lanciato nel 1995 dal bassista dei Korn Reginald Arvizu, che si era tatuato nel negozio di Durst.\nTra la fine degli anni novanta e l'inizio degli anni 2000, Durst ha realizzato con i Bizkit, alcuni dei singoli di maggior successo di quel periodo (\"\"Counterfeit\", \"Nookie\", \"Break Stuff\", \"Take a Look Around\", \"Rollin'\", \"My Generation\"). Inoltre ha diretto quasi tutti i videoclip della sua band, e anche quelli di \"Falling Away from Me\" dei Korn, e di \"It's Been Awhile\" e \"Just Go\"\" degli Staind.\nDurst ha avuto nel 2001 alcuni problemi giudiziari (poi risoltisi), perch\u00e9 per sbaglio ritenuto colpevole della morte di Jessica Michalik, accidentalmente pestata da alcuni fan durante il Big Day Out dello stesso anno a Sydney (Australia).\nEventi recenti.\nDurst \u00e8 noto anche per le sue brevi relazioni sentimentali, avute con alcune modelle di Playboy (Jaime Bergman, Jennifer Rovero, Summer Altice) e con starlette tra cui Britney Spears (cui in un primo momento si pens\u00f2 fosse ispirata la canzone \"Eat You Alive\"), Alyssa Milano, Geri Halliwell, Avril Lavigne, Carmen Electra, Naomi Campbell, Paris Hilton e Thora Birch. Il 17 luglio 2009 si \u00e8 sposato con Esther Nazarov, da cui ha divorziato dopo soli due mesi.\nIl 30 agosto 2001 Fred Durst ha avuto un secondo figlio, Dallas.\nA partire dal 2003 ha reso anche disponibili su Internet alcuni brani inediti dei Bizkit (\"Cowgirls From Hell\", \"Relentless\", \"Poison Ivy\", \"When It Rains\").\nNel 2005, sul suo blog personale, ha smentito le voci sul presunto scioglimento della sua band dichiarato da Wes Borland, che poi \u00e8 tornato nel gruppo nel 2009.\nIspiratori.\nFred Durst e il suo gruppo citano come propri ispiratori Red Hot Chili Peppers, Jane's Addiction, Guns N' Roses, Run DMC, Metallica, Rage Against the Machine, Suicidal Tendencies, Tool, Faith No More, Living Colour, Primus, Nirvana, Beastie Boys, Mr. Bungle e Korn.\nCritiche.\nDi Durst esiste un'opinione a volte negativa, che ha addirittura spinto alcuni detrattori a creare un \"Movimento Anti-Fred Durst\", rivolto soprattutto ai suoi modi di fare provocatori ed irriverenti. Inoltre l'elevata popolarit\u00e0 dei Limp Bizkit, e al contempo l'atteggiamento spesso di disprezzo per la loro musica, ha indotto molti a considerarli dei \"venduti\".\nIl sito sull'heavy metal Encyclopaedia Metallum ha addirittura coniato come termine per i propri bannamenti \"Dursted\", con un chiaro riferimento al cantante dei Bizkit (non di rado considerato un insulto al rock pesante).\nAlcuni musicisti come Trent Reznor dei Nine Inch Nails, Eminem, Mos Def, i Taproot e gli Slipknot, hanno avuto feroci diverbi con Durst. Zakk Wylde dei Black Label Society dichiar\u00f2 in uno show americano (\"Aqua Teen Hunger Force\") che detesta i Limp Bizkit e specialmente Durst, non per motivi personali, ma perch\u00e9 Wylde critica la sua enorme popolarit\u00e0 nel mondo della musica e soprattutto del \"gossip\".\nIl 9 dicembre 2010 il dissidio tra i Limp Bizkit e gli Slipknot \u00e8 stato ufficialmente terminato da Fred il quale ha riferito che \u00e8 finito l'astio nei loro confronti e ha dichiarato di essere un loro fan.\nCarriera nel cinema, produzione discografica, videogiochi.\nNel 2001 ha avuto un cameo nel film \"Zoolander\", e nel 2005 ha interpretato il ruolo del poliziotto Odgen, nella sit-com \"Revelations\". L'anno successivo \u00e8 stato anche chiamato ad interpretare un ruolo nel film \"Population 436\" (in italiano \"436 - La profezia\"), con Jeremy Sisto. Nel 2007 Fred Durst ha diretto il film \"The Education of Charlie Banks\", film girato soprattutto a New York. Nel 2008 \u00e8 comparso nel telefilm \"Dr. House - Medical Division\", interpretando un barista negli ultimi due episodi della quarta stagione, e ha diretto il film \"Una squadra molto speciale\" (\"The Longshots\"), avente nel ruolo principale uno dei suoi ispiratori, Ice Cube. Nel 2019 dirige il film The Fanatic con John Travolta.\nCon l'etichetta Flawless Records, divisione della Geffen, ha prodotto i lavori di alcuni gruppi come Puddle of Mudd, The Revolution Smile, Ringside e She Wants Revenge. Ha lanciato anche gli Staind e i Cold.\nFred compare anche nel videogioco di wrestling per PC e Xbox 360 WWE Raw (pubblicato nel 2002) come lottatore sbloccabile: per poterlo utilizzare bisogna vincere tutti i titoli WWE disponibili almeno una volta."}
{"id": "209067", "revid": "2145227", "url": "https://it.wikipedia.org/wiki?curid=209067", "title": "Virginia Centurione Bracelli", "text": "Biografia.\nDi famiglia nobile e facoltosa, figlia di Giorgio Centurione, doge della Repubblica di Genova nel biennio 1621-1622 e di Lelia Spinola, ricevette un'educazione religiosa. I genitori volevano per lei un'istruzione che le permettesse di leggere le opere letterarie e le fu insegnato il latino.\nLa madre mor\u00ec presto e il padre, secondo l'usanza del tempo, la promise in sposa a Gaspare Grimaldi Bracelli, unico erede di una ricca e nobile famiglia. Nel 1606 Gaspare Bracelli si ammal\u00f2 di tubercolosi e i medici consigliarono un clima pi\u00f9 salubre; si trasfer\u00ec ad Alessandria, presso dei cugini, dove Virginia lo raggiunse nel 1607. Bracelli mor\u00ec il 13 giugno 1607, a 24 anni, lasciando Virginia vedova a soli 20 anni.\nCercando anche la collaborazione della madre di Gaspare, Giorgio Centurione fece di nuovo progetti di matrimonio per la figlia, spinto anche dalla volont\u00e0 di diventare doge, ma Virginia rifiut\u00f2 facendo voto di castit\u00e0.\nLe attivit\u00e0 di assistenza.\nFond\u00f2 scuole e collegi, e aiut\u00f2 con risorse proprie alcune famiglie bisognose affinch\u00e9 i figli potessero andare a scuola. La guerra franco-piemontese (1625) tra la Repubblica di Genova e il duca di Savoia, che era spalleggiato dalla Francia, la disoccupazione e la fame arrivarono nella Repubblica. Genova fu invasa dai profughi, che cercavano rifugio in citt\u00e0 fuggendo dai territori occupati. La Bracelli continu\u00f2 l'impegno caritativo organizzando assistenza spirituale e materiale per i profughi e per i prigionieri.\nNell'agosto 1625 mor\u00ec anche la suocera, nel 1630 Virginia Bracelli inizi\u00f2 l'attivit\u00e0 di accoglienza e assistenza per bambine povere. Al crescere del numero delle giovani accolte nel suo palazzo, inizialmente riserv\u00f2 loro l'attico, ma poi dovette cercare un locale pi\u00f9 grande. La duchessa Placida Spinola, di cui era amica, le concesse (all'inizio gratuitamente, in seguito in affitto) il convento di Monte Calvario che aveva comprato dai frati francescani.\nIl 14 aprile 1631, lasci\u00f2 la casa di via Lomellini e si trasfer\u00ec con le giovani verso il convento di Monte Calvario, che fu chiamato \"Rifugio di Monte Calvario\".\nQuando il convento di Monte Calvario divent\u00f2 insufficiente per le tante richieste, Bracelli port\u00f2 le migliori in una seconda casa e poi in una terza. In tre anni l'opera contava gi\u00e0 le tre case e trecento ricoverate.\nPer far fronte alle difficolt\u00e0 economiche attinse alle sue rendite e propriet\u00e0, poi ricorse a parenti (tra cui il fratello Francesco, capo dell'esercito pontificio), amici, all'\"Ufficio dei Poveri\", che le assegn\u00f2 un sussidio, e ad altri benefattori.\nNella prima met\u00e0 del Seicento c'erano a Genova diverse istituzioni pubbliche di assistenza alla popolazione, tra cui l'\"Ufficio dei poveri\" e l'associazione delle \"Otto signore della misericordia\"; quest'ultima versava in stato di decadenza, tanto che non si riuscivano a trovare otto persone disposte a occuparsi degli otto quartieri in cui era divisa la citt\u00e0. La Bracelli fu invitata a farne parte e le fu affidato un quartiere povero in cui vivevano pi\u00f9 di 600 famiglie. Decise di riorganizzare la distribuzione degli aiuti in maniera che arrivassero realmente ai poveri: prepar\u00f2 ed espose all'interno dell'Associazione un programma di assistenza. Pot\u00e9 avvalersi degli aiuti provenienti dalla nobilt\u00e0 genovese che offr\u00ec mezzi e collaborazione. Sorsero cos\u00ec le \"Cento Signore della Misericordia protettrici dei Poveri di Ges\u00f9 Cristo\" (\"Cento signore della Carit\u00e0\"), che operarono insieme ad altre volontarie nei vari quartieri. Nel 1634 scrisse un regolamento per la Congregazione delle Cento Signore della Misericordia.\nLe Cento Dame non durarono molto. La Bracelli partecip\u00f2 alla riorganizzazione del lazzaretto di Genova, usato al di fuori dei periodi di peste per l'assistenza a donne, bambini, vecchi e invalidi; ottenne che una percentuale degli introiti fosse assegnata ai lavoratori.\nLe \"quarantore\".\nDurante le feste di carnevale riscopr\u00ec le \"Compagnie di penitenza\", organizz\u00f2 processioni e la consacrazione della Repubblica alla Vergine Santissima, avvenuta il 25 marzo 1637.\nFond\u00f2 l'istituzione delle quarantore, che servirono per ravvivare nei fedeli la fede e l'adorazione eucaristica. Il cardinale Stefano Durazzo, arcivescovo della citt\u00e0, concesse l'autorizzazione solo quando Virginia Centurione si impegn\u00f2 a curare il decoro delle chiese dove fosse esposto solennemente il \"Santissimo Sacramento\". Le quarantore furono iniziate verso la fine del 1642.\nLa sede definitiva per le \"figlie\".\nCon il passare del tempo volle dare alle \"figlie\" una sistemazione definitiva e una sede propria. La prima idea fu quella di comprare Monte Calvario, ma il costo era troppo elevato per le sue possibilit\u00e0. Decise quindi di comprare una casa nel quartiere di Carignano.\nSpinta dai parenti preoccupati per la sua salute, decise di assicurare il futuro dell'opera chiedendo al Senato della Repubblica, con una petizione, l'assegnazione di protettori pubblici.\nIl Senato accett\u00f2 e nomin\u00f2 (il 3 luglio 1641) i protettori che comprarono la casa di Carignano e presero sotto la loro tutela l'amministrazione del Rifugio, imponendo dei limiti all'attivit\u00e0 della Centurione, che aveva cominciato a costruire nuovi locali. La data del riconoscimento ufficiale fu il 13 dicembre 1635.\nSi trasfer\u00ec a Carignano con le giovani della casa del Bisagno e di Monte Calvario.\nLa nascita delle istituzioni religiose.\nGi\u00e0 nel 1633, scrivendo a un'amica, la Bracelli la informava che si erano trasferite nella casa di Bisagno \"solo quelle giovani che pensavano di servire Nostro Signore per tutta la vita\". Nel 1641 il cappuccino Mattia Bovoni assunse la direzione spirituale della comunit\u00e0 di Carignano.\nBovoni si rese conto della bont\u00e0 della fondazione, ma per garantirne la continuit\u00e0, sugger\u00ec a Bracelli di scegliere le migliori delle sue \"figlie\" per formare una comunit\u00e0 che avrebbe potuto continuare la sua opera. Le giovani avrebbero potuto vincolarsi in maniera moderata, alla maniera delle terziarie francescane, e come \"vergini secolari\" arrivare ad essere \"anime consacrate a Dio\". Le donne che Bracelli scelse il 2 febbraio 1642, come terziarie francescane, non fecero voto religioso, ma si obbligarono all'obbedienza ai superiori, cio\u00e8 alla \"madre\" e ai \"protettori\". Nel 1643 Mattia Bovoni mor\u00ec.\nLa \"Regola\" delle \"figlie\" fu redatta negli anni 1644-1650: in essa si diceva che tutte le case costituivano l'unica Opera di Nostra Signora del Rifugio, sotto la direzione e amministrazione dei \"protettori\"; veniva riconfermata la divisione tra \"figlie\" con l'abito (suore e novizie) e \"figlie\" senza; tutte, per\u00f2, dovevano vivere - pur senza voti - in obbedienza e povert\u00e0.\nNel 1645 la Bracelli, su richiesta del senato, aveva mandato le prime ventitr\u00e9 \"figlie\" all'ospedale di Pammatone. Nel 1650, l'Ufficio dei Poveri le chiese di mandare le religiose a dirigere il laboratorio interno del Lazzaretto. Col tempo l'Opera si svilupp\u00f2 in due congregazioni religiose: le Suore di Nostra Signora del Rifugio in Monte Calvario, con sede a Genova, e le Figlie di Nostra Signora al Monte Calvario, con sede a Roma.\nGli ultimi anni.\nFurono gli anni della discordia tra il fratello Francesco e il cognato; i litigi e le querele si portavano via gran parte del patrimonio dei generi, era il fallimento finanziario del marito della figlia Isabella che, facendosi garante dei suoi fratelli, era rimasto implicato nel loro fallimento con un debito di pi\u00f9 di 4 milioni di lire.\nNel 1647 ottenne la riconciliazione tra la Curia arcivescovile e il Governo della Repubblica, tra loro in lotta per pure questioni di prestigio.\nNel 1649, dopo una grave malattia, chiese e ottenne che ai tre protettori se ne aggiungesse un quarto, il marchese Emanuele Brignole, in riferimento al quale le religiose furono poi chiamate \"suore brignoline\".\nMor\u00ec nella casa di Carignano il 15 dicembre 1651, a 64 anni.\nIl culto.\nIl corpo fu deposto provvisoriamente nella chiesa del convento di santa Chiara, dove rimase \"provvisoriamente\" 150 anni. Nel 1661, dieci anni dopo la sua morte, fu scritta la prima agiografia di Bracelli, nella quale \u00e8 definita \"meravigliosa serva di Dio\". Di lei scrive Emmanuele Brignole: \u00abVirginia visse il suo servizio a Dio perfettamente, non pens\u00f2 mai alla propria soddisfazione, dedicata interamente a Dio e al suo prossimo\u00bb.\nNel 1801 il suo corpo fu riesumato e consegnato alla venerazione delle \"figlie\". Negli anni ottanta del Novecento fu effettuata una successiva riesumazione all'interno del processo di beatificazione, in presenza dell'arcivescovo di Genova, cardinale Giuseppe Siri. Oggi le spoglie della santa sono conservate nella casa madre delle \"brignoline\", che dalla met\u00e0 dell'Ottocento si trova nel quartiere genovese di Marassi.\nLa sua Memoria liturgica \u00e8 fissata al 15 dicembre.\nBeatificazione e canonizzazione.\nFu beatificata da papa Giovanni Paolo II il 22 settembre 1985 a Genova, in Piazza della Vittoria, durante la visita pastorale alla citt\u00e0 e all'arcidiocesi. Il grande arazzo per la beatificazione, posto alle spalle del Santo Padre, fu realizzato dal pittore Corrado Mazzari.\nFu canonizzata durante una cerimonia solenne dallo stesso papa Wojty\u0142a il 18 maggio 2003 a Roma, in Piazza San Pietro."}
{"id": "209071", "revid": "44939", "url": "https://it.wikipedia.org/wiki?curid=209071", "title": "Dotto biliare", "text": ""}
{"id": "209072", "revid": "2121638", "url": "https://it.wikipedia.org/wiki?curid=209072", "title": "Havok (software)", "text": "Havok Game Dynamics SDK, o pi\u00f9 semplicemente Havok, \u00e8 un kit di sviluppo software per motori fisici (in particolare dedicati alla simulazione dinamica) impiegato in applicazioni ludiche (videogiochi) sviluppato dalla Havok, Inc.\nPermette la simulazione, in tempo reale, di alcune delle leggi fisiche che regolano la realt\u00e0 (come la gravit\u00e0, gli urti, il galleggiamento) applicandole alle entit\u00e0 che interagiscono in un ambiente virtuale, permettendo esperienze di gioco realistiche.\nGrazie all'uso di questo Kit di Sviluppo i programmatori possono delegare la simulazione della fisica di gioco all'Havok e concentrarsi sullo sviluppo vero e proprio del gioco.\nIl 2 ottobre 2015, Havok viene acquistata da Microsoft. Il software si unir\u00e0 ai tools di sviluppo di Microsoft per gli sviluppatori, insieme a DirectX 12, Visual Studio e Microsoft Azure."}
{"id": "209087", "revid": "6923", "url": "https://it.wikipedia.org/wiki?curid=209087", "title": "Ramses XI", "text": "Fu l'ultimo sovrano della XX dinastia e del periodo della storia egizia detto Nuovo Regno, e durante il suo lungo regno, durato tra i 27 e 30 anni, si ebbe la definitiva rottura dell'unit\u00e0 politica dell'Egitto con il distacco della regione intorno a Tebe.\nOrigini e famiglia.\nSi credeva che Ramses XI fosse figlio di Ramses X e di Tyti, che era \"Figlia del Re\", \"Sposa del Re\" e \"Madre del Re\", fin quando recenti studi del \"Papiro Harris\" (papiro EA 10052, conservato al British Museum e lungo oltre 40 metri) - compiuti su copie realizzate da Anthony Harris hanno rivelato che tale regina di nome Tyti fu in realt\u00e0 una sposa di Ramses III, vissuto oltre mezzo secolo prima di Ramses XI. L'argomento del Papiro Harris \u00e8 la cosiddetta \"Congiura dell'harem\", che port\u00f2 alla morte di Ramses III. Di conseguenza, la tesi che Ramses XI fosse figlio di una regina di nome Tyti \u00e8 decaduta; d'altronde, non si hanno nemmeno prove inconfutabili che suo padre fosse re Ramses X. Si pensa che Ramses XI abbia sposato Tentamon, figlia di Nebseny, con la quale avrebbe generato Duathathor-Henuttaui, sposa di Pinedjem I, Sommo Sacerdote che avocher\u00e0 a s\u00e9 i titoli regali. Gener\u00f2 poi forse Tentamon, futura sposa del faraone Smendes I della successiva XXI dinastia egizia.\nBiografia.\nRamses XI sal\u00ec al trono nel 1107 a.C. ereditando dal padre un regno controllato in gran parte dal clero di Amon. Quando Ramses IX aveva sollevato dal suo incarico il primo profeta di Amon, Amenhotep, reo di essersi fatto raffigurare nel Tempio di Karnak in un rilievo con le stesse dimensioni del sovrano, indicante quindi una pretesa pari dignit\u00e0, questo atto aveva provocato disordini nel 17\u00ba distretto dell'Alto Egitto.\nL'ordine venne infine riportato grazie all'intervento del vicer\u00e9 della Nubia, Panehesi, che si insedi\u00f2 a Tebe iniziando a comportarsi per\u00f2 come un conquistatore e governando quelle terre come fossero un dominio personale.\nTale situazione perdurava ancora durante il regno di Ramses XI. Nel diciassettesimo anno del suo regno Panehesi assedi\u00f2 il primo profeta di Amon in un tempio fortificato sito a Medinet Habu, posto sulla riva occidentale del fiume Nilo. Conseguita una schiacciante vittoria Panehesi assunse egli stesso il titolo di sommo sacerdote di Amon, saccheggiando alcune citt\u00e0 del Medio Egitto e assumendo di fatto il controllo dell'Alto Egitto. Per debellare questa situazione Ramses XI, infine, affid\u00f2 ad generale Herihor - un uomo probabilmente di origine libica che aveva raggiunto un'altissima posizione raccogliendo nelle sue mani una grande quantit\u00e0 di titoli e di incarichi, tra i quali quello di primo profeta di Amon. - la missione di scacciare Panehesi da Tebe.\nHerihor, dopo aver costretto l'avversario a ritirarsi a sud della prima cateratta del Nilo, prese a comportarsi per\u00f2 in maniera assai simile a questi. La frattura definitiva con il potere centrale avvenne nel 18\u00ba anno di regno di Ramses XI quando Herihor proclam\u00f2 la \"Ueehann-mesue\" (Ripetizione delle nascite), ossia l'inizio di una nuova era e cominci\u00f2 a datare i suoi atti in base a questa. In precedenza solamente altri due sovrani egizi, Amenemhat I, della XII dinastia, e Seti I, della XIX dinastia avevano dichiarato la \"Ripetizione delle nascite\".\nL'Egitto si trov\u00f2 quindi ad essere governato da un sovrano, residente nella regione del delta del Nilo, nominalmente re dell'Alto e Basso Egitto con un potere limitato quasi solo al Basso Egitto e da un primo profeta di Amon, residente a Tebe, che pur senza dichiarare apertamente decaduto il sovrano, ne aveva usurpato titoli e prerogative.\nComunque da varie testimonianze, tra cui il racconto \"Il viaggio di Unamon\", un manoscritto risalente alla XXII dinastia, risulta che nell'Egitto ancora nominalmente sotto il controllo reale il potere effettivo fosse nelle mani del visir del Basso Egitto Smendes (che aveva sposato Tentamon, figlia del sovrano, e sal\u00ec al trono dopo la morte di Ramses XI dando vita alla XXI dinastia).\nDa altre fonti sappiamo anche che nelle regioni orientali del delta del Nilo ed in alcune oasi del deserto orientale fossero presenti principati semi-indipendenti governati dai discendenti delle popolazioni libiche entrate in Egitto al tempi di Ramses III prima come prigionieri di guerra e poi come mercenari.\nMorte e sepoltura.\nHerihor mor\u00ec intorno al 1074 a.C. e la sua carica fu assunta dal figlio Payankh. Ramses XI si era spento nel 1078/1077 a.C. in circostanze non note, e gli era successo il genero Smendes. Gli fu preparata, ma non completata, e solo parzialmente decorata nella Valle dei Re, la tomba conosciuta come KV4. Non conosciamo per\u00f2 l'effettivo luogo di sepoltura del sovrano, n\u00e9 la sorte della sua mummia: forse, nel suo lungo regno, cambi\u00f2 idea e opt\u00f2 per farsi seppellire a Menfi, quantunque tale ipotetica tomba non sia mai stata trovata. La tomba KV4 presenta caratteristiche piuttosto inusuali: quattro pilastri rettangolari anzich\u00e9 quadrati nella camera sepolcrale; un pozzo profondo oltre 9 metri, concepito forse per prevenire incursioni di ladri. Durante la XXI dinastia e il pontificato del suo genero Pinedjem I, primo profeta di Amon, i locali della KV4 furono impiegati come officina per la lavorazione di materiali funebri provenienti dalle tombe, allora gi\u00e0 antiche, di Hatshepsut, Thutmose III e forse di Thutmose I e, molti secoli dopo, come abitazione dai cristiani copti.\nTitolatura.\nNella tomba KV4 della Valle dei Re a Tebe il nome Nsw-bity compare nella forma:\nmn m3\u055at r\u055a stp.n pth - Menmaatra Setepenptah - La giustizia di Ra \u00e8 durevole, scelto da Ptah."}
{"id": "209091", "revid": "114315410", "url": "https://it.wikipedia.org/wiki?curid=209091", "title": "David Sarnoff", "text": "Biografia.\nNato a Uzlyany nei pressi di Minsk nell'allora Impero Russo (odierna Bielorussia) da una famiglia di origine ebraica, sostenne di essere stato il primo a ricevere nel 1912 l'SOS del radiotelegrafo del Titanic, notizia poi smentita. In ogni caso assieme ad altre persone a New York si occup\u00f2 nei tre giorni successivi al disastro di ricevere le notizie e i nomi dei dispersi e comunicarli al pubblico..\nFu dopo questa storica ricezione che, per propria iniziativa, diede vita ad un sistema di broadcasting, ovvero un sistema di radiocomunicazione con una stazione emittente e pi\u00f9 stazioni riceventi. Fu inoltre il massimo dirigente della Radio Corporation of America (RCA), dalla fondazione della societ\u00e0 nel 1919 fino al 1970, anno in cui si ritir\u00f2 dall'attivit\u00e0.\nIl 14 giugno 1921 fu iniziato in massoneria nella Loggia \"Strict Observance\" n. 94 di New York, nel 1955 ha ricevuto dalla Gran Loggia di New York la Distinguished Achievement Award Medal.\nSarnoff fu l'ispiratore, insieme a Joseph P. Kennedy, della creazione della casa cinematografica RKO Radio Pictures, ottenuta attraverso la fusione di diverse societ\u00e0 del settore controllate dalla RCA e da Joseph P. Kennedy. Nel 1946 \u00e8 stato tra i rinnovatori dell'AFCEA.\nFondatore della NBC e della TV in broadcasting dopo averne acquistato il brevetto di propriet\u00e0 di Farnsworth."}
{"id": "209095", "revid": "6340", "url": "https://it.wikipedia.org/wiki?curid=209095", "title": "Utgard", "text": ""}
{"id": "209096", "revid": "287204", "url": "https://it.wikipedia.org/wiki?curid=209096", "title": "Utgardr", "text": ""}
{"id": "209097", "revid": "1516566", "url": "https://it.wikipedia.org/wiki?curid=209097", "title": "Carello", "text": "Carello \u00e8 un termine utilizzato in araldica per indicare un cuscinetto quadro o per sostenere il cimiero o per ricamarvi armi femminili, disponendolo a punta. Dai \"carelli\" sono probabilmente derivati gli scudi \"a losanga\" utilizzati per gli stemmi femminili e, nel campo dell'araldica civica, gli stemmi dei comuni catalani."}
{"id": "209100", "revid": "396099", "url": "https://it.wikipedia.org/wiki?curid=209100", "title": "Carico", "text": ""}
{"id": "209103", "revid": "92723", "url": "https://it.wikipedia.org/wiki?curid=209103", "title": "Di carnagione", "text": "Di carnagione \u00e8 un'espressione utilizzata in araldica per il corpo umano, nudo, o sue parti.\nCaratteristiche.\nL'espressione \u00e8 usata quando il colore del corpo, o della sua parte, non \u00e8 uno dei consueti colori araldici, ma \u00e8 rappresentato al naturale. \nPer quanto riguarda la regola di contrasto dei colori questo colore \u00e8 considerato equivalente alle pellicce e pu\u00f2 quindi essere sovrapposto sia ai metalli sia agli smalti."}
{"id": "209104", "revid": "842", "url": "https://it.wikipedia.org/wiki?curid=209104", "title": "Java virtual machine", "text": ""}
{"id": "209105", "revid": "1516566", "url": "https://it.wikipedia.org/wiki?curid=209105", "title": "Castello (araldica)", "text": "Castello \u00e8 un termine utilizzato in araldica per indicare un forte di forma quadra, merlato alla guelfa, munito di due torri, ognuna con tre merli. Le modificazioni si devono blasonare.\nIl \"castello\" simboleggia la \"virt\u00f9 forte\" ed \u00e8 segno di \"nobilt\u00e0 antica\" e di \"podest\u00e0 feudale\"."}
{"id": "209108", "revid": "126257", "url": "https://it.wikipedia.org/wiki?curid=209108", "title": "Castrato (araldica)", "text": ""}
{"id": "209110", "revid": "6923", "url": "https://it.wikipedia.org/wiki?curid=209110", "title": "Castanea", "text": "Castanea \u00e8 un genere della famiglia Fagaceae. Comprende alberi affini alle querce e ai faggi. In Europa il genere \u00e8 rappresentato dalla sola specie \"Castanea sativa\" .\nEtimologia.\nCon la parola \"Castanea\" in latino si indicava sia il frutto che l'albero ed \u00e8 probabile che il nome del genere derivi direttamente da questa parola.\nAlcuni comunque avanzano l'ipotesi che il nome derivi da quello della citt\u00e0 greca di Kastania in Tessaglia, ma \u00e8 pi\u00f9 probabile che sia stata la citt\u00e0 a prendere il nome dall'albero, che viceversa.\nMorfologia.\nLe specie di questo genere sono per lo pi\u00f9 alberi di medie dimensioni o arbusti.\nLa pi\u00f9 grande \u00e8 \"Castanea dentata\" che in passato raggiungeva anche 60 m.\nCorteccia e rami.\nLa corteccia \u00e8 liscia negli alberi giovani con lenticelle ben evidenti; con il tempo per\u00f2 si fessura sviluppando lunghi cordoni longitudinali spesso spiraleggianti. I castagni mostrano ramificazione simpodiale per abscissione della gemma terminale e ci\u00f2 determina una chioma di forma globosa. I giovani rami possono essere glabri o tomentosi, in genere di colore bruno. Le gemme laterali sono piccole, coperte da 2-3 perule. Le cicatrici fogliari sono semicircolari.\nFoglie.\nLe foglie sono semplici, decidue, grandi, allungate, con margine dentato, stipolate e brevemente picciolate.\nFiori.\nSono piante monoiche con fiori unisessuali maschili in amenti terminali e fiori femminili in glomeruli di norma alla base degli amenti maschili. Le infiorescenze possono essere composte da soli fiori maschili (amenti maschili) o da amenti maschili e glomeruli femminili alla base(amenti misti).\nI fiori maschili sono riuniti in amenti formati da molti gruppi di fiori, hanno calice con 6 lobi, e da 6 a 20 stami. I fiori femminili si trovano alla base degli amenti misti, in gruppi (glomeruli) di 1-3 fiori, sono racchiusi completamente in un involucro tipico delle fagaceae la cupola, che in questo genere \u00e8 provvista di spine ramificate e brattee squamiformi. Ogni fiore femminile ha un perianzio 6-8 lobato, fuso con l'ovario che \u00e8 6-9 loculare. Gli stili sono da 6 a 9.\nL'impollinazione \u00e8 anemofila, ma anche gli insetti pronubi possono svolgere un ruolo importante.\nFrutto.\nIl frutto \u00e8 singolo in \"Castanea pumila\", \"Castanea alnifolia\", \"Castanea ozarkensis\" e \"Castanea henryi\", in gruppi di 2-3 nelle altre specie, \u00e8 un achenio, edule, racchiuso completamente in una cupola 2-4 valvata, spinosa chiamata comunemente \"riccio\".\nTassonomia.\nIl genere \"Castanea\" appartiene alla famiglia Fagaceae.\nIl genere comprende le seguenti specie:\nDistribuzione e habitat.\nIl genere \u00e8 diffuso nel bacino centro-orientale del Mediterraneo, nell'Asia orientale e sul versante atlantico degli Stati Uniti d'America. Durante il Miocene aveva una diffusione ancora pi\u00f9 ampia, poi ridottasi di molto a causa delle glaciazioni del Quaternario. L'epoca attuale vede di nuovo una fase di espansione dell'areale.\nLa pi\u00f9 diffusa e importante specie americana, \"Castanea dentata\" \u00e8 stata quasi completamente annientata durante i primi decenni del Novecento dal cancro corticale del castagno che ha quindi ridotto anche l'areale del genere. In Italia il genere \u00e8 rappresentato dall'unica specie \"Castanea sativa\" Mill., diffusa in tutta la penisola nei boschi collinari da 200 a 800 metri sul livello del mare.\nCastagno e ippocastano.\nNonostante l'apparente rapporto suggerito dal termine e dall'apparenza esteriore, il castagno non \u00e8 in relazione prossima con l'ippocastano comune (\"Aesculus hippocastanum\" L.), n\u00e9 con l'intero genere degli ippocastani (\"Aesculus\"), che appartiene a un altro ordine del regno vegetale, quello delle Sapindales. Inoltre, dal punto di vista botanico, la castagna commestibile (derivata da specie del genere Castanea) \u00e8 un frutto, mentre la \"castagna\" d'India \u00e8 un seme."}
{"id": "209111", "revid": "1516566", "url": "https://it.wikipedia.org/wiki?curid=209111", "title": "Cavaliere (araldica)", "text": "Cavaliere \u00e8 un termine utilizzato in araldica per indicare un guerriero a cavallo, armato di tutte pezze, cio\u00e8 con l'armatura completa di tutti gli elementi.\nIl cavaliere medievale \u00e8 alla base dell'araldica: per questo simboleggia la \"nobilt\u00e0\"."}
{"id": "209113", "revid": "1516566", "url": "https://it.wikipedia.org/wiki?curid=209113", "title": "A cavallo", "text": "A cavallo \u00e8 un'espressione utilizzata in araldica per indicare una persona che inforca un animale."}
{"id": "209115", "revid": "767487", "url": "https://it.wikipedia.org/wiki?curid=209115", "title": "Castagno", "text": ""}
{"id": "209116", "revid": "767487", "url": "https://it.wikipedia.org/wiki?curid=209116", "title": "Centrato", "text": ""}
{"id": "209118", "revid": "767487", "url": "https://it.wikipedia.org/wiki?curid=209118", "title": "The Dream Syndicate (gruppo musicale anni 1980)", "text": "The Dream Syndicate \u00e8 un gruppo musicale rock statunitense formatosi a Davis (California), nel 1981. Sono stati gli ispiratori e i maggiori esponenti del movimento musicale Paisley Underground sorto agli inizi degli anni 80 in California. Si sono sciolti nel 1989 per riunirsi poi nel 2012 per un lungo tour mondiale.\nStoria.\nNel 1978, a Davis, citt\u00e0 universitaria vicino a San Francisco, Steve Wynn, Kendra Smith, Steve Suchill, Russ Tolman e Gavin Blair, si trovano a suonare insieme nei Suspects, una band che si scioglie dopo aver pubblicato solo un 45 giri dal titolo \"It's Up to You\", per nulla memorabile.\nTolman e Blair danno vita ai True West mentre Wynn emigra a Los Angeles dove forma i 15 Minutes e crea un'etichetta discografica, la Down There, per la quale il gruppo incide il singolo \"That's What You Always Say\", prima di dissolversi.\nNati come naturale evoluzione dei 15 Minutes, il gruppo si forma a Los Angeles nel 1981 sotto la spinta di Steve Wynn. La prima formazione comprendeva oltre Wynn alla chitarra e alla voce: Karl Precoda (chitarra), Kendra Smith (basso e voce) e Dennis Duck (batteria). Il nome della band si rif\u00e0 all'album \"Outside The Dream Syndicate\" pubblicato da Tony Conrad con i Faust che riprende il soprannome del gruppo di musica sperimentale Theatre of Eternal Music attiva a New York nei primi anni 60 nella quale il compositore La Monte Young era affiancato da John Cale.\nEsordio.\nL'esordio del gruppo avviene nel 1982 con l'EP \"The Dream Syndicate\" (Enigma) composto da quattro brani debitori della new wave dei Television come del punk pi\u00f9 irruente e viene seguito nello stesso anno dal primo album: \"The Days of Wine and Roses\" (Slash Records), il cui titolo omaggia l\"'omonimo film\" di Blake Edwards e dove il gruppo mette pi\u00f9 a fuoco il proprio stile.\nIl disco, prodotto da Chris D. dei Flesh Eaters, d\u00e0 il via a una stagione del rock americano psichedelico conosciuta come Paisley underground, fece scalpore nell'ambiente della musica indipendente con la sua ripresa della psichedelia tipica degli anni sessanta (Velvet Underground) ma aggiornata all'et\u00e0 post punk. Nello stesso anno Kendra Smith lascia il gruppo e fonda dapprima i Clay Allison per unirsi a Dave Roback negli Opal, e viene sostituita da Dave Provost.\nNel 1983 esce l'EP \"Tell Me When It's Over\" con brani gi\u00e0 editi e la cover di\" Mr. Soul\" dei Buffalo Springfield.\nMedicine Show (1984).\nIl secondo album, \"Medicine Show\" del 1984, considerato da molti il loro capolavoro prodotto da Sandy Pearlman \u00e8 pubblicato per una major, la A&amp;M Records. La realizzazione dell'album impiega cinque mesi a causa del raffinato lavoro sugli arrangiamenti,i suoni sono pi\u00f9 levigati e puliti rispetto ai lavori precedenti del gruppo. La produzione ha insistito per l'aggiunta del pianoforte, suonato da Tom Zvoncheck. Vi partecipano inoltre Stephen McCarthy e Sid Griffin dei Long Ryders ai cori e Gavin Blair dei True West al canto. Il gruppo in questo periodo apre alcuni concerti dei R.E.M. e degli U2. Esce un EP dal vivo \"This Is Not The New Dream Syndicate Album - Live\" che sar\u00e0 in seguito unito a Medicine Show nella ristampa del 2010.\nIn questo periodo abbandona il chitarrista Karl Precoda, che dopo un'apparizione nel supergruppo Rainy Day si dedicher\u00e0 a un proprio progetto musicale, i Last Days of May.\nSteve Wynn si prende una pausa con il gruppo, che sembra sul punto di sciogliersi definitivamente, e pubblica assieme a Dan Stuart dei Green on Red per la A&amp;M l'album \"The Lost Weekend\" a nome Danny and Dusty, questa \u00e8 l'ultima pubblicazione con la major che rescinde il contratto col gruppo.\nIl terzo album \"Out of the Grey\" esce nel 1986 per la Big Time Records con una nuova formazione, Wynn, Duck, Mark Walton al basso e Paul B. Cutler alla chitarra solista, dallo stile molto diverso dai precedenti che tranne qualche eccezione si avvicina molto a un rock radiofonico di facile ascolto. Tra i brani risalta \"Boston\" che diviene con il tempo un cavallo di battaglia del gruppo per le esibizioni dal vivo. L'album viene seguito dall'EP \"50 in a 25 Zone\".\nScioglimento.\nL'ultimo album di materiale inedito della band uscir\u00e0 nel 1988 poco prima dello scioglimento: \"Ghost Stories\", che vede l'impiego di Chris Cacavas dei Green on Red alle tastiere che rappresenta un ritorno a un rock pi\u00f9 impegnato.\nEsce postumo \"Live at Raji's\" (1989), album dal vivo registrato il 31 gennaio 1989 in un piccolo locale californiano in occasione dell'ultimo concerto del gruppo con una formazione a quattro elementi e considerato uno dei dischi di rock dal vivo pi\u00f9 belli di sempre.\nSteve Wynn sar\u00e0 protagonista di una carriera solista di tutto rispetto all'interno del circuito rock alternativo internazionale.\nNel 1994 viene pubblicato \"The Day Before Wine And Roses\" che immortala la registrazione presso lo studio ZZZ di Los Angeles nel 1982 trasmessa all'epoca in etere per la radio locale KPFK e che rappresenta un tassello fondamentale per capire l'evoluzione del gruppo e dell'intero movimento Paisley.\nReunion del 2012.\nNel settembre del 2012, in occasione del trentesimo anniversario dell'uscita del primo Lp \"The Days of Wine and Roses\" la band si \u00e8 riunita per una serie di quattro concerti tenutisi tutti in Spagna con la seguente formazione: Steve Wynn, Dennis Duck (batteria), Mark Walton (basso), Jason Victor (chitarra). Nel 2013 con la stessa formazione a quattro sono partiti per un lungo tour mondiale che ha toccato anche l'Italia.\nNel 2017 viene pubblicato l'album \"How did I find Myself here\" prodotto da The Dream Syndicate e Chris Cacavas (che nell'album suona anche le tastiere), con Jason Victor alla chitarra, Mark Walton al basso e Dennis Duck alla batteria.\nContiene otto tracce inedite. Da notare \u00e8 la presenza di Kendra Smith come lead vocalist nella canzone \"Kendra's dream\".\nIl 3 maggio 2019 esce, sempre per l'etichetta Anti-, il secondo album successivo alla reunion del 2012: \"These Times.\" Coprodotto dalla stessa band insieme a John Agnello (Dinosaur Jr., Phosphorescent), contiene 10 tracce che confermano l'ottima vena compositiva dei Dream Syndicate, sempre connotata dal loro marchio di fabbrica, quel Paisley Underground pieno di riferimenti vecchi e nuovi (qui prevalentemente Lou Reed, New wave, Bob Dylan e addirittura R.E.M.).\nStile.\nLa musica dei Dream Syndicate era un rock che mescolava l'irruenza, la tradizione e l'urgenza chitarristica di Neil Young and the Crazy Horse e la spinta psichedelica dei Velvet Underground pi\u00f9 chitarristici."}
{"id": "209119", "revid": "126257", "url": "https://it.wikipedia.org/wiki?curid=209119", "title": "Cerchiato", "text": ""}
{"id": "209122", "revid": "287204", "url": "https://it.wikipedia.org/wiki?curid=209122", "title": "Riflessioni sulle cause della libert\u00e0 e dell'oppressione sociale", "text": "Riflessioni sulle cause della libert\u00e0 e dell'oppressione sociale \u00e8 un saggio scritto dalla filosofa Simone Weil nel 1934, all'et\u00e0 di venticinque anni.\nSi tratta di una serie di considerazioni sui meccanismi che determinano la nascita di una societ\u00e0 oppressiva, e sul modello di un'eventuale forma organizzativa libera dall'oppressione, ancorch\u00e9 la storia non ne abbia fino ad oggi fornito alcun esempio concreto.\nNell\"'incipit\" si spiega come il termine rivoluzione sia un concetto privo di vero significato: ognuno lo intende a suo modo.\nCritica del marxismo.\nLa nostra civilt\u00e0 \u00e8 fondata sulla specializzazione: coloro che eseguono sono asserviti a coloro che coordinano. In questo senso non c'\u00e8 differenza tra paesi capitalisti e socialismo reale.\nKarl Marx poteva credere nello sviluppo di una vera democrazia perch\u00e9 credeva nella possibilit\u00e0 di uno sviluppo illimitato delle forze produttive.\nGi\u00e0 ai tempi di Simone Weil, secondo il marxismo, la tecnica aveva raggiunto un tale progresso per cui la societ\u00e0 - se liberata dal capitalismo \u2013 avrebbe permesso di eliminare la degradante specializzazione stabilita dal capitalismo.\nMarx \u2013 a ben guardare \u2013 \u00e8 dogmatico in vari punti. \nNon spiega mai perch\u00e9 le forze produttive dovrebbero sempre accrescersi.\nIn tutto ci\u00f2 fa come Lamarck, che riteneva che gli esseri viventi inspiegabilmente tendessero all'adattamento.\nAltro dogma marxiano: nel conflitto tra istituzioni sociali e forze produttive \u201cdevono\u201d prevalere queste ultime.\nTutto ci\u00f2 non \u00e8 scientifico. Come Hegel credeva che lo spirito fosse il motore della storia, cos\u00ec per Marx tale motore \u00e8 la materia. Entrambi i \u201cmotori\u201d tendono alla perfezione. In pratica Marx finisce per condividere con i capitalisti una medesima religione delle forze produttive. Inoltre l'evoluzione della storia di Marx ha un'evidente radice provvidenziale: il progresso storico \u00e8 guidato da una sorta di Provvidenza \u201cmaterialista\u201d, della quale gli uomini sono un semplice strumento. \nMarx \u2013 a parole \u2013 ha propugnato il materialismo quale metodo di conoscenza ed azione. Nella societ\u00e0 come nella natura tutto si svolge mediante trasformazioni materiali. Migliorare l'organizzazione sociale presuppone lo studio profondo del modo di produrre: cosa ci si pu\u00f2 attendere dal punto di vista del rendimento; quali forme di organizzazione sono compatibili; come pu\u00f2 essere trasformato.\nPrima questione: il rendimento del lavoro.\n\u00c8 proprio vero che la tecnica odierna, equamente amministrata, permetterebbe a tutti quel benessere che garantirebbe uno sviluppo individuale non pi\u00f9 ostacolato dalle condizioni del lavoro? Simone Weil nega questo assunto, ed al contrario afferma che la soppressione della propriet\u00e0 privata non determinerebbe da sola la fine dell'oppressione.\nSi potrebbe almeno sperare \u2013 come fanno allo stesso modo capitalisti e socialisti \u2013 che la tecnica possa svilupparsi illimitatamente, determinando una crescita illimitata del rendimento del lavoro? Innanzitutto una tale speranza \u00e8 infondata, evidentemente, con riferimento allo sfruttamento delle fonti naturali di energia. Non vi \u00e8 motivo di sperare che in futuro venga scoperta un'energia da sfruttare universalmente e senza sforzo. \nAnalogo discorso per la razionalizzazione del lavoro. Per Simone Weil, con riferimento al coordinamento degli sforzi simultanei si \u00e8 raggiunto il limite oltre il quale tentare un'ulteriore razionalizzazione comporterebbe risultati controproducenti. Venendo al coordinamento degli sforzi nel tempo (i.e. successivi, non contemporanei), Marx ha parlato di sostituzione del lavoro morto al lavoro vivo. \u00c8 una formula illusoria, suggerisce l'idea che l'evoluzione arrivi ad un punto in cui \u201ctutti i lavori da fare sarebbero gi\u00e0 fatti\u201d. In pratica, utilizzando le propriet\u00e0 della materia naturale (resistenza, solidit\u00e0, durezza) si dovrebbe arrivare all'abolizione della fatica che affligge l'uomo da sempre.\n\u00c8 il principio del \u201cmacchinismo\u201d (esempio il cartone \u2013 riproducente il disegno da realizzare \u2013 che consente al tessitore di adattare pi\u00f9 agevolmente tutti i vari fili alla trama da ottenere, dal telaio alla stoffa). Una fase pi\u00f9 avanzata di ci\u00f2 \u00e8 la \u201ctecnica automatica\u201d, consistente nell'affidare alla macchina insiemi di operazioni diverse. Per Simone Weil il limite insormontabile per questa chimera (il robot che lavora in vece dell'uomo) sta tutto nell'elemento imprevisto che inesorabilmente accompagna l'esperienza esistenziale umana (di fronte a ci\u00f2, non vi sar\u00e0 mai un adattamento dell'automatismo realmente efficace). In ogni caso, non solo l'evoluzione dell'automatismo all'infinito \u00e8 un'utopia, ma \u00e8 evidente che pi\u00f9 il livello della tecnica \u00e8 elevato, pi\u00f9 i vantaggi che nuovi progressi possono arrecare diminuiscono rispetto agli inconvenienti.\nSimone Weil paragona il folle mito del progresso infinito nel rendimento del lavoro alla (vana) ricerca della \u201cmacchina del moto perpetuo\u201d, quella in grado di produrre lavoro indefinitamente senza consumarne mai (ci\u00f2 contrasta con i principi della fisica classica e col buonsenso).\nEppure, in nome di una tale fantasia hanno sacrificato la vita i rivoluzionari, ad esempio in Russia. Il rovesciamento del regime precedente non ha (mai) portato al potere i lavoratori. Il tradimento delle attese rivoluzionarie \u00e8 inevitabile: ben presto si scopre che la rivoluzione \u00e8 solo un mito, perch\u00e9 ciascuno la intende a proprio modo. \nTuttavia gli ideali \u2013 anche se irrealizzabili \u2013 non sono del tutto inutili: indicano il limite teorico delle trasformazioni sociali realizzabili.\nLa rivoluzione ha il fine di abolire l'oppressione sociale? Allora distinguiamo questa nozione da quella di \u201cordine sociale\u201d (cui deve sottomettersi il puro capriccio dell'individuo). Le regole della convivenza non sono per forza oppressive.\nL'oppressione\nMarx ha mostrato che la produzione capitalistica determina oppressione, ma sembra fiducioso nel fatto che il progresso tecnico (illimitato) arrivi un giorno ad eliminare l'oppressione. Su ci\u00f2 si impernia la successiva riflessione\ndella Weil.\nAnalisi dell'oppressione.\nMarx, constatato il fallimento di ogni precedente rivoluzione, teorizza che l'oppressione sia funzionale ad esigenze sociali in evoluzione: per ci\u00f2 stesso l'oppressione sarebbe destinata a sparire quando, avanzato quanto serve il progresso, tali esigenze sarebbero a loro volta cessate.\nSimone Weil non concorda \u2013 Marx sostiene immotivatamente che la divisione del lavoro si tramuti per forza in oppressione.\nAltro dogma: l'oppressione \u00e8 invincibile (dalle rivoluzioni) finch\u00e9 \u00e8 utile.\nAlla fine, Marx si \u00e8 limitato a sostenere che l'oppressione corrisponde ad una funzione nella lotta contro la natura. Involontariamente, ha applicato il principio (erroneo) di Lamarck secondo il quale \u201cla funzione crea l'organo\u201d. La conseguenza, curiosamente metafisica, \u00e8 che l'adattamento seguirebbe una necessit\u00e0 esterna e non interna.\nPer la Weil invece \u2013 e pi\u00f9 coerentemente col dichiarato materialismo marxista \u2013 sarebbe conveniente un approccio darwiniano. In altre parole: la somma di tutti i vari sforzi individuali determina mutamenti sociali casuali. Ma tali mutamenti possono per\u00f2 sperare di \"sopravvivere\" solo se conformi alle condizioni di esistenza (ed in ci\u00f2 quindi si \u00e8 affermata la necessit\u00e0 oggettiva, interna, dell'evoluzione sociale).\nLa buona volont\u00e0 illuminata degli uomini che agiscono in quanto individui \u00e8 l'unico principio possibile del progresso sociale; bisogna tuttavia orientare questa buona volont\u00e0 nel campo delle trasformazioni concretamente praticabili (il resto \u00e8 pura velleit\u00e0). \nEcco il ruolo \u2013 cui accennammo in nota \u2013 dell'ideale come limite: definire le condizioni oggettive che consentirebbero un'organizzazione sociale senza oppressione; studiare la strada concreta per avvicinarsi ad un tale \u201csogno\u201d. Questo farebbe della politica una sorta di lavoro, laddove, sin qui, \u00e8 troppo assomigliata al gioco o alla magia.\nOgni esperienza storica di organizzazione sociale \u00e8 stata connotata dall'oppressione.\nDi converso, l'uomo \u00e8 privo di oppressione solo quando viva in modo del tutto primordiale e solitario la propria lotta per la sopravvivenza, avendo quale unica, essenziale, controparte dialettica la natura. In compenso, \u00e8 del tutto assoggettato a quest'ultima, e la divinizza. A mano a mano che l'umanit\u00e0 si sviluppa, si affranca progressivamente da quel vincolo di soggezione. Ma contemporaneamente, con una sorta di proporzionalit\u00e0 inversa, la signoria della natura sull'uomo \u00e8 prontamente sostituita da quella dell'uomo stesso sui propri simili. \u00c8 per\u00f2 sempre la pressione della natura che continua a farsi \u2013 indirettamente \u2013 sentire: l'oppressione si esercita mediante la forza, ed ogni forza trae origine dalla natura.\nLa forza non \u00e8 sempre oppressione, ma se e quando lo \u00e8, ci\u00f2 dipende da condizioni oggettive ed intrinseche.\nInnanzitutto dipende dall'esistenza \u201cnaturale\u201d di privilegi.\nEssi nascono quasi subito: ad esempio, quando i riti religiosi, con cui l'uomo crede di conciliarsi la natura, diventano troppo numerosi e complessi, appare la figura specialistica del sacerdote, che da quel momento esercita sugli altri uno specifico monopolio (poco importa se illusorio o reale).\nQualcosa del genere avviene, in fondo, per gli scienziati, i guerrieri, i mercanti.\nMa il privilegio non basta a creare l'oppressione.\nBisogna considerare la lotta per la potenza. Essa, innanzitutto, asservisce allo stesso modo chi comanda e chi obbedisce.\n\u00c8 poi un circolo vizioso: il potente \u00e8 tale perch\u00e9 possiede la potenza. Deve quindi costantemente adoperarsi per conservarla, e possibilmente accrescerla.\nPer fare ci\u00f2, il potente dev'essere aggressivo ed oppressore \u2013 in misura via via crescente \u2013 tanto verso i rivali esterni, quanto verso i propri subordinati.\nDa questa spirale si potrebbe uscire o eliminando l'ineguaglianza, o instaurando un potere stabile ed equilibrato su chi comanda e su chi obbedisce. La seconda ipotesi \u00e8 quella generalmente sostenuta dai conservatori di buona fede: ma, secondo Simone Weil questo ideale \u00e8 utopico quanto quello anarchico.\nAd ogni modo, il desiderio di potenza \u00e8 \u2013 a rigore \u2013 totalmente illusorio: poich\u00e9 ogni vittoria reca il germe di una futura disfatta, per paradosso avrei la vittoria definitiva solo sterminando quei nemici, sui quali vorrei esercitare un dominio, evidentemente reso impossibile dall'estinzione degli (ipotetici) dominati. D'altra parte, gli strumenti del potere (armi, denaro, attrezzature, riti magici\u2026) sono sempre qualcosa di esterno al potere, per cui qualcun altro se ne potrebbe impadronire. \nEcco perch\u00e9 ogni potere \u00e8, per definizione, instabile.\nIn ambito sociale, questa considerazione determina esiti tragici.\nPoich\u00e9 \u2013 come abbiamo visto \u2013 non c'\u00e8 mai vero potere, ma solo un'insensata corsa al potere, tale attivit\u00e0 \u00e8 necessariamente senza termine, limite o misura. Nessun orrore o sproposito \u00e8 escluso a priori. I capitalisti, pur di conservare i propri privilegi, mandano di buon grado i loro figli a morire in guerra.\nEcco perch\u00e9 la ricerca del potere rende tutti schiavi allo stesso modo, neppure il padrone \u00e8 realmente salvo. Ancora pi\u00f9 drammatico \u00e8 constatare che queste riflessioni non valgono solo per i regimi capitalistici, ma per ogni forma di organizzazione sociale di cui si abbia storica esperienza.\nSimone Weil usa il termine \u201cvertigine\u201d: come in ogni grande racconto epico, il protagonista vero \u00e8 l'imperio della guerra sui guerrieri (e di riflesso su ogni uomo).\nTutto viene sacrificato, nessuno sa dire perch\u00e9.\nSi delinea con chiarezza il male essenziale dell'umanit\u00e0: la sostituzione dei mezzi ai fini.\nPoco importa che ci\u00f2 si manifesti come guerra, ricchezza, o produzione: il principio \u00e8 lo stesso. Cos'\u00e8 il potere, in fin dei conti? Solo un mezzo con cui si cerca di aumentare la forza \u201cnaturale\u201d di un individuo (cos\u00ec esigua, se ci pensiamo). Ma l'uomo costantemente si pone come scopo supremo della vita la ricerca del potere, che in realt\u00e0 \u00e8 solo \u2013 ripetiamo \u2013 un mezzo.\nDa ci\u00f2 tutte le crudeli follie che funestano la storia.\nEssa viene a coincidere con la storia dell'asservimento, che fa degli uomini, oppressi ed oppressori, il puro zimbello degli strumenti di dominio che essi stessi hanno fabbricato: l'umanit\u00e0 si degrada quindi fino ad essere \u201ccosa\u201d fra le cose inerti.\nNon vi \u00e8, peraltro, via d'uscita. Se pure gli oppressi prendessero coscienza della loro condizione, e \u2013 ribellandosi \u2013 sopprimessero le fonti dell'oppressione (i vari monopoli, come sopra descritti), verrebbero subito sottomessi da qualche raggruppamento sociale che non ha operato tale trasformazione.\nSe poi, ancora, questo non succedesse (immaginiamo una popolazione del tutto isolata), i nostri rivoluzionari morrebbero di stenti, poich\u00e9 certo non possiedono pi\u00f9 quelle conoscenze che permettono di vivere in un primitivo stato di natura.\nFortunatamente lo sviluppo dell'oppressione \u00e8 limitato \u2013 almeno \u2013 dalla natura delle cose. \u00c8 importante rilevare che, se l'oppressione \u00e8 una necessit\u00e0 della vita sociale, non per questo ha carattere provvidenziale.\nNon \u00e8 vero che l'oppressione finir\u00e0 quando sar\u00e0 divenuta nociva alla produzione, o per la \u201crivolta delle forze produttive\u201d vagheggiata da Lev Trockij. \u00c8 utopia anche sperare che lo sviluppo delle forze produttive arrivi un giorno a rendere inutile il lavoro, e con ci\u00f2 l'oppressione. O almeno, questo \u00e8 in ogni caso incompatibile con quella lotta per il potere gi\u00e0 descritta.\nPoich\u00e9 la societ\u00e0 \u00e8 divisa in uomini che ordinano, e uomini che eseguono, tutta la vita sociale \u00e8 governata dalla lotta per il potere, e la lotta per la sussistenza interviene solo come un fattore della prima, anche se indispensabile.\nLe necessit\u00e0 del potere.\nDi conseguenza, occorre stendere una lista delle necessit\u00e0 essenziali ad ogni specie di potere.\nSi rammenti poi che chi partecipa alla ricerca del potere (in qualunque ruolo) non ne ha consapevolezza. I potenti credono sempre di comandare per diritto divino; i sottomessi percepiscono l'oppressione come la manifestazione di un'entit\u00e0 soprannaturale. Vi \u00e8 una \"religione del potere\", tale per cui il potente ordina al di l\u00e0 di dove pu\u00f2: tale religione viene meno momentaneamente solo nei brevi istanti delle rivolte.\nUno studio scientifico della storia dovrebbe cominciare con l'analizzare le reazioni esercitate a ogni istante dal potere sulle condizioni che i propri limiti gli assegnano oggettivamente. Anche se uno studio del genere forse \u00e8 irrealizzabile, si pu\u00f2 comunque dire che ogni potere, bench\u00e9 destinato ad estendere pi\u00f9 possibile i rapporti sociali su cui si fonda, incontra ad un certo punto un limite (razionalmente) insormontabile a detta espansione. Tuttavia, per quella ben nota corsa costante al potere, esso non si arrester\u00e0, andr\u00e0 cio\u00e8 oltre il proprio limite oggettivo (e pratico): perci\u00f2 ogni regime oppressivo porta in s\u00e9 come un germe di morte, la contraddizione che lo condanner\u00e0. La contraddizione sta nell'opposizione tra carattere necessariamente limitato delle basi materiali del potere, ed il carattere necessariamente illimitato della corsa al potere, in quanto rapporto tra gli uomini.\nQualunque siano le fonti dalle quali gli sfruttatori traggono i beni di cui si appropriano, arriva un momento in cui tale procedimento di sfruttamento, dapprima sempre pi\u00f9 produttivo man mano che si estendeva, diventa poi al contrario sempre pi\u00f9 costoso. Le apparenti rivoluzioni celebrate dagli storici non sono che la sostituzione di un potere decotto con un altro che ha maturato la forza necessaria per manifestarsi.\nIn ogni caso, queste trasformazioni appaiono sempre un tetro gioco di forze cieche, in cui l'unica continuit\u00e0 \u00e8 la costante oppressione degli individui.\nMa occorre ancora chiedersi quale legame sembra unire oppressione sociale e progresso nei rapporti dell'uomo con la natura.\nSembra che l'uomo si affranchi dall'oppressione delle forze naturali soltanto asservendosi proporzionalmente a s\u00e9 medesimo.\nL'uomo primitivo \u00e8 schiavo in quanto ogni suo gesto \u00e8 il riflesso di una precisa necessit\u00e0 naturale.\nGuardando l'uomo moderno sotto il profilo collettivo, egli sembra quasi totalmente libero dalla soggezione del primitivo. Ma se esaminiamo la cosa sul piano individuale, scopriamo che il singolo \u00e8 sempre schiavo, in particolare nel lavoro. Gli uomini non hanno mai smesso di essere spinti al lavoro da una forza esterna e sotto minaccia di morte quasi immediata. Nulla in sostanza \u00e8 mutato: semplicemente la potenza non risiede pi\u00f9 nella materia inerte, ma nella societ\u00e0 che il soggetto stesso forma con i suoi simili.\nIl cerchio si chiude anche misticamente: se prima era oggetto di adorazione la natura, oggi si venera la societ\u00e0.\nPerch\u00e9 abbiamo pagato cos\u00ec caro il dominio sulla natura?\nQuale potrebbe essere la condizione di minor asservimento possibile?\nIn che modo, per quali vie, raggiungere tale risultato?\nA noi pare che il progresso sia sempre una fortuna, ma bisognerebbe riflettere sui costi che ciascun progresso presenta. Sappiamo bene qual \u00e8 la condizione \u201cnecessitata\u201d dell'uomo primitivo.\nAppena inizia il progresso, tutto diventa miracoloso: il comportamento umano appare sempre pi\u00f9 svincolato dal pungolo naturale della necessit\u00e0.\nImpariamo a dominare la natura, ma a prezzo di una divaricazione tra pensiero ed azione.\nAncora pi\u00f9 minaccioso \u00e8 il coordinamento dei lavori. Consente alla collettivit\u00e0 il raggiungimento di obiettivi largamente impossibili ai singoli. Ma consiste nel dividere gli uomini in due categorie: chi comanda e chi obbedisce. Un'organizzazione oppressiva \u00e8 efficacissima nello spingere gli uomini oltre i limiti delle loro forze. L'umanit\u00e0 si ritrova cos\u00ec ad essere lo zimbello delle forze della natura, nella nuova forma che il progresso ha dato loro, e pi\u00f9 di quanto non lo fosse nella preistoria.\nIl panorama storico dell'epoca.\nSimone Weil analizza con grande lucidit\u00e0 il tragico quadro storico dei suoi giorni, e con assoluta, convincente chiarezza spiega le ragioni per cui il singolo non ha alcun modo di sottrarsi alla \u201cvertigine\u201d di distruzione, alla follia totalitaria, all'autodistruzione bellica che da l\u00ec a poco avrebbe inghiottito tutto e tutti, tanto inesorabile quanto immotivata.\nConsiderazioni conclusive.\nL'autrice non era certo tipo da rassegnarsi al trionfare di principi che profondamente avversava, e lo testimoni\u00f2 \u2013 in primo luogo\u00a0\u2013 con la sua combattiva, bench\u00e9 piuttosto breve, vita.\nNella parte finale del libro, non manca di esporre l'\u201dutopia\u201d (intesa come limite cui far tendere l'azione quotidiana) da lei propugnata, che consiste soprattutto in un mutamento culturale, nella ritrovata convergenza tra acquisizioni scientifiche (che dovrebbero abbandonare ogni astratto simbolismo per rendersi comprensibili al pi\u00f9 umile lavoratore) e lavoro manuale (di cui sorprendentemente Simone Weil afferma il primato su ogni altra attivit\u00e0 umana: dovrebbe per\u00f2 arrivare il giorno in cui fosse impossibile lavorare manualmente senza avere la piena conoscenza dei procedimenti scientifici applicati).\nIn questa fine dell'incomunicabilit\u00e0 tra pensiero ed azione, si fonda la premessa per eliminare una netta contrapposizione (nell'ambito di un coordinamento sociale che pur sempre esister\u00e0) tra la \u201cclasse\u201d di chi comanda e quella di chi esegue, poich\u00e9 in entrambe ci sar\u00e0 totale comprensione dell'altro ruolo.\nDa ci\u00f2, e soltanto da ci\u00f2, \u00e8 lecito sperare che provenga l'abolizione dell'oppressione."}
{"id": "209123", "revid": "1516566", "url": "https://it.wikipedia.org/wiki?curid=209123", "title": "Cerchio (araldica)", "text": "Cerchio \u00e8 un termine utilizzato in araldica per indicare una figura araldica circolare, come di piastra, o stoffa tagliata da due circoli concentrici.\nMolti lo blasonano con il termine \"ciclamoro\", chiaramente derivato dall'originale francese. Ci si riferisce, comunque, sempre ad una figura di grandi dimensioni che si trova da sola negli scudi, senza che altre la accompagnino. Taluni ritengono possa rappresentare l'anello al quale venivano assicurate le galee antiche."}
{"id": "209124", "revid": "1803", "url": "https://it.wikipedia.org/wiki?curid=209124", "title": "Ciclamoro", "text": ""}
{"id": "209125", "revid": "76963", "url": "https://it.wikipedia.org/wiki?curid=209125", "title": "Majandra Delfino", "text": "Biografia.\nDelfino nasce a Caracas, in Venezuela, il 20 febbraio del 1981 da padre venezuelano di origine italiana e da madre cubana. \u00c8 principalmente nota per il ruolo di Maria DeLuca nella serie TV \"Roswell\".\nIl nome d'arte deriva da una storpiatura del suo nome completo, \"Maria Alejandra\", da parte della sorella maggiore Marieh.\nMajandra \u00e8 sempre stata pi\u00f9 cantante che attrice, e dalla fine di Roswell, si \u00e8 ributtata nella musica, pubblicando nel 2003 l'album \"The Sicks\", acclamato dalla critica, con la sua etichetta indipendente, senza promozione per radio o TV.\nInoltre nel 2007 pubblica l'album \"Tarte\"."}
{"id": "209126", "revid": "767487", "url": "https://it.wikipedia.org/wiki?curid=209126", "title": "Cercine (araldica)", "text": "Cercine \u00e8 un termine utilizzato in araldica per indicare delle strisce di stoffa, dei colori dell'arma, attorcigliate, ripiegate a ciambella per collocarle sull'elmo e trattenervi gli svolazzi.\nAlcuni araldisti utilizzano il termine \"burletto\", derivato chiaramente dalla parola francese corrispondente.\nLa convenzione araldica prevede che le stoffe del cercine siano cordonate nel senso della banda e che se ne blasonino gli smalti solo se sono diversi da quelli dello scudo."}
{"id": "209140", "revid": "767487", "url": "https://it.wikipedia.org/wiki?curid=209140", "title": "At the Drive-In", "text": "Gli At the Drive-In sono un gruppo post-hardcore, tra i pi\u00f9 importanti della scena alternative degli anni novanta. Il gruppo si \u00e8 formato a El Paso, in Texas, nel 1993, per poi sciogliersi nel 2001. Nel gennaio del 2012 annunciano la loro reunion attraverso il loro profilo Twitter ufficiale. Il nome \u00e8 tratto da un verso della canzone \"Talk Dirty to Me\" dei Poison.\nStoria del gruppo.\nIl loro debutto discografico arriva nel 1994 con l'EP \"Hell Paso\" al quale organizzano numerosissimi live che li elevano a rango di band di culto, ricevendo larghi consensi soprattutto grazie alle loro performance cariche di energia.\nVengono pubblicati successivamente due album (\"Acrobatic Tenement\" e \"In/Casino/Out\") e altri tre EP (dei quali si segnala \"Vaya\", da molti considerata l'inarrivata vetta artistica del gruppo).\n\u00c8 per\u00f2 \"Relationship of Command\", del 2000, a lanciare definitivamente il gruppo, garantendo loro anche un discreto successo commerciale.\nTuttavia il gruppo si scioglier\u00e0 di qui a poco: gli estenuanti e lunghissimi tour e le divergenze artistiche fra i membri del gruppo (in primis il cantante Cedric Bixler Zavala ed il chitarrista Jim Ward) sono la causa principale della rottura.\nNel 2001, Zavala e il chitarrista Omar Rodr\u00edguez-L\u00f3pez formano i The Mars Volta, mentre Ward, il bassista Paul Hinojos e il batterista Tony Hajjar danno vita agli Sparta.\nNel gennaio 2012, a distanza di 11 anni dal loro scioglimento, danno notizia della loro reunion per un tour che tocca i festival Coachella e Lollapalooza.\nNel gennaio 2016, a distanza di 4 anni dalla precedente, annunciano una nuova reunion. Poco prima dell'inizio del tour \u00e8 stato annunciato che il chitarrista Jim Ward non vi parteciper\u00e0 e, che, il suo posto verr\u00e0 preso dal suo ex compagno negli stessi Sparta: Keeley Davis..\nInoltre, nel febbraio 2017, \u00e8 stato rivelato che il nuovo album avr\u00e0 il titolo \"In\u00b7ter a\u00b7li\u00b7a\" e, che verr\u00e0 pubblicato il 5 maggio dello stesso anno."}
{"id": "209141", "revid": "1982", "url": "https://it.wikipedia.org/wiki?curid=209141", "title": "Croix-aux-Bois", "text": ""}
{"id": "209146", "revid": "228587", "url": "https://it.wikipedia.org/wiki?curid=209146", "title": "I955", "text": "L'i955 (conosciuto anche con il nome in codice Glenwood) \u00e8 un chipset Intel presentato a met\u00e0 2005 per supportare i Pentium 4 Prescott e Pentium 4 EE su socket 775 e i primi processori dual core Intel, vale a dire i Pentium D e Pentium Extreme Edition Smithfield.\nParallelamente all'i955, Intel ha presentato anche l'i945 (Lakeport) che offriva prestazioni leggermente inferiori a causa dell'assenza di alcune specifiche tecnologie che miglioravano la latenza di accesso alla memoria RAM e ai bus di sistema, ma a fronte di un costo d'acquisto decisamente pi\u00f9 contenuto e quindi maggiormente interessante da parte dei produttori di motherboard che potevano cos\u00ec realizzare prodotti con maggior margine di profitto.\nI 2 chipset sono stati i successori, rispettivamente, dell'i925 (Alderwood) e dell'i915 (Grantsdale) presentati nel 2004.\nCaratteristiche tecniche.\nEssendo una versione potenziata dell'i945, le caratteristiche dell'i955 erano praticamente le stesse e veniva prodotto nel package \"Flip Chip Ball Grid Array 1202 (FCBGA)\".\nTra le caratteristiche pi\u00f9 importanti dell'i955 (rispetto al predecessore) vi \u00e8 proprio il supporto dei primi processori Intel dual core, i Pentium D, anch'essi basati sul Socket 775, e i Pentium Extreme Edition che a causa del maggior consumo energetico richiedevano espressamente questo chipset e non la controparte economica i945 che poteva accogliere solo i Pentium D.\nL'i955 offriva il supporto per ben 8 GB di memoria DDR2-667 (anche ECC) grazie al supporto per le estensioni EM64T integrate nelle CPU per la compatibilit\u00e0 con il codice a 64 bit, mentre il BUS era ancora quello fino a 1066 MHz introdotto con la variante i925XE del predecessore i925 che nella sua versione iniziale si limitava agli 800 MHz. L'interfaccia di connessione con la scheda video era quella PCI Express x16 ma il chipset offriva supporto per altre 6 linee PCI Express (al posto delle 4 del modello precedente) che potevano venire utilizzate dai produttori di motherboard a propria discrezione.\nForniva inoltre, tra le altre cose, il supporto alla tecnologia Hyper-Threading che, nei Pentium Extreme Edition consentiva di gestire 4 thread contemporaneamente per la prima volta sui PC desktop (sui Pentium 4 che erano single core i thread gestibili simultaneamente erano 2). \nIl Southbridge divenne l'ICH7 che, come il precedente, consentiva ai produttori di schede madri di integrare fino a 8 porte USB 2.0. Dato il rapido sviluppo dell'interfaccia SATA, Intel scelse di limitare il supporto ad un unico canale PATA di tipo UltraATA 100 con supporto RAID alle modalit\u00e0 \"0\", \"1\", \"10\" e, per la prima volta, \"5\", oltre alla cosiddetta modalit\u00e0 Intel Matrix; ad essere precisi, la modalit\u00e0 RAID \"5\" era fornita via software e richiedeva quindi un certo lavoro da parte della CPU (proprio per questo motivo Intel consigliava l'utilizzo di tale modalit\u00e0 in abbinamento a processori dual core) per gestire i calcoli XOR necessari per la creazione dei dati di parit\u00e0. Per controbilanciare il limite di un solo canale PATA, era stato migliorato il supporto proprio degli hard disk SATA; l'i955 offriva ancora 4 porte SATA, ma queste erano del tipo SATA-300 (sempre dotate di supporto al NCQ), teoricamente in grado di offrire una ampiezza di banda doppia per ciascuna periferica collegata.\nLo standard audio integrato era rimasto l'Intel High Definition Audio, chiamato da Intel con il nome in codice Azalia. La qualit\u00e0 era nettamente migliore rispetto a quella dello standard AC '97 e quindi anche un sistema con audio integrato poteva svolgere le funzioni di un impianto home theater. Per quanto riguarda la scheda di rete, ancora una volta il supporto era offerto attraverso lo standard PCI Express.\nLa comunicazione tra Northbridge e Southbridge era rimasta invece la cosiddetta Direct Media Interface da 1 GB/s (nei chipset attuali \u00e8 di ben 2 GB/s) basata anch'essa sul BUS PCI Express, e introdotta da Intel con il predecessore dell'i945, l'i915 Grantsdale.\nTra le caratteristiche che distinguevano l'i955 Glenwood dall'i945 Lakeport, si possono ricordare alcune funzionalit\u00e0 mirate all'ottimizzazione delle prestazioni, come ad esempio la tecnologia Intel Memory Pipeline (Intel MPT), la tecnologia Intel Flex Memory, e infine la tecnologia \"Intel Active Management\" (IAMT), oltre alla gi\u00e0 citata compatibilit\u00e0 del primo con i Pentium Extreme Edition e il limite dell'i945 di \"soli\" 4 GB di memoria RAM supportata.\nL'unica versione disponibile era la seguente:\nDove la \"X\" sta per \"Express\"\nIl successore.\nL'i955 e la sua versione economica i945, sono stati rimpiazzati da Intel tra la fine del 2005 e la met\u00e0 del 2006, dall'i975 e dall'i965 (Broadwater). La vera novit\u00e0 introdotta con questi chipset \u00e8 stato il supporto ai nuovi processori Core 2 Duo Conroe."}
{"id": "209149", "revid": "1982", "url": "https://it.wikipedia.org/wiki?curid=209149", "title": "Deux-Villes", "text": ""}
{"id": "209153", "revid": "767487", "url": "https://it.wikipedia.org/wiki?curid=209153", "title": "Intel Memory Pipeline", "text": "Intel Memory Pipeline \u00e8 una tecnologia sviluppata da Intel per migliorare le prestazioni generali di un sistema basato su processore Pentium 4 Prescott, Pentium 4 EE, Pentium D o Pentium EE Smithfield, Core 2 Duo Conroe. Viene supportata a partire dal chipset i955X e consiste in un pipelining evoluto della memoria RAM per ottimizzare l'utilizzo di ciascun canale (quando vengono installati due banchi in configurazione dual channel), accelerando i trasferimenti di dati tra il processore e la memoria di sistema e quindi le prestazioni generali."}
{"id": "209157", "revid": "15756", "url": "https://it.wikipedia.org/wiki?curid=209157", "title": "Architettura dell'Ottocento", "text": "Nellarchitettura della prima met\u00e0 dell'Ottocento si impone inizialmente la tendenza neoclassica, gi\u00e0 presente nella seconda met\u00e0 del Settecento, ma, in concomitanza con il diffondersi della sensibilit\u00e0 romantica e il conseguente interesse per lo storicismo, ben presto si manifestano tendenze architettoniche che propongono il recupero di \"stili\" di epoche precedenti (in particolare il medioevo come presunta culla delle identit\u00e0 nazionali), caratterizzate dal prefisso \u201cneo\u201d (neoromanico, neogotico ecc.), che vengono definite anche con il termine revivalismo.\nL'Ottocento \u00e8 dunque caratterizzato da una sorta di codice: l\"eclettismo storicista\", dove tutti i gusti possono essere simultaneamente presenti nell'opera complessiva di uno stesso progettista o addirittura nello stesso edificio. Questo almeno fino all'avvento sulla fine del secolo del movimento Art Nouveau (detto anche Liberty), che fu il primo movimento architettonico non storicista e pertanto moderno (modernismo).\nContesto storico.\nL'Ottocento fu un secolo di grandi trasformazioni economiche, sociali e politiche. Fu il secolo di Napoleone Bonaparte, del Congresso di Vienna, dell'affermazione di nuove identit\u00e0 nazionali, dell'affermazione del liberismo, del capitalismo, del commercio internazionale e dello sviluppo urbano, ma anche della nascita degli ideali del socialismo. Si assistette con la cosiddetta Rivoluzione industriale, ad uno straordinario sviluppo della scienza e della tecnologia sottolineato dal positivismo.\nIn campo letterario e artistico domin\u00f2 il romanticismo nella prima met\u00e0 del secolo, mentre nella seconda met\u00e0 si affermarono il realismo e, in pittura, l'impressionismo. Ancora l'Ottocento fu il secolo di Marx, Freud, Malthus, Darwin.\nPeriodizzazione.\nIl fattore comune al quale poter ridurre tutta la speculazione architettonica ed artistica dell'Ottocento \u00e8 lo storicismo, ossia il recupero della tradizione, del passato in ogni campo. In tal senso \u00e8 possibile dire che una delle caratteristiche dell'architettura dell'Ottocento fu non tanto di ideare il nuovo, quanto di manipolare in modo anche creativo il preesistente. Alla luce di ci\u00f2, una rigida periodizzazione degli stili \u00e8 difficoltosa, quando architetti come Karl Friedrich Schinkel si impegnarono nel progettare e realizzare opere neogreche, neoromane, neogotiche, neoromaniche, reinterpretando sempre motivi del passato.\nDall'eclettismo storicista, inteso come caratteristica architettonica dell'Ottocento che si articola in una serie di stili, ognuno dei quali caratterizzato da invarianti proprie, andrebbero tuttavia distinti alcuni aspetti della cultura architettonica pi\u00f9 complessi sul piano dello sviluppo temporale.\nTra questi lo stesso Neoclassicismo, affermatosi a cavallo dei due secoli, movimento di pi\u00f9 ampio respiro, dai successivi storicismi e naturalmente l'Art Nouveau che conclude non solo il periodo storicista ma l'intera evoluzione classicista iniziata nel XV secolo.\nPi\u00f9 complicato, ma necessario, distinguere una perdurante cultura classicista viva in Italia con il Giuseppe Piermarini o il Koch, ed in Europa con il Palladianesimo, che non pu\u00f2 definirsi certo neo-rinascimentale, in quanto non \u00e8 un revival storicista, ma diretta continuazione della tradizione classicista, viva sia nel XVII che nel XVIII secolo, anche se a volte minoritaria.\nNeoclassicismo.\nIl neoclassicismo ottocentesco continua i temi proposti nel secolo precedente, compreso il carattere fortemente programmatico e \"razionalista\". Gli elementi archeologici sono citati con maggiore senso filologico, distinguendo tra le varie epoche.\nLe caratteristiche invarianti sono: piante bloccate in figure regolari, simmetria bilaterale riscontrabile in pianta ed in alzato, prevalenza del sistema trilitico su quello ad archi e volte (legata essenzialmente alla nuova tendenza neogreca), composizioni volumetriche che privilegiano lo sviluppo orizzontale. I materiali utilizzati sono pietra, marmi, stucchi bianchi o anche vivacemente colorati da quando si scopr\u00ec la policromia dell'architettura greca.\nLe nuove tipologie di edifici pubblici.\nIl neoclassicismo si espresse soprattutto nella progettazione di grandi edifici pubblici rappresentativi, anche con tipologie nuove come: musei, biblioteche e teatri pubblici.\nIn questo ambito emergono due opere di Karl Friedrich Schinkel: il teatro Berlin Schauspielhaus e l'Altes Museum, anch'esso a Berlino. Il primo \u00e8 progettato da Schinkel in obbedienza alla funzione pratica dell'edificio, pi\u00f9 che monumentale. L'edificio \u00e8 composto da un pronao esastilo ionico con frontone sormontato da statue, preceduto da un'alta scalinata d'ingresso. Il resto dell'edificio \u00e8 caratterizzato da un'estrema razionalit\u00e0, elevato su un basamento bugnato di altezza pari a quella della scala d'accesso. Gli spazi interni sono chiaramente denunciati all'esterno: l'ambiente ad altezza maggiore della sala, i corpi laterali del foyer. Al colmo di ogni volume sporgente vi \u00e8 un frontone che in quanto elemento ricorrente unifica e riporta alla classicit\u00e0 l'intera costruzione.\nPi\u00f9 chiaramente neoclassico \u00e8 l'Altes Museum. La figura di pianta \u00e8 un rettangolo allungato, con una galleria su ogni lato per l'esposizione di statue al piano terra e di dipinti al superiore. Al centro c'\u00e8 un invaso rotondo coperto da una cupola il cui intradosso \u00e8 chiaramente derivato dal Pantheon. All'esterno la cupola non viene denunciata, inscritta in un rettangolo per privilegiare l'aspetto longitudinale della composizione. Il fronte principale \u00e8 disposto su un lato lungo, presenta un atrio preceduto da diciotto colonne ioniche su un alto basamento dal quale si accede da una scalinata aperta disposta in asse al fronte.\nSimile per il marcato gusto neoclassico \u00e8 il British Museum di Robert Smirke a Londra. Il fronte principale \u00e8 caratterizzato dai due porticati interni che si prolungano all'esterno formando due ali sporgenti e dall'ingresso, arretrato, costituito da un pronao sormontato da un frontone. Ad unificare l'articolata composizione di facciata vi sono le quarantotto colonne ioniche che creano anche un suggestivo effetto chiaroscurale. All'interno fu realizzata successivamente la King's Library dal fratello di Smirke, Sidney. La biblioteca si caratterizza per la copertura a cupola interamente realizzata in ghisa.\nAltra opera interessante \u00e8 la St. George's Hall di Liverpool, progettata da Harvey Lonsdale Elmes. L'edificio ricorda il teatro di Schinkel per la composizione volumetrica ed l'Altes Museum per l'altro porticato. L'edificio \u00e8 fortemente innovativo: presenta la facciata di un tempio pur essendo laico (contiene aule per riunioni e per l'amministrazione della giustizia, una sala per concerti ecc.); compendia praticamente l'intero repertorio dell'architettura classica. Di tipicamente ottocentesca va segnalata la differenza fra l'esterno sobrio e l'interno riccamente ed ecletticamente decorato.\nGli edifici religiosi.\nLa produzione neoclassica ottocentesca in Francia trova un suo riferimento nella realizzazione della Madeleine di Parigi. L'edificio, progettato inizialmente per essere una chiesa, viene poi mutato con l'avvento di Napoleone in Temple de la Gloire. Il concorso per la trasformazione fu vinto da Pierre Vignon, allievo di Claude Nicolas Ledoux, che realizz\u00f2 un gigantesco tempio romano di ordine corinzio su un alto basamento. Gli interni furono curati da Jacques-Marie Huv\u00e9 che, non avendo un preciso riferimento classico, realizza una pianta consistente in una serie di ambienti quadrati coperti da cupole, sul modello degli impianti termali.\nAl paradigma del tempio romano e delle antiche terme si ispirano numerose altre chiese costruite in Francia dopo la caduta di Napoleone. Modello di riferimento ancora nell'Ottocento \u00e8 il Pantheon. A questa tipologia appartengono tre opere italiane di grande valenza urbanistica: la Basilica di San Francesco di Paola a Napoli, quella di Sant'Antonio a Trieste e quella della Gran Madre di Dio a Torino.\nLa chiesa napoletana, sita in Piazza del Plebiscito, \u00e8 inquadrata da Murat nel pi\u00f9 ampio progetto di sistemazione del largo antistante il Palazzo Reale. Il progetto vincitore \u00e8 quello di\nLeopoldo Laperuta che prevedeva una chiesa al centro del colonnato semi ellittico. Era stato realizzato solo quest'ultimo quando l'edificio della chiesa fu oggetto di un nuovo concorso, vinto da Pietro Bianchi. Ferdinando I, ritornato al trono dopo la seconda restaurazione borbonica, volle infatti conferire all'edificio maggior senso monumentale. Dal porticato si accede al tempio costituito da una rotonda con due cappelle ai lati. L'effetto \u00e8 acropolico, di grande valore monumentale. Il paradigma del Pantheon \u00e8 declinato in maniera originale, con l'inserimento delle due cupole a coprire l'invaso delle cappelle. All'interno la grande cupola \u00e8 sostenuto da un primo ordine di colonne e da un secondo di pilastri.\nAltra opera modellata sul Pantheon \u00e8 la chiesa di S.Antonio a Trieste. Il lotto sul quale essa insiste \u00e8 di forma rettangolare, dunque Pietro Nobile progett\u00f2 un corpo allungato diviso in tre aule. Le due laterali sono coperte a crociera, quella centrale con una cupola. Manca dunque l'intersezione diretta del pronao con la rotonda, ma all'esterno sicuramente il paradigma \u00e8 riproposto con originalit\u00e0 ed innovazione. La caratteristica dell'opera, come s'\u00e8 detto, risiede nella sua valenza urbanistica: la chiesa \u00e8 posta sul fondo del Canal Grande triestino. La facciata del tempio si rispecchia nell'acqua e si trova alla fine di un'obbligata fuga prospettica.\nAltra opera che riprende il modello del Pantheon, in maniera anche pi\u00f9 fedele all'esterno delle due precedenti, \u00e8 la chiesa della Gran Madre di Dio a Torino. inserita allo sbocco del primo ponte costruito sul Po dai Francesi, con le colline alle spalle, viene esaltata dalla sua posizione urbanistica. L'invaso si distacca sensibilmente dal modello romano, riproponendo un contrasto tra ambienti concavi e convessi tipico dell'architettura barocca.\nOpere in Italia.\nGiuseppe Piermarini, allievo di Vanvitelli, realizz\u00f2 la Villa Reale di Monza, ispirata alla reggia casertana del maestro, sebbene profondamente semplificata nelle forme. Un discepolo del Piermarini, Leopoldo Pollack, progett\u00f2 la Villa Reale di Milano e Villa Casati a Muggi\u00f2.\nA Livorno su progetto di Pasquale Poccianti fu costruito il Cisternone di Livorno, edificio che ha chiari riferimenti all'architettura romana e all'opera di \u00c9tienne-Louis Boull\u00e9e e Claude-Nicolas Ledoux: costruito come serbatoio per il nuovo acquedotto cittadino, fu pensato dall'architetto come una sorta di propileo ai sobborghi ottocenteschi, al termine di un percorso che avrebbe condotto il visitatore dalle sorgenti dell'acquedotto fino alla citt\u00e0. Si segnala infine il Caff\u00e8 Pedrocchi a Padova, di Giuseppe Jappelli.\nPalladianesimo.\nLa produzione ottocentesca di ville e residenze rimane fortemente legata al palladianesimo ed al recupero della tradizione neorinascimentale, pi\u00f9 che quelli classici. Poco o nulla di realmente innovativo si costru\u00ec nell'Ottocento nella tipologia residenziale.\nStili revivalisti.\nNeogotico.\nIl neogotico presenta le seguenti invarianti: piante ed alzati non bloccati, irriducibili a figure elementari, prevalenza della asimmetria, composizione nettamente verticale, effetti di trasparenza e luminosit\u00e0, ripresa degli archi acuti e delle volte ogivali, utilizzo delle decorazioni. Tuttavia a volte il neogotico perde il senso del maestoso, del fuoriscala, dell'irreale, basandosi su principi quali l'economia della struttura, la correttezza costruttiva che saranno di fondamento per l'architettura del ferro.\nMentre il neoclassico, in genere, si adatta meglio agli ambienti urbani, il neogotico, specie nelle tipologie residenziali, persegue a fondo l'obiettivo del pittoresco: adattare l'edificio al paesaggio.\nAnalizziamo ora le principali opere neogotiche del secolo. Il revival neogotico presenta affinit\u00e0 sia con gli stilemi del neorinascimento che con l'architettura del ferro.\nOpera importante \u00e8 la All Saints Church di William Butterfield a Londra. La chiesa emerge in una strada secondaria, quasi nascosta se non fosse per la torre che emerge dal profilo urbano. La chiesa si inserisce su un lotto a pianta quadrata. Dalla strada si accede ad una piccola corte sulla quale a sinistra si accede alla canonica, a destra alla scuola e frontalmente, dal lato lungo, alla chiesa. All'esterno si nota l'utilizzo alternato di mattoni rossi e neri, in maniera da ottenere piacevoli decorazioni. All'interno la chiesa si caratterizza per l'abside piatto, le tre navata coperte da volta ogivale. La composizione dei volumi della canonica, della scuola, della chiesa e dell'alta torre risulta organica e funzionale alle esigenze ecclesiastiche.\nAltra importante opere neogotica \u00e8 il Museo dell'Universit\u00e0 di Oxford, progettato e costruito da Thomas Deane e Benjamin Woodward. L'esterno, caratterizzato dai due ordini di finestre a bifora, tetto a falde e torre in facciata, ripropone la policromia ed il carattere minimalista del gotico italiano.\nInteressante \u00e8 il salone d'ingresso a tre navate sovrastate da una copertura in ferro e vetro, realizzata con archi ogivali retti da fasci di pilastri in ghisa.\nGli archi sono traforati con decorazioni floreali, i capitelli con foglie d'acanto. La struttura metallica ripropone nel nuovo materiale le nervature in muratura dell'architettura gotica. La grande trasparenza e luminosit\u00e0 \u00e8 essenzialmente legata alla copertura: l'invaso \u00e8 circondato su tutti i lati da un portico murario del tipo logge su logge il cui modulo al piano terra \u00e8 scandito da due archi, al primo da quattro archi, sempre a sesto acuto.\nAll'opera collabor\u00f2 anche Ruskin, fornendo personalmente il disegno delle finestre delle logge. Ruskin, profondo avversore dell'architettura in ferro, collabora alla realizzazione dell'opera, poich\u00e9 gli sembra di scorgere nelle decorazioni naturalistiche dei trafori del ferro, gli ornamenti floreali o faunistici caratteristici dell'architettura gotica, la quale traduce e riflettere l'ammirazione per la natura. Il salone \u00e8 inoltre destinato ad accogliere ricostruzioni di scheletri di animali preistorici la cui struttura ossea \u00e8 stranamente assonante con quella metalliche, suggerendo una suggestione di affinit\u00e0 morfologica.\nOpera minore, ma decisamente innovativa, \u00e8 la chiesa di St-Eugene di Louis-Auguste Boileau. L'esterno \u00e8 realizzato quasi interamente in mattoni, con finestre ogivali e tre timpani. L'interno, a tre navate, \u00e8 realizzato interamente in ferro: pilastri, \"archi longitudinali e trasversali\", \"trafori delle vetrate\", \"rosoni\", rivestimenti delle volte. Boileau interpret\u00f2 alla lettera l'idea di Viollet-le-Duc per cui le cattedrali gotiche, con la loro struttura, sono il diretto precedente dell'architettura a scheletro mo derno. Tuttavia Viollet-le-Duc si riferiva piuttosto ad un metodo progettuale e costruttivo che alla ripresa di elementi morfologici.\nAnatole de Baudot, allievo di Viollet-le-Duc, \u00e8 il primo architetto a realizzare una chiesa in cemento armato. Nonostante l'utilizzo di una tecnologia cos\u00ec innovativa, l'architetto ripropose ancora una \"morfologia neogotica\".\nNeogreco.\nJulien-David Leroy, storico dell'architettura e maestro di Durand, aveva nel 1758 pubblicato una bella ricostruzione dei Propilei d'Atene. Il tema \u00e8 prontamente ripreso da Carl Gotthard Langhans nel progetto della Porta di Brandeburgo a Berlino. Essa presenta un colonnato esastilo neogreco in stile dorico, una composizione degli elementi richiamante i Propilei, sebbene le proporzioni siano poco doriche. La porta rappresenta non solo l'accesso alla citt\u00e0 di Berlino, ma un monumento che segna l'accesso al neoclassicismo tedesco. Il tema \u00e8 ripreso anche nel progetto di William Wolins per l'ingresso del Downing College di Cambridge e nei Propilei di Leo von Klenze sulla K\u00f6nigsplatz di Monaco.\nIl tema dei propilei \u00e8 declinato anche da Friedrich Gilly nel monumento a Federico il Grande. L'irrealizzato monumento consiste di tre parti:\ned infine,\nIl progetto di Gilly verr\u00e0 ripreso da Schinkel e da Leo von Klenze, autore del Walhalla presso Ratisbona ed allievo di Gilly. Klenze vince il progetto per la realizzazione del Walhalla o Pantheon Tedesco, secondo \u00e8 Schinkel. Il Walhalla nella mitologia norrena \u00e8 il luogo dove si radunavano le anime degli eroi uccisi in guerra, accolti dalle Valchirie.\nLudovico di Baviera decide di realizzare il monumento come Pantheon tedesco, in occasione della sconfitta di Napoleone a Lipsia. La costruzione \u00e8 a tempio periptero, collocato in posizione acropolica. Nei suoi due timpani sono scolpite rispettivamente la sconfitta di Napoleone a Lipsia e l'altra subita dalle legioni romane ad opera delle popolazioni germaniche. L'alto basamento \u00e8 articolato in scale e terrazze. L'interno propone i busti di grandi tedeschi: Leibniz, Schiller, Mozart, ecc. nonch\u00e9 un fregio scolpito che narra la storia della Germania.\nEdificio da segnalare \u00e8 il Tempio Canoviano di Possagno, progettato probabilmente dallo scultore Antonio Canova (con la collaborazione di Giannantonio Selva) per lasciare la memoria di s\u00e9 nella sua citt\u00e0 nativa. L'edificio propone ancora l'accoppiamento della rotonda del Pantheon e del pronao derivato dal Partenone. L'edificio raggiunge un elevato livello di maestosit\u00e0, di imponenza e grandiosa solennit\u00e0.\nStile neoegizio.\nCon la campagna di Napoleone in Egitto, numerosi reperti egiziani arrivano in Europa. L'entusiasmo per la campagna napoleonica e l'interesse per una cultura diversa, portano allo sviluppo di uno stile neo-egizio, non solo in Francia.\nStile neorinascimentale.\nLa maggior parte della produzione ottocentesca \u00e8 tuttavia ispirata al Rinascimento, a causa di vari fattori ed in principal modo perch\u00e9 tutto l'insegnamento delle accademie di Belle Arti era incentrato sull'opera dei grandi trattatisti italiani e sull'architettura del XVI secolo, rimasta un ideale estetico di riferimento per la cultura europea.\nA questi elementi si aggiunse la diffusione di testi che ebbero grande influenza nella progettazione edilizia, in quanto stabilirono dei modelli capaci di conferire dignit\u00e0 storica alle esigenze della nascente societ\u00e0 industriale tra questi \u00e8 opportuno ricordare \"Palais, maison, et autres \u00e9difices modern\u00e9s \u00e0 Rome\", di Charles Percier e Pierre-Fran\u00e7ois-L\u00e9onard Fontaine (1809), e \"Edifices de Rome moderne\", di Paul Letarouilly (dal 1840).\nL'architettura neorinascimentale riprese infatti l'apparato formale dell'architettura rinascimentale, arrivando all'imitazione di specifici edifici monumentali, tra quelli pi\u00f9 famosi, sia pure in maniera moderna, con intento intenzionalmente revivalistico e con accurata filologia, distinguendo anche tra le varie fasi di sviluppo dell'architettura tra XV e XVI secolo e tra i vari maestri del Rinascimento.\nLe caratteristiche salienti degli edifici neorinascimentali sono: la ricerca di una volumetria semplice e bloccata, la presenza di uno o pi\u00f9 cortili, la presenza costante della simmetria, finestre a timpano o a edicola, presenza di colonne e paraste, riquadri e cornici, decorazioni ed ancora elementi che esaltassero i valori architettonici di facciata. Altri elementi caratterizzanti sono l'utilizzo del bugnato, specie per il basamento ed altri elementi decorativi desunti dall'epoca rinascimentale.\nLe opere neo-rinascimentali, appartengono a tutte le tipologie edilizie compresi i fabbricati per abitazioni, tipologia in maggiore espansione a cui si cercava di conferire dignit\u00e0 storica prendendo a modello i palazzi rinascimentali, la cui tipologia permetteva inoltre di realizzare edifici a blocco che occupassero interamente il lotto, nonch\u00e9 di affiancarsi ad altri edifici adiacenti.\nDiffusi anche edifici pubblici come teatri, biblioteche, musei, banche, edifici termali, chiese ecc.\nIl revival neorinascimentale si afferm\u00f2 a met\u00e0 del secolo, in reazione al neogotico, ma non mancano importanti opere anche nella prima met\u00e0 del secolo ed anticipazioni anche nel XVIII secolo (per esempio l'opera di Giuseppe Piermarini), senza contare il perdurante Palladianesimo, che comunque non aveva un carattere revivalistico, ma si poneva come diretta continuazione di una lunga tradizione.\nTra le opere neorinascimentali pi\u00f9 riuscite, quelle, di gusto italiano progettate a Monaco di Baviera da Leo von Klenze: il Palazzo Leuchtenberg (1816), ispirato al Palazzo Farnese, il Ministero della Guerra, pensato come revival del Palazzo Medici, ed ancora il \"Konigsbau\" (1826-1835), modellato sul riferimento di Palazzo Pitti, la Pinacoteca (1826-1830), forse l'opera pi\u00f9 importante di Klenze, il cui modello \u00e8 ancora italiano, il Palazzo della Cancelleria e che mostra tutti gli elementi caratterizzanti dello stile.\nAd introdurre il neorinascimento a Londra \u00e8 sir Charles Barry. Le sue due opere principali sono il Traveler's Club, ispirato al Palazzo Pandolfini di Firenze, ed il Reform Club, ispirato al Palazzo Farnese a Roma. In particolare, per il Reform Club progett\u00f2 una corte interna a pianta quadrata, con due ordini di logge in alzato, coperta da una elegante volta in ferro e vetro tipicamente ottocentesca. Il riferimento ad Antonio da Sangallo \u00e8 evidente nel motivo delle finestre, a cornice piana al primo ordine ed a timpano al secondo, per le bugne disposte sugli angoli dell'edificio ed il pesante cornicione.\nIn Italia anticipazioni neoriscimentali tendenze si riscontrano gi\u00e0 a partire dalla fine del XVIII e l'inizio del XIX secolo ma i caratteri pi\u00f9 eclettici emergono nella seconda met\u00e0 dell'Ottocento, durante il rinnovamento edilizio e le espansioni urbane successive all'unificazione del regno d'Italia, continuando fino ai primi del Novecento, quando questo stile uniform\u00f2 le nuove costruzioni realizzate a seguito dei piani di sventramento e ricostruzione di alcuni centri storici.\nAd esempio, impronta neorinascimentale hanno la Galleria Vittorio Emanuele II di Milano (iniziata nel 1865), il Palazzo delle Assicurazioni Generali (1871) ed i loggiati di piazza della Repubblica (1885-1895) a Firenze, il Palazzo Koch di Roma (1880-1892), la Galleria Umberto I (1887-1890) e il Palazzo della Borsa di Napoli (1895-1899).\nLo stile si svilupp\u00f2 anche nell'Europa dell'Est, soprattutto a Praga, nel Regno d'Ungheria (Teatro dell'Opera e basilica di Santo Stefano a Budapest) ed in Russia (ad esempio il Palazzo Vladimirskij a San Pietroburgo).\nInvece, in Francia si diffuse una corrente ispirata al Classicismo francese e quindi caratterizzata da ampi tetti a padiglione; questo schema fu introdotto nella ricostruzione dell'H\u00f4tel de Ville di Parigi, raggiunse il suo apice nel completamento del Louvre e fu ripreso anche in Inghilterra e in America.\nNeobarocco.\nIl neobarocco non si configur\u00f2 mai nell'Ottocento come un preciso revival, piuttosto esso va considerato come caratterizzato da grandiosit\u00e0, sbalorditivit\u00e0, ridondanza; il neobarocco resta lontano dalle forme berniniane, borrominiane o guariniane.\nArchitettura paradigmatica del neobarocco pu\u00f2 essere considerato il Teatro dell'Opera di Jean-Louis-Charles Garnier.\nL'edificio del Teatro, in effetti, \u00e8 un edificio neorinascimentale, ispirato pi\u00f9 al Cinquecento italiano che a quello francese. La sua figura di pianta \u00e8 grosso modo iscrivibile in un rettangolo diviso in quattro parti: l\"atrio con lo scalone\", la \"sala semicircolare\", il \"profondo palcoscenico\" ed i retrostanti locali di servizio. Ogni ambiente \u00e8 caratterizzato da una diversa altezza. Alle spalle del palcoscenico si sviluppano gli ambienti per le damigelle, per i fumatori e tutti gli ambienti che Garnier considerava parte integrante dello spettacolo. Ogni lato del rettangolo ha un ingresso: sul fronte principale quello pedonale, su quello posteriore l'accesso al palcoscenico, sui lati lunghi quello per le carrozze e quello imperiale.\nIl prospetto principale \u00e8 caratterizzato da un portico a due ordini di sette campate: al primo livello una teoria di archi su pilastri, di cui i due estremi leggermente sporgenti; al livello superiore binati di colonne che sorreggono la monumentale trabeazione che nelle campate laterali, sporgenti, \u00e8 sormontata da timpani arcuati. Come arricchimento del piano colonnato v'\u00e8 un mezzanino sorretto da colonne pi\u00f9 esili che rendono gigante l'ordine binato.\nL'edificio \u00e8 fittamente decorato con l'utilizzo dei colori, diversit\u00e0 di materiali, ghirlande, smalti, trafori, sculture singole o gruppi marmorei.\nEclettismo storicista come ibridazione stilistica.\nL'eclettismo di base della cultura architettonica ottocentesca crea anche episodi ed aspetti particolari non del tutto inquadrabili nella suddivisione in stili, dando vita ad edifici che uniscono ecletticamente elementi di ascendenza greco-romana con altri di origine romanica, gotica o rinascimentale.\nA questa categoria possiamo ascrivere la chiesa di San Vincenzo de' Paoli di Parigi di Jacques-Ignace Hittorff. La chiesa \u00e8 ad impianto basilicale a tre navate. La copertura a capriate lignee in vista \u00e8 retta da un doppio ordine di colonne. Il fronte principale, preceduto da un'ampia gradinata, \u00e8 caratterizzato dalla presenza di un pronao esastilo, ma soprattutto dalle due torri laterali, caratteristiche dell'architettura romanica o gotica. Tuttavia le torri sono declinate con un linguaggio tipicamente neorinascimentale: lesene d'angolo, cornici, finestre a timpano. Ancora la balaustra tra le due torri, adornata da statue, \u00e8 un tipico elemento ripreso dalla tradizione rinascimentale. Hittorff \u00e8 tra i principali sostenitori della policromia dell'architettura greca e sul modello di questi colora di rosa le colonne, fa affrescare la fascia che separa i due ordini e colorare di rosso, blu ed oro le capriate.\nIl tema della torre romanico-gotica impiantata in edifici di matrice classica \u00e8 riproposto anche nella cattedrale di Copenaghen di Christian Hansen, dove una massiccia torre \u00e8 inserita nel corpo di fabbrica rettangolare, in asse con un pronao esastilo. L'interno \u00e8 caratterizzato da un ordine di archi su pilastri che regge il matroneo e da un secondo ordine di colonne doriche che reggono la volta a botte con lacunari di chiara ispirazione romana. L'interno \u00e8 stato pi\u00f9 volte paragonato alla Biblioteca di Boull\u00e9e\nDibattito teorico.\nAllievo di Boull\u00e9e e dello storico Leroy, Jean-Nicolas-Louis Durand cresce nel clima della rivoluzione.\nDurand sostiene che l'architettura non \u00e8 un'arte d'imitazione, donde la critica al mito della capanna proposto da Marc-Antoine Laugier. Fortemente innovativo \u00e8 il metodo compositivo basato sulla redazione di due griglie di riferimento, una orizzontale per la conformazione delle piante, uno verticale per gli alzati e le sezioni. Nei reticoli, Jean-Nicolas-Louis Durand inserisce gli elementi di architettura: muri, pilastri, colonne. Il suo metodo \u00e8 quindi combinatorio. Con il grande sviluppo del ferro come materiale da costruzione, nonch\u00e9 dei primi elementi prefabbricati, la modularit\u00e0 dell'architettura di Durand, permette una diminuzione del tempo di realizzazione delle opere ed un abbassamento dei costi.\nDurand fu per 40 anni docente all'\u00c9cole Polytechnique. \u00c8 appunto nei testi che scrive per i suoi allievi che porta avanti la sua speculazione teorica.\nUna teoria sensibilmente diversa ma di uguale importanza \u00e8 opera di Viollet-le-Duc. Restauratore di fabbriche medioevali, egli sostiene un recupero dello \"spirito gotico\". Non intende dunque imitare il modello formale, ma i principi costruttivi. Egli vede nella cattedrale gotica il precedente pi\u00f9 diretto delle ottocentesche fabbriche a scheletro metallico e delle coperture in ferro e vetro. \u00c8 quindi lui a porre la rivoluzionaria concezione estetica di fine secolo: esiste una bellezza direttamente legata all'uso della tecnica. L'assenza di uno stile proprio \u00e8 per Viollet-le-Duc causato dall'aver perduto un metodo che permettesse di superare l'eclettismo degli storicismi ed il tecnismo architettonicamente incerto degli ingegneri. \u00c8 solo Viollet-le-Duc a comprendere le potenzialit\u00e0 della tecnologia del ferro nella definizione di una nuova architettura.\nNel dibattito teorico ottocentesco si inserisce anche Augustus Welby Northmore Pugin. Egli sosteneva che non si potesse recuperare l'architettura gotica senza rivivere il loro originario contenuto religioso e che, essendo il Cristianesimo superiore alla religione greco-romana, l'architettura gotica era da preferire a quella classica, assunta l'indissociabilit\u00e0 tra espressione e significato.\nAncora Pugin sosteneva l'intimo legame tra qualit\u00e0 dell'architettura e moralit\u00e0 del suo autore.\nQuesto punto viene ampiamente ripreso anche da John Ruskin, pur con flessioni e rafforzamenti. Mentre Pugin fondava questi concetti su sostegni etico-religiosi, Ruskin enuncia la sua equazione architettura-societ\u00e0 in maniera molto pi\u00f9 vaga. La teorizzazione neogotica assunse con Ruskin, grazie al suo eclettismo ed alla sua vena di scrittore, una diffusione popolare considerevole.\nNei suoi scritti dedicati all'architettura, Ruskin polemizza contro il razionalismo, sostenendo che l'architettura ha valore puramente figurativo e quindi, se manca l'ornamento, essa si risolve in pura costruzione e non in arte; ancora si oppone al restauro, sostenendo che i monumenti devono essere lasciati allo stato di rudere oppure soggetti a regolare manutenzione. Pi\u00f9 che contro il restauro di Viollet-le-Duc, Ruskin polemizza contro le manomissioni stilistiche e l'edilizia di sostituzione che proprio nell'Ottocento si sviluppa nella citt\u00e0 industriale. Ancora atri precetti enunciati da Pugin furono sostenuti e divulgati da Ruskin: ad esempio la profonda convinzione che non si possa riformare alcun settore della vita associata se non si modificano contemporaneamente anche gli altri, ed in questo si riallaccia all'interdipendenza fra arte e societ\u00e0 enunciata da Pugin.\nPartendo dalla speculazione teorica di Marx, Ruskin sostiene la teoria della Joy in labour: il lavoro deve produrre piacere in chi lo compie, e dunque sostiene la necessit\u00e0 di recuperare il processo produttivo medioevale a discapito di quello capitalistico.\nAltro importante teorico riformatore \u00e8 William Morris. La sua speculazione teorica abbraccia vari campi. Il sostegno alla sua teoria \u00e8 di natura politica e trova senso nel socialismo marxista. Riproponendo il concetto di alienazione dell'individuo nel processo produttivo capitalistico, che nega la realizzazione dello stesso nel lavoro, e partendo dalla considerazione ruskiana che l'arte \u00e8 espressione della gioia nel lavoro, Morris giunge alla conclusione che la meccanizzazione del lavoro ha effetti negativi non solo sulla vita sociale, ma anche sulla qualit\u00e0 del manufatto artistico e dunque sulla possibilit\u00e0 di fruizione dello stesso.\nMorris defin\u00ec architettura \"l'insieme delle modifiche e delle alterazioni operate sulla superficie terrestre, in vista delle necessit\u00e0 umane\". Dunque per Morris l'architettura assume una valenza politica, nel senso che, coinvolgendo gran parte delle attivit\u00e0 umane, essa diventa interesse comune. Differentemente da Ruskin, Morris non auspica la distruzione delle macchina, bens\u00ec un cambiamento di funzione, ossia un utilizzo che riduca la fatica e migliori la qualit\u00e0 della vita. Differentemente da Viollet-le-Duc, Morris \u00e8 forte oppositore del liberismo industriale.\nL'architettura e l'urbanistica erano tuttavia troppo legate al sistema socio-economico in atto per essere riformate, dunque Morris propose un intervento diretto nel campo delle arti applicate, nel campo manifatturiero in particolare per l'ampia presenza di macchine nel sistema produttivo. Dalla riforma dell'industria sarebbe poi scaturita la riforma dell'architettura e dell'urbanistica. Con la teorizzazione di William Morris nasce il movimento delle Arts and Crafts che effettivamente produsse effetti rinnovatori sull'edilizia (si pensi a Webb, Norman Shaw, Voysey) e sull'urbanistica (il movimento per le Garden Cities di Howard).\nAltri aspetti del dibattito architettonico dell'Ottocento sono per esempio la riorganizzazione e separazione, iniziata in Francia, dell'istruzione artistica e dell'istruzione tecnica che avr\u00e0 una larga influenza negli sviluppi futuri.\nNel 1795 viene fondato l\"Institut national de France\", comprendente l\"Ecole Speciale d'Architecture\". Intanto viene fondata anche l\"\u00c9cole polytechnique\", che forma ingegneri e tecnici in varie branche tecniche, tra le quali l'architettura.\nNell\"\u00c9cole polytechnique\" viene rivalutata la tecnica e la funzionalit\u00e0, unita la teoria con la pratica. Nelle Accademie di Architettura si porta avanti il discorso stilistico e formale.\nAltri fenomeni interessanti legati alla Rivoluzione ed in particolare ai danni che essa ha prodotto al patrimonio artistico, furono la catalogazione delle opere d'arte, la nascita di musei, come il Louvre e la nascita del moderno restauro con l'opera di Eug\u00e8ne Emmanuel Viollet-le-Duc.\nL'architettura del ferro.\nLe nuove tecnologie rendono disponibili elementi costruttivi metallici, ma le armature metalliche sono, nella prima fase del neoclassico e neogotico, occultate da altri materiali, fin quando non si svilupper\u00e0 un'autentica poetica dell'architettura del ferro e vetro che costituir\u00e0 una chiara svolta con il passato. L'opera dei protagonisti di quella che si pu\u00f2 definire \u201carchitettura dell'ingegneria\u201d si distanzia dai vari revival e grazie alla sua matrice tecnologica riesce a produrre forme innovative.\nTale sviluppo \u00e8 reso possibile grazie agli studi teorici di cui un pioniere Claude-Louis Navier con i suoi corsi all'\u00c9cole Polytecnique e le sue pubblicazioni, sia le innovazioni nella metallurgia, a partire dalla produzione in larga scala della ghisa da parte di Darby aveva scoperto la ghisa e alle varie innovazione nella produzione di ferro forgiato ed acciaio.\nL'architettura dell'ingegneria ebbe tre campi di applicazione:\nGli edifici multi-piano a struttura metallica sono caratterizzati da un principio costruttivo e non tanto da un senso architettonico, rendendosi essi disponibili ad ogni uso. Tra i tre quello che ci interessa maggiormente \u00e8 sicuramente l'ultimo.\nLe tipologie edilizie che gli ingegneri sviluppano sono essenzialmente le gallerie urbane che collegano parti differenti della citt\u00e0 con un percorso pedonale coperto, le serre botaniche che valsero come settore di sperimentazione, le stazioni ferroviarie, i grandi magazzini e le strutture per le grandi esposizioni.\nQuando l'architettura dell'ingegneria si limita alla sola realizzazione di coperture in ferro e vetro su invasi strutturati da elementi stilistici tradizionali, ottenuti in muratura ed in stile eclettico, essa si pu\u00f2 considerare mera tecnica. Quando per\u00f2, viceversa, la conformazione strutturale interna si manifesta all'esterno, non parliamo pi\u00f9 di ingegneria o di tecnica, ma dell'architettura che ha fatto proprie modalit\u00e0 della scienza e tecnica delle costruzioni.\nTuttavia l'architettura dell'ingegneria ottocentesca non si stacc\u00f2 mai dall'eclettismo storicistico, assurgendo al ruolo di stile architettonico a s\u00e9; essa si limit\u00f2 a realizzare coperture su invasi neoclassici, neogotici o neorinascimentali, manifestando appunto il contrasto, l'incoerenza tra invaso e copertura. Perfino il Palazzo di Cristallo o la Torre Eiffel, interamente realizzate in ferro, non sono indipendenti dai gusti, dalle forme e dal senso dell'architettura eclettica.\nPassiamo ora in rassegna le principali opere della poetica del ferro. S'\u00e8 detto che la caratteristica principale di questo filone di opere \u00e8 la contraddizione tra un involucro murario ed un invaso articolato da elementi metallici, quasi sempre coperto in ferro e vetro.\nLe opere in ferro coprono diverse tipologie. Tra le gallerie e passaggi coperti principali ricordiamo la Galerie d'Orleans a Parigi, quella Vittorio Emanuele del Mengoni, la Galleria De Cristoforis a Milano, la Galleria Umberto a Napoli. Tra le principali serre botaniche annoveriamo il Jardin des Plantes di Parigi e La Grande Serra di Paxton. Altra tipologia nella quale si espresse la poetica del ferro \u00e8 quella della stazione ferroviaria, tra le quali ricordiamo quelle Londinesi, Berlinesi e Parigine. Tra i principali magazzini ricordiamo, tra i tanti, i Magasins Bon March\u00e9, realizzati a Parigi da Gustave Eiffel e Boileau.\nInfine ricordiamo le Grandi Esposizioni, tra le cui principali opere vi sono la Torre Eiffel a Parigi di Eiffel e il Crystal Palace a Londra di Paxton. Le esposizioni sono manifestazioni di una cultura profondamente positivistica che associa al progresso dell'industria e del commercio quello dell'intera umanit\u00e0. La torre venne realizzata come entrata per l'Esposizione Universale del 1889, organizzata per celebrare il centenario della Rivoluzione Francese. La torre viene concepita come belvedere dal quale osservare il panorama di Parigi, da smontare dopo l'esposizione. Varie vicende l'hanno poi portata a divenire l'autentico simbolo di Parigi.\nEdificio innovatore \u00e8 la Galerie des Machines di Contamin e Dutert. La necessit\u00e0 di creare un grande ambiente unico, senza pilastri, porta alla realizzazione di una struttura metallica con la sperimentazione dell'arco a tre cerniere.\nL'opera di maggior rilievo \u00e8, tuttavia, il Crystal Palace a Londra di Paxton. Costruita in occasione dell'Esposizione Universale di Londra del 1851, l'opera assurge al ruolo di paradigma non solo perch\u00e9 ripropone i temi del progresso delle scienze, delle tecnologie, segnatamente a quello dell'intera umanit\u00e0, ma anche perch\u00e9 in essa la struttura metallica assume valenza architettonica e non puramente tecnica, pur con un apparato decorativo ancora storicista.\nLa mostra si deve al fatto che l'Inghilterra non poneva limitazioni al commercio internazionale e quindi pubblicizzava la sua industria. Inoltre l'organizzatore della mostra, Henry Cole, contrariamente a Morris e Ruskin, considerava favorevole l'applicazione dell'arte all'industria, tanto da fondare scuole d'arte applicata e da disegnare oggetti da realizzare a macchina.\nFu bandito un concorso internazionale per la realizzazione dell'edificio per la mostra, sempre puntando sul carattere internazionale dell'opera. Nessun progetto fu ritenuto valido e fu realizzato l'edificio progettato da Joseph Paxton, giardiniere costruttore di serre.\nL'edificio, realizzato in soli nove mesi, \u00e8 estremamente schematico: l'impianto \u00e8 simmetrico e fortemente longitudinale, composto da tre ordini secondo una sezione trasversale a gradoni che determinano cinque navate interne.\nIl successo del progetto di Paxton \u00e8 individuabile anche nell'utilizzo di blocchi modulari ripetenti, relativamente piccoli e facili da trasportare.\nIl Crystal Palace, con il suo innovativo rapporto interno-esterno, riesce ad incarnare il sogno progressista di una fusione, conciliazione, tra artificio e natura.\nRicollegabile all'opera di Barry, sebbene molto pi\u00f9 innovativa \u00e8 la Bibliotheque Ste-Genevieve a Parigi, di Pierre-Francois-Henri Labrouste. Essa sorge di fronte al Pantheon parigino di Sufflot. Essa si caratterizza per un voluto senso di \"semplicit\u00e0 ed essenzialit\u00e0\", per il suo tempo.\nLa volumetria \u00e8 semplice: un perfetto parallelepipedo, quasi privo di volumi aggettanti. Gli ordini di facciata sono ridotti al minimo: il primo si caratterizza per la presenza di un leggero bugnato con una teoria di finestre arcuate senza cornici; al secondo la sequenza degli archi poggia su pilastri poco sporgenti all'esterno, tali da manifestarsi piuttosto come paraste.\nL'attenzione progettuale di Labrouste si concentra maggiormente nella realizzazione del primo piano. Una sequenza di piastrini in ghisa, lungo l'asse maggiore, accolgono due archi provenienti rispettivamente da un pilastro della fronte principale, ed uno della fronte posteriore. Gli archi sono realizzati in ghisa ed alleggeriti da una decorazione a traforo.\nL'ambiente risulta diviso in due navate dai pilastri in ghisa ed illuminato, diversamente dalla Pinacoteca di Klenze o alla Bibliotheque Nationale, dello stesso Labrouste, dal fianco e non dall'alto. Il pregio dell'opera \u00e8 il corretto utilizzo della struttura in metallo: essa non si limita ad un mero tecnismo, ma si integra perfettamente con la muratura per ottenere un'architettura decisamente innovativa.\nUrbanesimo e trasformazioni urbanistiche.\nUn'importante fenomeno sociologico legato all'affermazione dell'economia industriale \u00e8 la forte crescita delle citt\u00e0 in misura molto pi\u00f9 rilevante che nei secoli precedenti.\nNell'Ottocento si viene formando una nuova urbanistica nella quale guadagnano importanza e attenzione i trasporti e le infrastrutture in genere, il commercio, l'industria, la gestione urbana.\nTra i principali interventi di sistemazione urbanistica neoclassici, primo in ordine cronologico \u00e8 quello di Rue de Rivoli a Parigi, progettata dagli architetti napoleonici Charles Percier e Pierre-Fran\u00e7ois-L\u00e9onard Fontaine e completata sotto Napoleone III. I due architetti, inventori dello \"Stile Impero\", progettano un rettilineo di edifici continui su portici, di cui progettano solo le facciate, lasciando all'intervento dei privati l'edificazione dei fabbricati retrostanti. Ottengono in questo modo un effetto di unicit\u00e0 dei fronti.\nTuttavia a trasformare radicalmente la citt\u00e0 fu il piano per la citt\u00e0 di Parigi, del Barone Haussmann.\nIn Inghilterra, durante il periodo della reggenza del principe di Galles, un notevole intervento fu quello della costruzione del quartiere residenziale di propriet\u00e0 della corona nel parco di Marylebone con il collegamento, tramite una nuova strada, con il St James's Park. La nuova strada attraversava una zona di edilizia povera e fatiscente che fu risanata. Progettista ed in parte imprenditore dell'opera fu John Nash.\nNella parte meridionale del Regent's Park, Nash progetta lunghe serie di abitazioni a schiera, disposte a terrazza, in modo che ciascuna di esse potesse godere della vista sul parco, che restava almeno per la met\u00e0 a verde pubblico. Nella parte pi\u00f9 meridionale del parco una sistemazione di case a forma semicircolare, detta \"Park Crescent\", introduce alla \"Regent Street\", strada di collegamento del parco con la residenza del reggente. La nuova strada ha un tracciato non rettilineo, gli snodi sono essenzialmente dovuti a preesistenze architettoniche o propriet\u00e0 terriere possedute da nobili, specie da wighs, che Nash evita di invadere. Alla maniera di Percier e Fontaine, progetta e realizza fronti su portici che fiancheggiano la strada, dietro i quali gli acquirenti realizzano liberamente le loro abitazioni.\nLe abitazioni disposte a terrace sono tipicamente neoclassiche: gli elementi dominanti sono portici, coperture piane, colonne, trabeazioni, timpani, cornici. Altra innovazione, in una citt\u00e0 dove l'edilizia residenziale era tutta rivestita a mattoni, \u00e8 l'utilizzo dell'intonaco bianco, che conferisce un ulteriore accento di classicit\u00e0.\nA Roma fu risistemata la Piazza del Popolo. Infatti nonostante le presenze monumentali quali le Chiese Gemelle di Rainaldi, l'obelisco egizio, la porta del Popolo, la Basilica di Santa Maria del Popolo ed il convento, la piazza aveva il carattere di un confuso sobborgo. Il primo progetto di Giuseppe Valadier prevedeva la realizzazione di due grandi edifici per caserme in modo tale da definire una piazza trapezia, con le Chiese Gemelle sulla base maggiore e la Porta del Popolo su quella minore. Venivano abbattute le casupole presenti nella piazza ed il convento. La presenza dei due grossi edifici per caserma, tuttavia, avrebbe sminuito il valore monumentale della architetture presenti nella piazza e dunque Valadier decise di aggiornare il progetto con la sostituzione dei due edifici con altrettanti giardinetti delimitati da ringhiere in ferro a definire l'invaso della piazza di forma trapezia. Sebbene i giardini esaltassero i monumenti della piazza, essi contribuivano a rendere la piazza spoglia. Inoltre la simmetrica sistemazione a giardino doveva fare i conti con un dislivello di oltre 30 metri esistente tra le pendici del monte Pincio ed il livello della piazza. Il problema venne dunque studiato dall'architetto francese Berthault che elimin\u00f2 le cancellate e raccord\u00f2 con una grande ellisse gli spazi dei giardini aggiungendo, inoltre, un sistema di rampe per raccordare la terrazza del Pincio con la Piazza sottostante. Il progetto definitivo, redatto ancora da Valadier, conserv\u00f2 l'impianto ellittico e lo accentu\u00f2 inserendo murature semiellittiche, inoltre sostitu\u00ec alle rampe una pi\u00f9 organica articolazione di strade e sistemazioni arboree. Il neoclassicismo dell'opera non va colto nelle forme architettoniche, quanto piuttosto nelle regole compositive. La felice sistemazione della piazza \u00e8 appunto dovuta all'assenza di una morfologia neoclassica dominante ed alla coesistenza in un pluralismo di stili e voci che Valadier riesce ecletticamente a fondere.\nA Milano Giovanni Antolini, nei pressi del Castello Sforzesco, progetta il Foro Bonaparte (1800-1801). Antolini propone un nuovo sistema stradale, basato su rigidi schemi geometrici, nel tentativo di trasformare Milano in una citt\u00e0 moderna e regolare, con strade che collegano i vari poli importanti della citt\u00e0, come il Duomo ed il Castello, oltre alle nuove piazze. Ma a causa delle problematiche operative e soprattutto delle necessarie disponibilit\u00e0 economiche, gi\u00e0 nel 1802, il progetto viene di fatto accantonato e non verr\u00e0 mai realizzato. Tuttavia il progetto dell'Antolini rimane come testimonianza di un momento di grandi fermenti intellettuali e di sperimentazioni.\nQuando poi Luigi Canonica \u00e8 incaricato di ridisegnare la pianta di Milano con proposte alternative per i rettifili, riprender\u00e0 tutte le proposte, rinunciando allo stesso foro. Canonica \u00e8 anche autore dell'arco trionfale del Sempione a Milano.\nNegli anni compresi tra il 1850 ed il 1880 assistiamo a riqualificazioni, ampliamenti e risanamenti di varie citt\u00e0 europee quali Parigi, Barcellona, Vienna, Bruxelles e Napoli.\nNel 1857 a Vienna si realizza l'ampliamento della Ringstra\u00dfe, progettato da Emil von Forster.\nParadigmatici furono gli interventi a Parigi, sotto Napoleone III, guidati dal prefetto Haussmann. Il piano di Parigi riprende soluzioni gi\u00e0 individuate da Napoleone come lo sventramento della citt\u00e0, l'abbattimento di numerosi fabbricati per la realizzazione di tre assi stradali rettilinei (tra i quali Rue de Rivoli) per ripulire il tracciato urbanistico della citt\u00e0 ed offrire la possibilit\u00e0 di realizzare nuova edilizia pubblica e privata. Oltre al teatro dell'Opera, viene incluso nel piano anche l'ampliamento barocco del Louvre e la realizzazione dell'Halles Centrale, caratterizzata dalla copertura a capriate Polonceau.\nAlle soglie del Novecento.\nPer trovare architettura veramente innovativa, pur sempre nell'ambito dell'eclettismo storicistico, dobbiamo aspettare gli anni ottanta negli Stati Uniti.\nIn particolare si realizzano diverse opere a Chicago, fondata nel 1830 con impianto a scacchiera. Erano disponibili enormi aree da edificare ed urbanizzare, sebbene a costi decisamente elevati. L'alto costo dei fondi port\u00f2 allo sviluppo di una nuova tipologia edilizia: il grattacielo. Esso permetteva una razionalizzazione dello spazio, realizzazione di unit\u00e0 abitative ad alta densit\u00e0 fondiaria. Lo sviluppo dell'architettura del grattacielo porta ad una forte innovazione tecnologica che investe sia il campo della struttura portante che quello dei servizi ed impianti (ad esempio le ascensori a vapore di Otis o quelle elettriche di Siemens).\nLa scuola di Chicago ebbe come iniziatore Le Baron Jenney, architetto-ingegnere formatosi presso l'\u00c9cole Polytechnique. La sua architettura si affida all'impianto strutturale, quasi senza accorgimenti formali e stilistici. Grande attenzione \u00e8 data invece all'aspetto tecnico. Presso il suo studio si formarono Sullivan, Roche, Holabird e Burnham, ossia i principali esponenti della scuola di Chicago.\nDi formazione classica, guadagnata presso la scuola di Belle Arti di Parigi, \u00e8 invece Henry Hobson Richardson. Autore di un solo edificio importante a Chicago, il Marshall Field, influenza con la sua architettura l'intera produzione della scuola di Chicago. Richardson affronta la progettazione architettonica con notevoli implicazioni stilistiche, ispirate per lo pi\u00f9 al romanico.\nLa produzione della scuola di Chicago pu\u00f2 essere divisa in due filoni quello \u201cstrutturistico\u201d e quello neoromanico.\nNella prima corrente possiamo individuare il Leiter Building di Le Baron Jenney, alto 7 piani con struttura in ghisa, manifestata all'esterno, grandi aperture vetrate; il fabbricato per la Home Insurance Company dello stesso architetto; il Tacoma Building di Roche e Holabird, alto 11 piani e caratterizzato dalla presenza di poligonali bow-windows di derivazione nordica; il secondo Leiter Building, perfettamente in linea con il primo, il Marquette building di Roche e Holabird; il Fair Building di Le Baron Jenney ed altri ancora.\nIl filone neoromanico include, oltre alla gi\u00e0 citata opera di Richardson, progetti di Sullivan. Egli introduce elementi neodecorativi che arricchiscono l'opera dello stesso Richardson. Sullivan \u00e8 autore anche dell'Auditorium Building, un complesso polifunzionale, e l'innovativo Scott Department Store, in cui \u00e8 chiaramente espresso il programma dell'architetto: una chiara struttura ortogonale di facciata ed un sistema decorativo ornamentale. Famosa \u00e8 l'affermazione di Sullivan: \"form follows function\".\nAltro edificio indipendente dalla classificazione proposta \u00e8 Monadnock Building di Burnham e Root.\nUn'opera che sembra davvero concludere l'eclettismo storicistico \u00e8 la Borsa di Amsterdam di Hendrik Petrus Berlage. Essa sorge nel cuore della citt\u00e0 storica, dove la scena urbana \u00e8 caratterizzata dall'allineamento delle strette facciate lungo i canali. I suoi ambienti principali sono tre, tra i quali il principale \u00e8 la sala delle contrattazioni, affiancati da vari uffici e dalla torre angolare. L'esterno \u00e8 rivestito in mattoni, come l'interno, e si caratterizza per una variet\u00e0 altimetrica che rispecchia fedelmente la gerarchia compositiva interna. All'esterno \u00e8 ripreso anche il motivo del tetto a spioventi, tipico dell'architettura olandese. Caratteristica dell'edificio \u00e8 il cosiddetto \u201cmuro rasato\u201d ossia assolutamente privo di rientranze o sporgenze, assolutamente piatto.\nLa tecnica del muro rasato non \u00e8 semplificazione stilistica, ma un ammodernamento dello stile romanico in chiave ottocentesca.\nOltre all'edificio per la Borsa, Berlage progetta anche la Holland House a Londra, il Geemente Museum a L'Aia. Svolge anche attivit\u00e0 da urbanistica, pianificando Amsterdam, L'Aia, Utrecht e Rotterdam. Infine, come molti altri moderni, svolte attivit\u00e0 di divulgazione informata al rinnovamento del rapporto architettura-societ\u00e0."}
{"id": "209163", "revid": "362260", "url": "https://it.wikipedia.org/wiki?curid=209163", "title": "High Definition Audio", "text": "High Definiton Audio (nome in codice durante lo sviluppo: \"Azalia\") \u00e8 uno standard audio sviluppato da Intel. Si tratta di un audio digitale di qualit\u00e0 superiore sul PC per un'esperienza surround-sound coinvolgente, riconoscimento vocale di qualit\u00e0 elevata e funzionalit\u00e0 Voice over IP, oltre a consentire la fruizione dell'audio Dolby dei PC.\n\u00c8 stato introdotto con i chipset i925X e i915 per il Pentium 4 Prescott di ultima generazione, e poi \u00e8 stato implementato anche nelle rispettive evoluzioni i955X, i945 e i975X, per sostituire l'ormai obsoleto standard AC97. Supporta audio multicanale con campionamento a 192 kHz e 24 bit."}
{"id": "209165", "revid": "2209726", "url": "https://it.wikipedia.org/wiki?curid=209165", "title": "Primal Scream", "text": "I Primal Scream sono un gruppo musicale britannico fondato a Glasgow nel 1982. La formazione ha proposto un repertorio variegato, spaziando dal rock fino all'elettronica e alla psichedelia.\nFormazione.\nIl cantante dei Primal Scream \u00e8 Bobby Gillespie, figlio di un militante socialista . La formazione originale comprendeva, oltre al gi\u00e0 citato Gillespie, il chitarrista Jim Beattie. Mente del gruppo \u00e8 invece Andrew Innes, chitarrista che ha militato nei primi anni '80 nei Laughing Apple (assieme ad Alan McGee) e nei Revolving Paint Dream.\nNegli anni il ruolo di secondo chitarrista \u00e8 stato occupato in pianta stabile da Robert \"Throb\" Young, uscito definitivamente durante le registrazioni di \"Riot City Blues\" ufficialmente per \"problemi nella propria vita personale\", presumibilmente per le sue precarie condizioni di salute causate dal continuo uso di droga. Il suo posto \u00e8 stato rilevato dal pi\u00f9 giovane Barrie Cadogan. Tastierista dalla fine degli anni '80 \u00e8 Martin Duffy, gi\u00e0 membro dei Felt. Al basso il ruolo \u00e8 stato occupato per pi\u00f9 di dieci anni da Gary \"Mani\" Mounfield (membro fondatore dei The Stone Roses), che lasci\u00f2 la band nel 2011. Batterista \u00e8 attualmente Darrin Mooney, nella band ormai da tempo dopo l'avvicendamento di numerosi elementi tra cui Toby Tomanov e Paul Mulreaney.\nIl gruppo collabora quasi stabilmente con Kevin Shields dei My Bloody Valentine in qualit\u00e0 di produttore e remixer, oltre che membro fisso nelle tourn\u00e9e dalla fine degli anni '90.\nStoria.\nGli esordi: 1982 - 1986.\nBobby Gillespie e Jim Beattie intraprendono la carriera durante i primi anni ottanta. . La band aveva appena raggiunto la notoriet\u00e0 nello stesso anno col singolo di successo \"Upside Down\" uscito in quell'anno per la Creation, e si preparava a registrare l'esordio \"Psychocandy\". Bobby decide tuttavia di abbandonare il gruppo per concentrarsi sul suo progetto, con cui aveva dato alle stampe il primo singolo \"All Fall Down\" nel 1985 e il secondo \"Crystal Crescent\" un anno pi\u00f9 tardi. La b-side di Crystal Crescent, \"Velocity Girl\", viene inclusa nella celebre cassetta \"C86\" in allegato al New Musical Express: uscita destinata a definire lo stile indie rock.\nI primi album: 1987 - 1989.\nL'esordio in lunga durata (e con una vera e propria band alle spalle, dopo l'abbandono di Beattie) avviene nel 1987 con \"Sonic Flower Groove\", album prodotto da Mayo Thompson dei Red Crayola e fortemente caratterizzato da un jangle pop psichedelico vicino ai Byrds, che verr\u00e0 presto abbandonato per far spazio a larghe incursioni elettriche e nei suoni della Detroit di The Stooges &amp; MC5 nell'omonimo disco del 1989 (pubblicato dalla Creation dopo la temporanea avventura alla WEA che aveva pubblicato sotto l'etichetta Elevation, ai tempi una sussidiaria della Creation, il disco di debutto), decisamente pi\u00f9 \"hard\". \"Primal Scream\" non riesce tuttavia a ottenere riscontri positivi da parte della critica e del pubblico, che aveva allora pressoch\u00e9 ignorato il disco.\n\"Screamadelica\": 1990 -1991.\nTramite l'addetto stampa della Creation, Jeff Barrett, il giovane produttore Andrew Weatherall reincide la ballata \"I'm Losing More Than I'll Ever Have\" trasformandola in \"Loaded\", singolo che segna completamente lo stile del gruppo che accoster\u00e0, per la prima volta nella storia, la musica rock a quella da ballo. Ad esso segue \"Screamadelica\", uscito nel 1991 e oggi . Numerose tracce vengono prodotte nuovamente da Andrew Weatherall e il disco vede la partecipazione della cantante gospel di Manchester Denise Johnson, con cui il gruppo collaborer\u00e0 per un paio di anni.\n\"Give Out But Don't Give Up\": 1994 - 1995.\nTre anni pi\u00f9 tardi, dopo un lungo tour mondiale, arriva il quarto disco della band, \"Give Out But Don't Give Up\", e registrato tra Memphis e Nashville. Tra le collaborazioni vi \u00e8 quella con George Clinton dei Parliament/Funkadelic, di cui la band \u00e8 dichiaratamente ammiratrice. La musica unisce contaminazioni rock'n'roll, rock sudista, riferimenti ai Rolling Stones e alla \"black\" fra cui soul e funky, allontanandoli dalla musica dei club del precedente \"Screamadelica\". I singoli \"Rocks\" e \"Jailbird\" ottengono un buon successo di pubblico, ma la critica rimprovera alla band un'eccessiva produzione dei pezzi, passati attraverso diverse mani prima dell'edizione definitiva. Lo stesso anno saranno il gruppo d'apertura nei concerti dell\"'Exotic Tour\" dei Depeche Mode. La promozione di \"Give Out But Don't Give Up\" \u00e8 lunga ed estenuante. .\n\"Vanishing Point\", \"XTRMNTR\" e \"Evil Heat\": 1997 - 2002.\nNel 1996, a seguito dello scioglimento degli Stone Roses, il bassista Gary \"Mani\" Mounfield comunica il suo ingresso nei Primal Scream, Segnato dalla collaborazione con il produttore Kevin Shields, \"Vanishing Point\" apre una nuova fase della carriera: il nuovo corso \u00e8 caratterizzato da un \"hi nrg rock'n'roll\" (citazione di Bobby Gillespie) marchiato da suoni che ritornano al dub e al \"madchester\" di \"Screamadelica\". Il singolo \"Kowalski\" \u00e8 un successo in classifica e riporta i Primal Scream alla ribalta. Nonostante il successo, i primi tour promozionali non sono positivi come in passato.\nSempre del 1996 \u00e8 una collaborazione con lo scrittore scozzese Irvine Welsh, con cui i Primal Scream hanno realizzato un singolo per gli Europei di calcio chiamato \"The Big Man and The Scream Team Meet The Barmy Army Uptown\".\n\"XTRMNTR\" (ultimo disco a uscire per la Creation nel gennaio del 2000) \u00e8 considerato il secondo capolavoro della formazione scozzese. Album politicizzato (i testi sono fortemente polemici nei confronti del capitalismo, dell'imperialismo e del militarismo), cupo e includente allusioni al techno-punk, XTRMNTR si rivela essere un disco particolarmente aggressivo per gli standard del gruppo eccetto che nella ballata \"Keep Your Dreams\". Spunti di hip hop emergono in \"Pills\" e nel dodicesimo pezzo originario, poi non incluso in scaletta, \"I'm Five Years Ahead Of My Time\". Il disco ottiene un vastissimo consenso e la rivista New Musical Express lo elegge album dell'anno.\n\"Evil Heat\", 2002, prosegue parzialmente le credenziali di XTRMNTR ma senza un senso unico, aprendo ad ulteriori contaminazioni kraut (\"Autobahn 66\"), techno (\"Miss Lucifer\") e rock'n'roll (\"Rise\", \"City\"). La canzone \"Detroit\" vede la partecipazione di Jim Reid dei Jesus &amp; Mary Chain alla voce, mentre Robert Plant dei Led Zeppelin suona l'armonica in \"Lord Is My Shotgun\".\nDopo un disco dal vivo registrato in Giappone, esce nel 2003 \"Dirty Hits\", la prima antologia della formazione preceduta da un remix di \"Some Velvet Morning\" (cover di Lee Hazlewood presente su \"Evil Heat\", con Kate Moss alla voce) e di cui viene girato un fortunato video. Il disco lascia fuori i singoli estratti dai primi due dischi, coprendo l'arco di tempo 1990 - 2002. Una doppia versione di \"Dirty Hits\" include un secondo cd di remix, curati da artisti quali Massive Attack e Two Lone Swordsmen. Alla fine del 2004 esce una seconda raccolta contenente molte rarit\u00e0 compilata dai fan chiamata \"Shoot Speed - More Dirty Hits\", destinata al mercato giapponese.\n\"Riot City Blues\" e \"Beautiful Future\": 2006 - 2008.\nNel 2006 esce \"Riot City Blues\", disco dalle molte contaminazioni. Se da un lato sono forti le influenze dei Rolling Stones, dall'altro si avvertono nuove coordinate stilistiche che lo allontanano dal percorso di sperimentazione che la band aveva affrontato negli anni. Annunciato come ritorno al rock and roll di \"Give Out But Don't Give Up\", il disco \u00e8 in realt\u00e0 molto pi\u00f9 vario e meno statico dello stesso, presentando una diversificazione eclettica in tracce che vanno dal rock solenne di \"Country Girl\", singolo e traccia apripista dell'album, alle derive psichedeliche di \"When The Bomb Drops\". Disco nelle intenzioni e nelle dichiarazioni del leader della band \"euforico\" e \"live\", viene promosso con un forte battage pubblicitario e da un lungo tour mondiale che inizia ad aprile 2006 e seguito da un tour britannico di una dozzina di date a novembre e dicembre dello stesso anno. Il tour prosegue anche l'anno successivo, in particolare durante l'estate con la consueta presenza dei Primal in vari festival europei, che culmina il primo giorno di settembre con un'esibizione al Connect Music Festival in Scozia. Nel frattempo la band, esaurito il contratto discografico con la Sony (che in estate pubblica il primo DVD della band, \"Riot City Blues Tour\", filmato a Londra nel novembre 2006), firma un nuovo contratto con l'etichetta B-Unique.\nA breve raggio dall'album precedente, il gruppo, che appare rigenerato nonostante la defezione del chitarrista Richard Youngs, pubblica il nuovo \"Beautiful Future\", per il 21 luglio 2008. Il disco \u00e8 anticipato dal lancio del singolo \"Can't Go Back\", pubblicato il 4 luglio. I produttori dell'album sono Bj\u00f6rn Yttling e Paul Epworth.\n\"More Light\" e \"Chaosmosis\": 2013 - 2016.\nNel maggio 2013 esce \"More Light\", album pubblicato dall'etichetta gestita dalla band, First International. Il singolo di lancio \u00e8 \"It's Alright, It's OK\". I Primal Scream sono headliner al Festival di Glastonbury 2013.\nNel settembre 2014 muore Robert Young, ex chitarrista della band.\nIl 7 dicembre 2015 la band annuncia i dettagli della pubblicazione dell'album \"Chaosmosis\", che esce il 18 marzo 2016. Il primo singolo estratto dall'album, \"Where the Light Gets In\", vede la partecipazione della cantante Sky Ferreira ed \u00e8 stato pubblicato il 1\u00ba febbraio 2016.\nStile musicale.\nNoti per aver fatto coesistere per primi la musica da ballo all'indie rock, i Primal Scream sono fautori di un rock elettronico realizzato con un approccio pop, punk e psichedelico. Oscillando prevalentemente fra riferimenti alla musica dei Rolling Stones (che hanno ispirato in modo evidente i primi due album) e l'elettronica da ballo degli anni novanta, i Primal Scream vengono ricordati principalmente per il loro \"Screamadelica\" (1991), che ha segnato una virata stilistica del gruppo verso l'acid house, il dub, il funk, la techno e l'ambient house. L'album viene inoltre considerato un'importante pietra miliare del britpop. Abbandonando in parte i riferimenti psichedelici, il gruppo ha poi risentito di influenze R&amp;B e hard rock, come conferma il loro \"Give Out But Don't Give Up\" (1994) e industrial, genere di cui si sentono dei richiami su \"Vanishing Point\" (1997) e, con maggiore forza, nel cupo \"XTRMNTR\" (2000). Il sito di \"AllMusic\" fa rientrare i Primal Scream nel novero dei gruppi di rock e dance alternativi."}
{"id": "209166", "revid": "932277", "url": "https://it.wikipedia.org/wiki?curid=209166", "title": "Intel Flex Memory", "text": "La tecnologia Intel Flex Memory offre una funzionalit\u00e0 molto interessante per rendere maggiormente versatili gli aggiornamenti hardware dei PC.\nSviluppata da Intel, consente di installare banchi di memoria RAM DDR2 di dimensioni differenti pur rimanendo in modalit\u00e0 dual channel, cosa che fino ad ora limitava la quantit\u00e0 massima di memoria vista dal sistema al doppio della dimensione del banco meno capiente.\nTra i chipset che supportano tale tecnologia troviamo l'i955X."}
{"id": "209168", "revid": "7336", "url": "https://it.wikipedia.org/wiki?curid=209168", "title": "Pannello artificiale", "text": ""}
{"id": "209171", "revid": "287204", "url": "https://it.wikipedia.org/wiki?curid=209171", "title": "Presa (arrampicata)", "text": "Una presa \u00e8 un artefatto in resina o altro materiale (sintetico o naturale) che, montato su un pannello artificiale da arrampicata simula le asperit\u00e0 della roccia naturale che lo scalatore dovr\u00e0 imparare ad utilizzare per raggiungere la cima della via che si trover\u00e0 ad affrontare. Le prese sono di dimensioni pi\u00f9 o meno grandi e poste a distanza variabile in modo da costruire tracciati artificiali di difficolt\u00e0 diversa."}
{"id": "209173", "revid": "7336", "url": "https://it.wikipedia.org/wiki?curid=209173", "title": "Parete strapiombante", "text": ""}
{"id": "209177", "revid": "1272592", "url": "https://it.wikipedia.org/wiki?curid=209177", "title": "Stiliti", "text": ""}
{"id": "209178", "revid": "7336", "url": "https://it.wikipedia.org/wiki?curid=209178", "title": "Parete appoggiata", "text": ""}
