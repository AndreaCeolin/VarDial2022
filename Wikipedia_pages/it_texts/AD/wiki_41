{"id": "212550", "revid": "580", "url": "https://it.wikipedia.org/wiki?curid=212550", "title": "Automa a stati finiti deterministico", "text": "Nella teoria del calcolo, un automa a stati finiti deterministico (ASFD) o \"deterministic finite automaton\" (\"DFA\") \u00e8 un automa a stati finiti dove per ogni coppia di stato e simbolo in ingresso c'\u00e8 una ed una sola transizione allo stato successivo.\nDefinizione formale.\nUn ASFD \u00e8 una quintupla formula_1 con:\nDato un ASFD formula_1, una configurazione di formula_8 \u00e8 una coppia formula_9, dove formula_10 \u00e8 uno stato e formula_11 una stringa dell'alfabeto.\nUna configurazione formula_9 \u00e8 detta:\nLa \"funzione di transizione\" induce una \"relazione di transizione\" formula_17 tra due configurazioni, che associa ad una configurazione dell'automa la configurazione successiva.\nDato un ASFD formula_1 e due configurazioni formula_9 e formula_20 di formula_8, avremo tra loro una relazione di transizione formula_22 se valgono:\nUna stringa formula_26 \u00e8 accettata dall'ASFD formula_8 se, partendo dalla configurazione iniziale con la stringa ed applicando iterativamente le relazioni di transizione, si perviene ad una configurazione accettante. L'insieme delle stringhe accettate dall'automa forma un linguaggio formale chiamato \"linguaggio riconosciuto\" dall'automa. Possiamo quindi dire che formula_28, ovvero che il linguaggio riconosciuto dall'ASFD \u00e8 composto da tutte le stringhe sull'alfabeto dato per cui l'automa termina in uno stato finale.\nIl teorema di Kleene dimostra che la collezione dei linguaggi riconosciuti da automi a stati finiti deterministici coincide sia con la collezione dei linguaggi regolari che con i linguaggi definiti da espressioni regolari.\nFunzione delta estesa.\nUn modo alternativo per descrivere il comportamento dell'automa \u00e8 quello di definire la \"funzione di transizione estesa\" che estende la \"funzione di transizione\" dai simboli alle stringhe. Indichiamo la nuova funzione come formula_29.\nLa sua definizione viene data induttivamente sulla lunghezza della stringa.\nSfruttando la funzione delta estesa \u00e8 possibile ridefinire il linguaggio accettato dall'automa come:\nformula_36\nEsempio.\nIl seguente esempio \u00e8 una ASFD formula_8, con un alfabeto binario, che determina se l'input contiene un numero pari di zeri.\nformula_1 con:\nLa tabella di transizione \u00e8 la seguente:\nSemplicemente, lo stato formula_44 rappresenta lo stato in cui abbiamo sempre un numero pari di zeri nell'input, mentre formula_45 indica un numero dispari di zeri. Un 1 in input non cambia lo stato dell'automa. Quando l'input termina, lo stato mostrer\u00e0 se l'input conteneva un numero pari di zeri, o no.\nDa questo ASFD possiamo ricavare la grammatica regolare che genera il linguaggio regolare riconosciuto dall'ASFD:\nIl linguaggio riconosciuto da formula_8 pu\u00f2 essere descritto dal linguaggio regolare dato dalla seguente espressione regolare:"}
{"id": "212552", "revid": "1393243", "url": "https://it.wikipedia.org/wiki?curid=212552", "title": "Guybrush Threepwood", "text": "Guybrush Ulysses Threepwood \u00e8 il personaggio protagonista delle avventure grafiche della serie \"Monkey Island\", prodotta dalla LucasArts a partire dal 1990.\nOrigine del nome.\nEsistono diverse ricostruzioni di quella che \u00e8 la genesi del nome Guybrush, facenti riferimento a un aneddoto piuttosto singolare: una prima versione vuole che nelle prime fasi di sviluppo del gioco, non essendo stato ancora scelto un nome, il file degli sprite di animazione del personaggio principale fosse denominato semplicemente codice_1, in inglese \"tipo, tizio, ragazzo\". L'estensione aggiunta automaticamente dall'editor grafico Deluxe Paint era codice_2, per cui, ogni volta che ci si riferiva al protagonista, si usava appunto il nome del file, codice_3. Secondo l'altra versione, poich\u00e9 l'estensione dei file Deluxe Paint sarebbe \"bbm\", il file era stato originariamente chiamato solo codice_1: solo in seguito Steve Purcell, responsabile dell'aspetto grafico del personaggio, aggiunse codice_5 per indicare che si trattasse della versione \"brush\" dello sprite \"guy\", creando cos\u00ec un file denominato \"guybrush.bbm\". Gli sviluppatori decisero di mantenere il nome, pensando a un risultato bizzarro in accordo con la effettiva natura comica del personaggio. In riferimento al fatto che \"Guybrush\" non esista come appellativo reale, nel primo episodio della serie, quando nello Scumm Bar egli cerca di opporsi alle offese rivolte al proprio nome, il pirata Mancomb Seepgood gli fa osservare appunto che Guybrush \"non \u00e8 neanche un nome\".\nIl cognome Threepwood fu invece scelto per la difficolt\u00e0 della sua pronuncia. .\nLa singolarit\u00e0 del nome del protagonista viene sottolineata spesso durante il gioco, enfatizzandone in tal modo la comicit\u00e0: non \u00e8 raro infatti che un personaggio secondario, al momento delle presentazioni, si soffermi a chiedere: \u00abChe razza di nome \u00e8 Guybrush?\u00bb, o che commenti seccamente: \u00abChe nome stupido\u00bb, mentre il cognome viene frainteso o storpiato in varie occasioni, e trasformato ad esempio in \"Thriftwood\", \"Peepwood\", \"Sheepgood\" o \"Tropweep\".\nStoria.\nGi\u00e0 dalla prima apparizione, nel primo episodio, il sogno del marinaio Guybrush \u00e8 quello di diventare il pi\u00f9 temibile pirata dei Caraibi ed \u00e8 pronto a darsi da fare. Tuttavia non ha nessun'abilit\u00e0 specifica (se non quella di trattenere il fiato per dieci minuti), ma dovr\u00e0 scontrarsi con mille difficolt\u00e0 e con personaggi quantomeno eccentrici.\nFin dal suo arrivo sull'isola di M\u00eal\u00e9e, Guybrush incontra i personaggi che maggiormente influiranno sulle sue future avventure: qui incontra la ragazza che diventer\u00e0 sua sposa, il governatore Elaine Marley, e il suo nemico giurato, il pirata fantasma (e poi zombie e demone) LeChuck. Ma conosce anche molti altri comprimari come Stan il venditore, la Voodoo Lady, che con i suoi poteri dar\u00e0 sempre una mano all'imbranato Guybrush, il ladro Otis, Carla il maestro di spada di M\u00eal\u00e9e Island, Doppio Gancio, soprannome dato a Meathook per via del suo doppio uncino, e tanti altri.\nApparizioni.\n\"The Secret of Monkey Island\".\nQuando Guybrush appare per la prima volta in \"The Secret of Monkey Island\", \u00e8 solo un ragazzino la cui unica ambizione nella vita \u00e8 di diventare un pirata. Nonostante mostri solo un minimo delle qualit\u00e0 di un pirata, con la sua perseveranza riesce a superare le tre prove di pirateria che gli vengono proposte da tre capitani. Sull'isola incontra degli strani personaggi, tra cui i Fratelli Fettuccini, i pirati di bassa morale, il capitano Smirk, lo sceriffo Fester Shinetop, il Maestro di Spada Carla, Stan il venditore di navi, lo sfortunato e puzzolente Otis, il pelato e doppiamente monco Meathook (detto anche Doppiogancio) e la Voodoo Lady.\nDurante l'esplorazione di M\u00eal\u00e9e Island, incontra e subito si innamora della bella governatrice Elaine Marley. Guybrush, per\u00f2, non \u00e8 l'unico interessato a lei: il Pirata Fantasma LeChuck la corteggia da tempo; Elaine, per\u00f2, non ricambia i suoi sentimenti. Ecco che le cose peggiorano. Lo sceriffo Shinetop si rivela essere un camuffamento di LeChuck per conquistare la fiducia della governatrice e poi rapirla. Guybrush si procura una nave a buon mercato e salpa alla volta del covo di LeChuck su Monkey Island. Elaine, tuttavia, si dimostra capace di difendersi da sola (essendo stata amica di molti membri della ciurma fantasma di LeChuck quando erano vivi), scappando facilmente dalle sue grinfie. Guybrush, incredibilmente, riesce a distruggere il Pirata Fantasma LeChuck e diventa un pirata egli stesso.\n\"Monkey Island 2: LeChuck's Revenge\".\nIn Monkey Island 2, quasi tutto il gioco viene presentato sotto forma di flashback durante il quale Guybrush rivela ad Elaine cosa gli \u00e8 successo. Addirittura, \u00e8 possibile morire durante il gioco, cadendo in una fossa d'acido o restando troppo tempo sott'acqua. Una volta accaduto ci\u00f2, il gioco ritorna alla schermata di racconto, nella quale Elaine chiede a Guybrush cosa \"realmente\" sia accaduto, dato che ovviamente non poteva essere morto se era l\u00ec a raccontarle la storia.\nAppena \"Monkey Island 2\" inizia, Guybrush si \u00e8 inoltrato in una nuova epica avventura: la ricerca del tesoro di Big Whoop che rende il suo proprietario l'uomo pi\u00f9 potente del mondo. Sbarcato su Scabb Island, si imbatte subito in Largo LaGrande, vecchio braccio destro di LeChuck. Largo scopre che Guybrush \u00e8 in possesso di un pezzo della barba di LeChuck, che teneva come trofeo: lo ruba mentre Guybrush lo assale con una bambola voodoo e lo usa per rianimare il corpo del suo vecchio capitano. Grazie a Guybrush, LeChuck adesso \u00e8 uno zombie davvero arrabbiato con poteri Vodoo invece di un semplice fantasma inferocito.\nLa Voodoo Lady dice a Guybrush che LeChuck pu\u00f2 essere fermato solo dal potere del leggendario tesoro di Big Whoop. Per trovarlo, egli deve raggiungere le vicine isole di Phatt Island e Booty Island, alla ricerca dei quattro pezzi della mappa del tesoro. Sulle isole far\u00e0 strani incontri come quello di Stan, diventato venditore di bare o di Elaine Marley, governatrice anche di Booty Island. Appena completata la mappa, per\u00f2, viene catturato, insieme al cartografo Wally B. Feed, da LeChuck. Tentando di fuggire, Guybrush causa una tremenda esplosione che distrugge il forte di LeChuck e lo catapulta a Dinky Island. Incredibile coincidenza: \u00e8 proprio l'isola in cui Big Whoop \u00e8 nascosto. Utilizzando la dinamite per scavare alla ricerca del tesoro, Guybrush rimane appeso alla corda con cui si stava calando. Qui si ritorna alla schermata del racconto, la corda di Guybrush si rompe e questi si ritrova in un labirinto di tunnel sotterranei.\nL'ultima parte di \"Monkey Island 2\" \u00e8 surreale: LeChuck e Guybrush si inseguono in una serie di stanze collegate dai tunnel che comprendono un ascensore per il vicolo di M\u00eal\u00e9e Island in cui Guybrush incontr\u00f2 per la prima volta Fester Shinetop/LeChuck, uno sgabuzzino, un pronto soccorso e un magazzino, e ciascuno di questi luoghi possiede svariati elementi tipici dei Luna Park. LeChuck dichiara di essere il fratello di Guybrush, parodiando il finale de L'Impero colpisce ancora, e lo tormenta con una bambola voodoo.\nDopo averlo finalmente sconfitto con una bambola voodoo improvvisata a sua volta, Guybrush esaudisce l'ultimo desiderio di LeChuck che gli chiedeva di \"togliergli la maschera\": si rivela cos\u00ec il volto di un bambino, \"Chuckie\", il fratello maggiore di Guybrush.\nDi colpo si scopre che Guybrush e Chuckie bambini si trovano effettivamente in un Luna Park somigliante a Booty Island, assieme ai loro genitori. Sia \"Monkey Island 1\" che \"Monkey Island 2\" si rivelano essere stati frutto dell'immaginazione di un bambino fissato con la pirateria e il Big Whoop non altro che una delle giostre a tema del parco. Ma il finale suggerisce un'alternativa: Chuckie guarda verso lo spettatore ghignando con occhi fiammeggianti, ed Elaine Marley si chiede se Guybrush non sia stato colpito da una qualche maledizione di LeChuck. Con questa scena si conclude il gioco.\nNell'intervallo fra il secondo e il terzo episodio, Ron Gilbert, fondatore della saga di Monkey Island, lasci\u00f2 la LucasArts e non fece ritorno fino a quando il terzo non fu completato. Le storie del terzo e del quarto gioco sono cos\u00ec opera di differenti autori, e potrebbero non rappresentare quello che Ron Gilbert aveva in mente originariamente.\n\"The Curse of Monkey Island\".\nSimile al gap tra i primi due giochi, Monkey Island 3 inizia con Guybrush fluttuante nel mare dei Caraibi in una piccola auto di un autoscontro, mentre scrive un diario.\nVeniamo a conoscenza che gli strani avvenimenti della fine di Monkey Island 2 erano davvero il risultato di un sortilegio di LeChuck: Lo zombie aveva costruito su Monkey Island un sinistro parco dei divertimenti chiamato \"Fiera dei Dannati\" nel quale usava i suoi poteri Vodoo per trasformare gli ignari clienti in non-morti. La rivelazione che lui e Guybrush fossero fratelli faceva parte del piano malvagio per catturare quest'ultimo. Dopo un periodo di prigionia, Guybrush riusc\u00ec a scappare.\nMentre sta scrivendo nel suo diario, Guybrush si ritrova nel mezzo di una battaglia tra le armate di Plunder Island (guidate da Elaine, che governa anche quell'isola) e la ciurma di non-morti di LeChuck. Guybrush viene catturato da LeChuck e, aggirandosi nella stiva, incontra il vecchio amico Wally (unitosi alla ciurma di LeChuck) e gli fa capire di non essere tagliato per il mestiere di pirata. Sparando col cannone causa la nuova morte di LeChuck che intanto maneggiava uno strumento voodoo, nonch\u00e9 l'affondamento della nave. Nella stiva dei tesori trova un anello con diamante, col quale \"taglia\" un obl\u00f2 attraverso il quale fugge. Sulla spiaggia di Plunder Island, Guybrush incontra Elaine e le offre l'anello come proposta di matrimonio. Sfortunatamente, l'anello porta una maledizione e trasforma Elaine in una statua d'oro.\nAncora una volta Voodoo Lady offre il suo magico aiuto, informando Guybrush che la maledizione pu\u00f2 essere spezzata solo sostituendo l'anello con un altro con un diamante libero da maledizioni \"di uguale o maggior valore\". L'eroe deve cos\u00ec procurarsi una mappa, una ciurma di pirati ed una nave per salpare per Blood Island. Qui incontra Stan, il quale esce dalla bara in cui lo stesso Guybrush aveva inchiodato nel secondo episodio, e conosce vari nuovi personaggi come l'albergatore Griswald Goodsoup, il contrabandiere Re Andr\u00e9 o l'indovina Madame Xima. L'accanito Stan inizia a fare assicurazioni sulla vita. Alla fine Guybrush riesce a rompere la maledizione e riportare alla normalit\u00e0 Elaine. LeChuck, che era rimasto ucciso nella prima battaglia, resuscita come Pirata Demone e cattura Guybrush.\nLeChuck riporta Guybrush ed Elaine alla Fiera dei Dannati e lo trasforma di nuovo in un bambino. In modo assurdo, Guybrush riesce a tornare normale (grazie a un disgustoso gelato magico) ed a sgattaiolare, tramite un vagoncino delle montagne russe, qua e l\u00e0 per la Fiera, appropriandosi di piccoli oggetti che gli consentono, alla fine, di causare un'esplosione che seppellisce LeChuck sotto una montagna di ghiaccio e neve.\nElaine e Guybrush finalmente si sposano e salpano insieme per la loro luna di miele.\n\"Fuga da Monkey Island\".\nDopo una luna di miele durata tre mesi, Guybrush Threepwood ed Elaine Marley-Threepwood ritornano a M\u00eal\u00e9e Island. Mentre la coppia era via, Elaine \u00e8 stata dichiarata morta, ponendo ovviamente fine al suo mandato di governatore. La sua villa \u00e8 cos\u00ec pronta ad essere demolita e un viscido e pomposo politico chiamato Charles L. Charles \u00e8 pronto ad ereditare la posizione. Senza altra scelta, Elaine inizia una disperata campagna di rielezione contro Charles L. Charles (che, a sorpresa, si rivela essere nient'altro che LeChuck travestito). Mentre Guybrush si aggira per M\u00eal\u00e9e Island, scopre che tutti gli affari locali sono nelle mani di Ozzie Mandrill, un affarista australiano che sta vincendo le propriet\u00e0 immobiliari tramite varie sfide a base di \"insulti\".\nGuybrush scopre che Ozzie Mandrill vuole prendere il dominio dei Caraibi, nonch\u00e9 trasformare l'immagine dei pirati in qualcosa di pi\u00f9 commerciale. Il miliardario sta cercando un potente talismano voodoo, chiamato l'Insulto Supremo, che permette ai suoi possessori di pronunciare insulti tremendi. Egli lo utilizzer\u00e0 per trasformare tutti i pirati in produttivi membri della societ\u00e0. LeChuck lo sta aiutando in cambio della mano di Elaine, dopo che la sua volont\u00e0 sar\u00e0 stata distrutta dall'Insulto Supremo.\nAncora una volta, Guybrush deve procurarsi una ciurma, salpare verso Lucre Island per recuperare l'eredit\u00e0 di Elaine e Jambalaya Island per cercare i componenti dell'Insulto supremo. L\u00ec incontra per l'ennesima volta Stan il quale vende ville, prima di finire su Monkey Island dopo essere stato derubato dei componenti da Ozzie e LeChuck. Qui costruisce un Insulto Supremo enorme che si trasforma in un enorme scimmia robotica, e la utilizza per ritornare a M\u00ealee Island insieme al capo delle scimmie Jojo Junior e a Herman Toothrot che si rivela essere il nonno di Elaine. Ozzie si \u00e8 appropriato dell'Insulto Supremo ed usa il suo potere per schiavizzare LeChuck, che ha preso la forma di una gigantesca statua con le sue sembianze. Guybrush, guidando la sua scimmia robotica, riesce ad evitare la sconfitta abbastanza a lungo da demoralizzare Ozzie, che si schiaffeggia per la frustrazione. Dato che la statua imita le sue azioni, schiaffeggia sia Ozzie che l'Insulto Supremo. La potenza dell'Insulto causa un'immensa esplosione che sembra distruggere anche LeChuck.\n\"Tales of Monkey Island\".\nAll'incirca dieci anni dopo le vicende dei precedenti capitoli, un Guybrush quasi trentenne continua a viaggiare per i mari con la consorte Elaine, continuando a contrastare i piani di dominio di LeChuck. Durante l'ultima di queste sfide Guybrush, a causa di un fallito esorcismo, trasforma LeChuck in un essere umano, liberando il suo potere demoniaco sotto forma di una malattia, la \"Pox of LeChuck\", che infetta la sua mano sinistra.\nGuybrush naufraga inoltre sull'isola di Flotsam, dove i suoi tentativi di fuggire e cercare una cura per la sua maledizione attirano l'attenzione del Marchese DeSinge, dottore francese interessato all'arto indemoniato di Guybrush per estrarne un elisir di immortalit\u00e0, ed ottenendo l'aiuto dell'amica di sempre, la Voodoo Lady, che lo invia alla ricerca della \"Esponja Grande\", un artefatto in grado di assorbire la maledizione dai caraibi.\nRiuscito a prendere il mare, Guybrush scopre con disappunto che Elaine, anch'essa infestata dalla maledizione, \u00e8 gi\u00e0 alle isole Jerkbait, sua destinazione, al fianco di un LeChuck umano, generoso e galante. Fa inoltre il suo incontro con Morgan LeFlay, giovane ed affascinante cacciatrice di taglie ingaggiata da LeSinge per recuperare il suo arto: durante un breve scontro LeFlay riesce ad amputargli l'arto, lasciandosi dietro un uncino che Guybrush sar\u00e0 costretto ad usare come rimpiazzo.\nRimasto solo a causa della decisione di Elaine di aiutare LeChuck a riparare ai torti della sua vita passata da zombie, Guybrush riesce ad evocare dei mostri marini in grado di condurlo a destinazione: a sua insaputa per\u00f2 finisce intrappolato in un enorme lamantino, insieme al suo primo ufficiale e Morgan LeFlay, nuovamente sulle sue tracce per conto di LeSinge. Sfruttando il suo ascendente sulla corsara, Guybrush la convince a fingere di essere sua moglie per convincere Coronado De Cava, amante di Voodoo Lady e ricercatore, a lasciargli accesso alla \"Espoja Grande\". Nonostante il suo piano sia un iniziale successo, la situazione precipita quando Morgan, col cuore infranto, compreso l'amore di Guybrush per Elaine decide di proseguire la sua missione e trascinarlo a Flotsam.\nA Flotsam Guybrush viene posto sottoprocesso a causa delle sue azioni, accusato di aver diffuso la \"Pox of LeChuck\" nei Caraibi, in un processo-farsa con Stan come avvocato. Sorprendentemente LeChuck lo scagiona autoaccusandosi del crimine, e presentando come prova un diario della Voodoo Lady, che lega la maga ad ogni evento nefasto nella vita di Guybrush, accusandola di aver sempre manipolato gli eventi in suo favore. Nonostante il duro colpo alla sua fiducia, Guybrush nuovamente accetta i consigli di Voodoo Lady, e decide di attivare \"La Esponja\".\nSconvolto dalla morte di Morgan, morta tra le sue braccia, apparentemente uccisa da DeSinge nel tentativo di recuperare il suo arto amputato, Guybrush uccide il folle scienziato in un macchinario progettato per uccidere Elaine e lui, estraendo gli ingredienti necessari per il siero dell'immortalit\u00e0, riuscendo cos\u00ec a perfezionare il rituale di esorcismo, salvando cos\u00ec gli abitanti dei Caraibi e sua moglie. La sua felicit\u00e0 si rivela di poca durata, poich\u00e9 LeChuck, apparentemente accorso in aiuto della coppia, si rivela ancora malvagio, e dopo aver trapassato Guybrush con la sua sciabola, assorbe il potere della \"Pox of LeChuck\", riacquistando i suoi poteri demoniaci. Col suo ultimo respiro, Guybrush implora Elaine di fermarlo in suo nome.\nGuybrush si ritrova cos\u00ec uno spirito del Crocevia, la dimora degli spiriti pirata; qui grazie all'aiuto di un pirata bugiardo di nome Galeb, un ladro, un cacciatori di tesori e la ritrovata Morgan LeFlay, il pirata riesce ad aprire uno squarcio per il mondo dei vivi, proprio come fece LeChuck in passato, tornando prima come fantasma, e dopo aver ottenuto nuovamente il suo corpo come zombie, grazie all'aiuto della Voodoo Lady. Guybrush tornato nel mondo dei vivi, riesce a impedire a LeChuck di utilizzare la Esponja Grande per assorbire come Voodoo tutta l'energia del mondo degli spiriti, utilizzando il controincantesimo di Galeb. Dopo una lotta impari contro LeChuck, Guybrush riuscir\u00e0 a intrappolare il suo arcinemico all'ingresso del Crocevia, sacrificando l'unico appiglio che lo teneva legato alla vita, il quale verr\u00e0 poi ucciso definitivamente da Elaine e Morgan. Guybrush tuttavia riuscir\u00e0 a tornare comunque in vita grazie all'anello di Elaine, simbolo del loro amore, e pi\u00f9 forte di qualsiasi cosa.\nApparizioni e citazioni in altre opere.\nGuybrush Threepwood appare (o viene citato) in diverse opere esterne alla serie \"Monkey Island\". In videogiochi dello stesso sviluppatore, Lucas Arts, appare curiosamente nel videogioco sotto forma di statua e poi come skin opzionale del protagonista Starkiller da sbloccare durante il gioco. In \"The Longest Journey\" un pupazzo a forma di scimmia con i piatti ha il suo nome: essendo un'avventura grafica gli sviluppatori hanno voluto omaggiare i maestri della Lucas Arts in questo modo.\nMolti sono i riferimenti al fatto che Guybrush riesca a trattenere il respiro sott'acqua molto pi\u00f9 del normale. In \"\", una volta affogato, al giocatore viene mostrato un messaggio che recita: \"Questa \u00e8 la lezione che avresti dovuto imparare -- Non sei Guybrush Threepwood. Quando sei circondato dall'acqua -- sali a galla prima di affogare\". Un messaggio simile \u00e8 presente in una situazione analoga in Indiana Jones e il destino di Atlantide. Analogamente, in \"Simon the Sorcerer II\" se il giocatore chiede ad un genio di essere mandato al negozio di Calypso, la seconda volta si ritrover\u00e0 in fondo all'oceano. Tornando alla caverna, Simon menzioner\u00e0 che l'abilit\u00e0 di mantenere il respiro per dieci minuti \u00e8 un \"requisito standard per ogni eroe di un gioco d'avventura\". Infine, un terzo riferimento all'abilit\u00e0 di Guybrush di tenere il respiro \u00e8 presente in \"Bright Side of the Moon\", nel quale il protagonista, Sam, \u00e8 intrappolato in un serbatoio d'acqua e commenta: \"Posso tenere il respiro solo per nove minuti!\".\nCitazioni da Indiana Jones.\nAll'interno della serie \"Monkey Island\" capita pi\u00f9 volte che Guybrush Threepwood citi Indiana Jones. Nel terzo, quarto e quinto episodio, Guybrush menziona un'inspiegabile propria paura della porcellana. Questa fobia potrebbe essere un divertente riferimento alla paura di Indiana Jones dei serpenti oppure anche essere nata nel primo episodio, quando un vaso viene rotto durante un combattimento fuori schermo tra Guybrush e lo sceriffo Fester Shinetop (sempre LeChuck travestito). Quest'ultima spiegazione \u00e8 dubbia, per\u00f2, perch\u00e9 Guybrush non ha paura nell'analizzare la porcellana della villa di Elaine durante MI2. Nel primo capitolo, quando Guybrush viene scoperto a rubare l'idolo d'oro del governatore Marley, come scusa si lamenta che l'idolo \"appartiene ad un museo!\". Risponde allo stesso modo, nel terzo capitolo, ai contrabbandieri di Skull Island riguardo al diamante della Famiglia Goodsoup. Questi sono chiari riferimenti al film prodotto da George Lucas, Indiana Jones e l'ultima crociata, nel quale Jones fa lo stesso appunto riguardo ad un altro prezioso artefatto, la croce di Coronado.\nNel secondo capitolo della saga, mentre Guybrush prova a scambiare un libro posto sulla pancia del dittatore di Phatt Island, si pu\u00f2 assistere ad una replica della celebre scena in cui Indiana Jones soppesa un sacchetto di sabbia da scambiare con l'idolo d'oro di un tempio, posto su di un piedistallo-trappola. Appare, come uno dei fondatori della leggendaria Libertalia, nel videogioco del 2016 , il suo nome per\u00f2 non viene mai pronunciato, ed il protagonista Nathan Drake addirittura afferma di non conoscerlo. Il suo simbolo pirata nel gioco \u00e8, per l'appunto, una scimmia (Monkey in inglese) rifacendosi palesemente al titolo del gioco in cui \u00e8 protagonista. Avanzando a Libertaria, Nathan Drake trover\u00e0 tutti gli scheletri dei fondatori della colonia, e tra essi ci sar\u00e0 anche quello di Guybrush, con i suoi distintivi (pochi) capelli biondi, e la sua giubba azzurra.\nLa voce di Guybrush.\nDei quattro episodi della serie, sono dotati di un doppiaggio dei dialoghi il terzo e il quarto capitolo, oltre che il remake di \"The Secret of Monkey Island\": nelle versioni originali, Guybrush \u00e8 doppiato da Dominic Armato. Nelle versioni italiane, Guybrush \u00e8 doppiato da Giuseppe Calvetti e da Massimo Antonio Rossi rispettivamente nel \"terzo\" e nel \"quarto episodio\" che imita il suo tono di voce invecchiandolo leggermente."}
{"id": "212554", "revid": "369194", "url": "https://it.wikipedia.org/wiki?curid=212554", "title": "The secret of Monkey Island", "text": ""}
{"id": "212555", "revid": "767487", "url": "https://it.wikipedia.org/wiki?curid=212555", "title": "Moosleerau", "text": "Moosleerau (toponimo tedesco) \u00e8 un comune svizzero di 929 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212557", "revid": "1776051", "url": "https://it.wikipedia.org/wiki?curid=212557", "title": "Schlierbach (Svizzera)", "text": "Schlierbach (toponimo tedesco) \u00e8 un comune svizzero di 819 abitanti del Canton Lucerna, nel distretto di Sursee."}
{"id": "212558", "revid": "767487", "url": "https://it.wikipedia.org/wiki?curid=212558", "title": "Peter Buck", "text": "Biografia.\nLavorando in un negozio di dischi ad Athens (Georgia), conoscer\u00e0 Michael Stipe che, assieme a Mike Mills e Bill Berry, lo convincer\u00e0 a formare i R.E.M., considerata una delle rock band pi\u00f9 influenti nella storia della musica.\nDa sempre vorace e instancabile appassionato musicale e grande intenditore di musica moderna, \u00e8 autore di buona parte delle musiche del gruppo. Peter ha collaborato e collabora tuttora con altri gruppi musicali tra i quali i Tuatara, i Minus 5 del qual fanno parte anche due \"membri aggiunti\" dei R.E.M. (il batterista Bill Rieflin ed il chitarrista Scott McCaughey) e i Tired Pony, \"supergruppo\" formato da Gary Lightbody (Snow Patrol), Richard Colburn, Iain Archer, Jacknife Lee e Scott McCaughey. Con questi ultimi ha prodotto l'album The Place We Ran From uscito il 12 luglio 2010.\nMusicista autodidatta, per sua stessa ammissione \"non particolarmente dotato\", Buck adotta uno stile chitarristico di base semplice e intuitivo, basato su accordature aperte e riffs arpeggiati, tipicamente folk/country che ricordano, tra gli altri, i Byrds di Roger McGuinn, di cui Buck \u00e8 un estimatore.\nResponsabile del tipico sonoro R.E.M. \u00e8 inoltre la marca della chitarra principale di Buck, una Rickenbacker 360, associata spesso ad un amplificatore valvolare Vox ac30.\nBuck inoltre ha suonato diversi strumenti nei R.E.M., tra cui: chitarre elettriche ed acustiche Rickenbacker, Gibson, Fender, Gretsch, Martin a 6 e 12 corde, banjo, mandolino, basso, tastiera (in \"Let me in\", dall'album \"Monster\" e in \"Lotus\", dall'album \" Up\") e batteria (nell'undicesima canzone senza titolo dell'album \"Green\").\nBuck \u00e8 noto per la sua enciclopedica conoscenza della musica, cos\u00ec come la sua vasta collezione di dischi. Il 12 marzo 1999, in un'intervista a Wiese, uno spettacolo musicale televisivo a Oslo, in Norvegia, Buck ha stimato la sua collezione a circa 25.000 pezzi. Alla fine del 1990, stim\u00f2 avesse circa 10.000 singoli in vinile, 6.000 LP e 4.000 CD.\nLa rivista Rolling Stone lo ha inserito al numero #94 nella lista Rolling Stone's 100 Greatest Guitarists of All Time, che annovera i migliori chitarristi di tutti i tempi.\nNell'aprile del 2010 \u00e8 stata stilata dalla BBC 6 una classifica dei migliori chitarristi dal 1980 al 2010 (votata da circa cinquantamila utenti del sito), dove Peter Buck \u00e8 entrato nella top 10 al decimo posto."}
{"id": "212559", "revid": "124562597", "url": "https://it.wikipedia.org/wiki?curid=212559", "title": "Pier Vincenzo Mengaldo", "text": "Biografia.\nNato a Milano nel 1936, Mengaldo si \u00e8 laureato a Padova con Gianfranco Folena nel 1959; dopo un'esperienza di insegnamento nelle scuole superiori, \u00e8 stato assistente e successivamente incaricato di Storia della lingua italiana nelle universit\u00e0 di Genova, Ferrara e infine Padova, dove ha insegnato sino al 2009. Ha inoltre tenuto corsi presso universit\u00e0 straniere, tra cui la Sorbona di Parigi (1982-1984), la Brown University di Providence negli Stati Uniti (1988) e l'Universit\u00e0 di Basilea (1990-1991).\nNel 1987 l'Universit\u00e0 di Chicago gli ha conferito una laurea honoris causa.\n\u00c8 socio dell'Accademia della Crusca, ha collaborato con diverse riviste letterarie con articoli di critica, \u00e8 direttore della rivista \"Stilistica e metrica italiana\", \u00e8 stato condirettore di \"Lingua e stile\" e fa parte del comitato di \"Horizonte\" e di \"La parola del testo\". Dirige insieme ad Alfredo Stussi la collana Scrittori italiani della Fondazione Pietro Bembo presso l'editore Guanda.\nHa vinto numerosi premi per la letteratura italiana e la filologia, tra i quali il Premio Ruotolo-Joppolo, il Premio Grinzane-Terra d'Otranto, il Premio Marino Moretti.\nHa pubblicato: l'edizione critica delle \"Opere volgari\" di Matteo Maria Boiardo (Bari 1962); \"La lingua del Boiardo lirico\" (Firenze 1963); le cinque serie di saggi su \"La tradizione del Novecento\" (1975, 1987, 1991, 2000, 2017); \"Linguistica e retorica di Dante\" (Pisa 1978); la fortunata antologia \"Poeti italiani del Novecento\" (Milano 1978); l'edizione critica e commentata del \"De vulgari eloquentia\" (Napoli 1979); \"L'epistolario di Ippolito Nievo: un'analisi linguistica\" (Bologna 1987); \"Il Novecento (Storia della lingua italiana)\" (Bologna 1994); \"Antologia personale\" (Torino 1995); \"Profili di critici del Novecento\" (Torino 1998); \"Giudizi di valore\" (Torino 1999); \"Prima lezione di stilistica\" (Roma-Bari 2001); \"Gli incanti della vita. Studi su poeti italiani del Settecento\" (Padova 2003); \"Attraverso la prosa italiana\" (Roma 2008); \"Antologia leopardiana. La poesia\" (Roma 2011); \"Antologia leopardiana. La prosa\" (Roma 2011); \"Leopardi antiromantico\" (Il Mulino, 2012); \"Antologia pascoliana\" (Roma 2014).\nIl 22 aprile 2009 ha tenuto a Palazzo Maldura la sua ultima lezione, dedicata a Giacomo Leopardi."}
{"id": "212560", "revid": "110157", "url": "https://it.wikipedia.org/wiki?curid=212560", "title": "Schmiedrued", "text": "Schmiedrued (toponimo tedesco) \u00e8 un comune svizzero di 1\u00a0166 abitanti del Canton Argovia, nel distretto di Kulm.\nStoria.\nIl comune di Schmiedrued \u00e8 stato istituito nel 1816 con la soppressione del comune di Rued e la sua divisione nei due nuovi comuni di Schlossrued e Schmiedrued.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. I comuni patriziali di Matt, Schmiedrued, Schiltwald e Walde si unirono nel 1861."}
{"id": "212562", "revid": "373458", "url": "https://it.wikipedia.org/wiki?curid=212562", "title": "Mirtillo", "text": "Il mirtillo \u00e8 il nome comune dato alla bacca di colore blu, ottenuta da diverse variet\u00e0 della sezione \"Myrtillus\" del genere \"Vaccinium\" e inclusa nella categoria dei frutti di bosco.\nIl pi\u00f9 diffuso in Europa \u00e8 il mirtillo nero, ottenuto dalla specie \"Vaccinium myrtillus\".\nIn inglese il mirtillo \u00e8 chiamato \"bilberry\" e non va confuso invece con il \"blueberry\", diffuso in America del Nord e ottenuto da piante dello stesso genere, ma appartenenti alla sezione \"Cyanococcus\".\nIl mirtillo \u00e8 molto usato nella preparazione di marmellate, crostate e gelati."}
{"id": "212564", "revid": "110157", "url": "https://it.wikipedia.org/wiki?curid=212564", "title": "Rickenbach (Lucerna)", "text": "Rickenbach (toponimo tedesco) \u00e8 un comune svizzero di 3\u00a0194 abitanti del Canton Lucerna, nel distretto di Sursee. Il 1\u00ba gennaio 2013 ha inglobato il comune soppresso di Pfeffikon."}
{"id": "212565", "revid": "6923", "url": "https://it.wikipedia.org/wiki?curid=212565", "title": "Renio nativo", "text": "Il renio nativo \u00e8 un minerale che non si trova mai puro ma sempre in lega con altri metalli del gruppo del platino. La specie mineralogica \u00e8 stata discreditata dall'IMA nel 1987 perch\u00e9 l'origine del campione era incerta."}
{"id": "212566", "revid": "767487", "url": "https://it.wikipedia.org/wiki?curid=212566", "title": "Osmio nativo", "text": "L'osmio nativo \u00e8 un minerale composto da osmio, iridio e rutenio. La definizione dell'IMA adottata nel 1991 classifica con questo nome le leghe di Os, Ir e Ru cristallizzate secondo il sistema esagonale che contengono osmio come elemento pi\u00f9 abbondante.\nMorfologia.\nL'osmio nativo si trova in granuli informi dispersi in una matrice.\nOrigine e giacitura.\nL'osmio si rinviene nei depositi di segregazione magmatica e negli strati alluvionali originati da rocce ultrabasiche.\nVariet\u00e0.\nL'iridosmina \u00e8 una variet\u00e0 di osmio ricca di iridio precedentemente considerata una specie a s\u00e9 stante."}
{"id": "212567", "revid": "122275828", "url": "https://it.wikipedia.org/wiki?curid=212567", "title": "Pietro Pomponazzi", "text": "Professore di filosofia all'Universit\u00e0 di Padova \u00e8 autore del trattato \"De maximo et minimo\" in cui contesta le teorie di Guglielmo Heytesbury. Dopo essere stato a Ferrara e a Mantova, dal 1512 \u00e8 all'universit\u00e0 di Bologna dove scriver\u00e0 le sue opere maggiori, il \"De fato\" e il De naturalium effectuum causis sive de incantationibus, oltre a commenti delle opere di Aristotele. di questo periodo \u00e8 anche il \"Tractatus de immortalitate animae\" che gli valse aspre critiche e condanne per aver sostenuto che l'immortalit\u00e0 dell'anima non pu\u00f2 essere dimostrata razionalmente. Morir\u00e0 nel 1525, per suicidio secondo un suo studente.\nLa vita e l'opera.\nDi famiglia agiata, nasce a Mantova nel 1462. A ventidue anni si iscrive (1484) all'Universit\u00e0 di Padova, dove frequenta le lezioni di metafisica del domenicano Francesco Securo da Nard\u00f2, le lezioni di medicina di Pietro Riccobonella e quelle di filosofia naturale di Pietro Trapolino, laureandosi come \"Magister artium\" nel 1487. Dal 1488 al 1496 \u00e8 professore di filosofia nello stesso ateneo e ottiene la cattedra di \"filosofia naturale\" dopo la morte del suo maestro Nicoletto Vernia (1420-1499), massimo esponente dell'averroismo locale, di spirito laico e spregiudicato sino alla miscredenza.\nA Padova pubblica il trattato \"De maximo et minimo\", in polemica con le teorie di Guglielmo Heytesbury. Passa poi a Carpi (nel 1496) per insegnare logica alla corte di Alberto III Pio, principe di Carpi, seguendolo nel 1498 nel suo esilio a Ferrara e restandovi fino al 1499. Nel frattempo, nel 1497, sposa a Mantova Cornelia Dondi, dalla quale ha due figlie.\nMorto Vernia, e succeduto a lui nel 1499, il Pomponazzi rimane poi vedovo nel 1507 e si risposa con Ludovica di Montagnana. Chiude lo studio di Padova nel 1509 e si trasferisce a Ferrara dove redige un commento al \"De anima\" aristotelico. Questo avviene in seguito all'occupazione di Padova nel giugno 1509 da parte della Lega di Cambrai nella guerra con la Repubblica veneziana. Quando Venezia rioccupa la citt\u00e0 il mese dopo, le lezioni universitarie vengono sospese ed egli, con altri insegnanti, lascia la citt\u00e0 trasferendosi, come si \u00e8 visto, a Ferrara su invito di Alfonso I d'Este per insegnare nella locale universit\u00e0. Chiusa anche questa nel 1510, si trasferisce fino al 1511 a Mantova e dal 1512 all'universit\u00e0 di Bologna. Nuovamente vedovo, si risposa con Adriana della Scrofa.\nA Bologna scrive le opere maggiori, il \"Tractatus de immortalitate animae\", il \"De fato\" e il \"De incantationibus\", oltre a commenti delle opere di Aristotele, conservati grazie agli appunti dei suoi studenti.\nIl \"Tractatus de immortalitate animae\", del 1516, in cui sostiene che l'immortalit\u00e0 dell'anima non pu\u00f2 essere dimostrata razionalmente, fece scandalo: attaccato da pi\u00f9 parti, il libro \u00e8 pubblicamente bruciato a Venezia. Denunciato dall'agostiniano Ambrogio Fiandino per eresia, la difesa del cardinale Pietro Bembo gli permette di evitare terribili conseguenze ma nel 1518 \u00e8 condannato da papa Leone X a ritrattare le sue tesi. Pomponazzi non ritratta ma si difende con la sua \"Apologia\" del 1518 e con il \"Defensorium adversus Augustinum Niphum\" del 1519, una risposta al \"De immortalitate animae libellus\" di Agostino Nifo, in cui sostiene la distinzione tra verit\u00e0 di fede e verit\u00e0 di ragione, idea ripresa dal filosofo Roberto Ardig\u00f2.\nQueste controversie gli impediscono di pubblicare due opere che aveva completato nel 1520: il \"De naturalium effectuum causis sive de incantationibus\" e i \"Libri quinque de fato, de libero arbitrio et de praedestinatione\", pubblicati postumi rispettivamente nel 1556 e 1557, con alcune modifiche, a Basilea, da Guglielmo Grataroli. Evita ogni problema teologico pubblicando nel 1521 il \"De nutritione et augmentatione\", il \"De partibus animalium\" nel 1521 e il \"De sensu\" nel 1524.\nMalato di calcoli renali, stende il proprio testamento nel 1524 e muore l'anno dopo. Secondo il suo allievo Antonio Brocardo egli si sarebbe suicidato.\nIl \"De immortalitate animae\".\nPer Aristotele l'anima \u00e8 \"l'atto\" (entelechia) \"primo di un corpo che ha la vita in potenza\", \u00e8 la sostanza che realizza le funzioni vitali del corpo. Tre sono le funzioni dell'anima: 1- la \"vegetativa\" per la quale gli esseri vegetali, animali e umani si nutrono e si riproducono; 2- la \"sensitiva\" per la quale gli esseri animali e umani hanno sensazioni e immagini; la 3- \"intellettiva\", per la quale gli esseri umani comprendono.\nL'intelletto \u00e8 la capacit\u00e0 di giudicare le immagini fornite dai sensi.\nL'atto dell'intendere si identifica con l'oggetto intelligibile, cio\u00e8 con la sostanza dell'oggetto, ossia con la verit\u00e0.\nAristotele distingue l\"intelletto potenziale\" o \"possibile\" o \"passivo\", che \u00e8 la capacit\u00e0 umana di intendere, dall\"intelletto attuale\" o \"attivo\" o \"agente\", che \u00e8 la luce intellettuale. Quest'ultimo contiene in atto tutti gli intelligibili, e agisce sull'intelletto potenziale come - l'esempio \u00e8 di Aristotele - la luce mostra, \"mette in atto\" i colori che al buio non sono visibili ma pure esistono e dunque sono in potenza: l'intelletto agente mette in atto le verit\u00e0 che nell'intelletto potenziale sono soltanto in potenza. L'intelletto agente \u00e8 \"separato, non composto, impassibile, per sua essenza atto\u2026separato, esso \u00e8 solo quel che \u00e8 realmente, e questo solo \u00e8 immortale ed eterno\".\nChe ne \u00e8 dunque dell'anima? Nella \"Metafisica\" Aristotele dice solo che \"Bisogna esaminare se la forma esista anche dopo la dissoluzione del composto; per alcune cose nulla lo impedisce, come, ad esempio nel caso dell'anima, ma non dell'anima nella sua interezza, bens\u00ec dell'intelletto, poich\u00e9 \u00e8 forse impossibile l'esistenza separata dell'anima intera\".\nL'aristotelismo a Padova si era diviso in due correnti fondamentali, gli averroisti e gli alessandrini, seguaci questi delle interpretazioni aristoteliche di Alessandro di Afrodisia.\nAverro\u00e8, secondo una concezione influenzata dal platonismo, sosteneva l'unicit\u00e0 e la trascendenza non solo dell'intelletto agente, ma anche dell'intelletto potenziale, che per lui non appartiene ai singoli uomini ma \u00e8 unico e comune all'intera specie umana. .\nLa dottrina di Alessandro mantiene l'unicit\u00e0 dell'intelletto agente, che egli fa coincidere con Dio, ma attribuisce a ciascun uomo un intelletto potenziale individuale, mortale insieme con il corpo.\nInfine, va ricordato che per Tommaso d'Aquino nell'uomo \u00e8 presente un'unica anima per sua natura (\"simpliciter\") immortale, ma per un certo aspetto (\"secundum quid\") mortale, in quanto anche legata alle funzioni pi\u00f9 materiali dell'essere umano.\nIl \"Trattato dell'immortalit\u00e0 dell'anima\", terminato il 24 settembre 1516 ed edito a Bologna il 6 novembre 1516, trae spunto da una discussione con il domenicano Girolamo Raguseo il quale, avendo il Pomponazzi sostenuto che la teoria di Tommaso sull'anima non si accorda con quella aristotelica, lo aveva pregato di provare le sue affermazioni mediante prove puramente razionali.\n\"Fecero bene gli antichi a porre l'uomo tra le cose eterne e quelle temporali, cosicch\u00e9 egli, n\u00e9 puramente eterno n\u00e9 semplicemente temporale, partecipa delle due nature e stando a met\u00e0 fra loro, pu\u00f2 vivere quella che vuole. Cos\u00ec, alcuni uomini sembrano dei perch\u00e9, dominando il proprio essere vegetativo e sensitivo, sono quasi completamente razionali. Altri, sommersi nei sensi, sembrano bestie. Altri ancora, uomini nel vero senso della parola, vivono mediamente secondo la virt\u00f9, senza concedersi completamente n\u00e9 all'intelletto e n\u00e9 ai piaceri del corpo.\"\nL'uomo dunque, \"\u00e8 di natura non semplice ma molteplice, non determinata ma bifronte (\"ancipitis\"), media fra il mortale e l'immortale\" e questa mediet\u00e0 non \u00e8 il provvisorio incontro di due nature, una corporea e l'altra spirituale, che si divideranno con la morte, ma \u00e8 la dimostrazione della reale unit\u00e0 dell'uomo: \"La natura procede per gradi: i vegetali hanno un poco di anima, gli animali hanno i sensi e una certa immaginazione\u2026alcuni animali arrivano a costruirsi case e a organizzarsi civilmente tanto che molti uomini sembrano avere un'intelligenza molto inferiore alla loro\u2026vi sono animali intermedi fra la pianta e la bestia, come la spugna\u2026della scimmia non sai se sia uomo o bruto, analogamente l'anima intellettiva \u00e8 media fra il temporale e l'eterno.\"\nPolemizza con Averro\u00e8 che ha scisso dalla naturale unit\u00e0 umana il principio razionale da quello sensitivo e con Tommaso d'Aquino, rilevando che l'anima, essendo unica, non pu\u00f2 avere due modi di intendere, uno dipendente e un altro indipendente dalle funzioni del corpo; la dipendenza dell'intelligenza dalla fantasia, che dipende a sua volta dai sensi, lega l'anima indissolubilmente al corpo e ne fa seguire lo stesso destino di morte. \u00c8 capovolta la tesi fondamentale di Tommaso: per Pomponazzi l'anima \u00e8 per s\u00e9 mortale e \"secundum quid\", in un certo senso, immortale, e non il contrario, perch\u00e9 \"nobilissima fra le cose materiali e al confine con le immateriali, \"profuma\" di immortalit\u00e0 ma non in senso assoluto\" (\"aliquid immortalitatis odorat, sed non simpliciter\").E ricorda che per Aristotele l'anima non \u00e8 creata da Dio, \"Un uomo infatti \u00e8 generato da un uomo e anche dal sole\".\nRiguardo al problema del rapporto fra ragione e fede, per Pomponazzi solo la fede, non le ragioni naturali, pu\u00f2 affermare l'immortalit\u00e0 dell'anima e \"coloro che camminano per le vie dei credenti sono fermi e saldi\", mentre per quanto attiene i problemi etici che la mortalit\u00e0 dell'anima potrebbe suscitare, afferma che per comportarsi virtuosamente non \u00e8 affatto necessario credere all'immortalit\u00e0 dell'anima e alle ricompense ultraterrene, perch\u00e9 la virt\u00f9 \u00e8 premio a s\u00e9 stessa e chi afferma che l'anima \u00e8 mortale salva il principio della virt\u00f9 meglio di chi la considera immortale, perch\u00e9 la speranza di un premio e il terrore della pena provoca comportamenti servili contrari alla virt\u00f9.\nIl \"Tractatus\" provoc\u00f2 clamore e polemiche alle quale rispose nel 1518, ribadendo le sue tesi con l\"'Apologia\", dove nel primo libro risponde alle critiche amichevoli del suo allievo e futuro cardinale Gaspare Contarini e negli altri due al domenicano Vincenzo Colzade e all'agostiniano Ambrogio Fiandino. Nel 1519 replica con il \"Defensorium adversus Agostinum Niphum\" alle critiche di Agostino Nifo, professore di filosofia nell'universit\u00e0 di Padova.\nLa critica dei miracoli.\nNel 1520 il medico mantovano Ludovico Panizza avrebbe chiesto a Pomponazzi se possono esserci cause soprannaturali di eventi naturali, in contrasto con le affermazioni di Aristotele, e se si debba ammettere l'esistenza di demoni, come sostiene la Chiesa, anche per spiegare molti fenomeni che si sono verificati.\nPer Pomponazzi \"dobbiamo spiegare questi fenomeni con cause naturali, senza ricorrere ai demoni\u2026\u00e8 ridicolo lasciare l'evidenza per cercare quello che non \u00e8 n\u00e9 evidente n\u00e9 credibile\". D'altra parte, poich\u00e9 l'intelletto percepisce dati sensibili, un puro spirito non potrebbe esercitare un'azione qualunque su qualcosa di materiale: gli spiriti non possono entrare in contatto con il nostro mondo; \"in realt\u00e0 vi sono uomini che, pur agendo per mezzo della scienza, hanno prodotto effetti che, mal compresi, li hanno fatti ritenere opera di santi o di maghi, com'\u00e8 successo con Pietro d'Abano o con Cecco d'Ascoli\u2026altri, ritenuti santi dal volgo che pensava avessero rapporti con gli angeli\u2026erano magari dei mascalzoni\u2026io credo che facessero tutto questo per ingannare il prossimo\".\nMa, a parte casi di incomprensione o di malafede, \u00e8 possibile che fenomeni mirabolanti abbiano la loro causa nell'influsso degli astri: \"\u00c8 assurdo che i corpi celesti, che reggono tutto l'universo\u2026non possano produrre effetti che di per s\u00e9 sono nulla considerando l'insieme dell'universo\". Cause naturali, comunque, secondo la scienza del tempo: il determinismo astrologico governa anche le religioni: \"al tempo degli idoli non c'era maggior vergogna della croce, nell'et\u00e0 successiva non c'\u00e8 nulla di pi\u00f9 venerato...ora si curano i languori con un segno di croce nel nome di Ges\u00f9, mentre un tempo ci\u00f2 non accadeva perch\u00e9 non era giunta la Sua ora\".\nOgni religione ha i suoi miracoli \"quali quelli che si leggono e si ricordano nella legge di Cristo ed \u00e8 logico, perch\u00e9 non ci possono essere profonde trasformazioni senza grandi miracoli. Ma non sono miracoli perch\u00e9 contrari all'ordine dei corpi celesti ma perch\u00e9 sono inconsueti e rarissimi\".\nNessun fenomeno ha dunque cause non naturali: l'astrologo che abbia colto la natura delle forze celesti, pu\u00f2 spiegare tanto le cause di fenomeni che sembrano soprannaturali che realizzare opere straordinarie che il popolino considerer\u00e0 miracolose solo perch\u00e9 incapace di individuarne la causa. L'ignoranza del volgo \u00e8 del resto sfruttata da politici e da sacerdoti per tenerlo in soggezione, presentandosi ad esso come personaggi straordinari o addirittura inviati da Dio stesso.\nInoltre Pomponazzi sostiene la sua tesi conducendo un discorso di questo tipo:\"se Dio ha creato l'universo ponendo su di esso leggi fisiche precise, sarebbe paradossale che egli stesso agisse contro queste leggi utilizzando eventi sovrannaturali come i miracoli\".\nPer Pomponazzi appunto l'universo \u00e8 controllato e determinato dall'agire degli astri e Dio agisce indirettamente muovendo questi ultimi; Pomponazzi sviluppa quindi una concezione dell'universo deterministica.\nIl destino dell'uomo.\nSe tali sono le forze che governano il mondo, se anche i fenomeni soprannaturali hanno una spiegazione nell'esistenza di forze naturali cos\u00ec potenti, esiste ancora una libert\u00e0 nelle scelte individuali dell'uomo? In Dio, conoscenza e causa delle cose coincidono e dunque egli \u00e8 veramente libero; l'uomo si esprime invece in un mondo dove tutto \u00e8 gi\u00e0 determinato. Rifiutato il contingentismo di Alessandro di Afrodisia, che salva la libert\u00e0 umana criticando gli stoici per i quali non esiste n\u00e9 contingenza n\u00e9 libert\u00e0 umana, Pomponazzi \u00e8 costretto dalla sua concezione strettamente deterministica, ove tutto \u00e8 regolato da forze naturali superiori all'uomo, a propendere per l'impossibilit\u00e0 del libero arbitrio:\"...l'argomento \u00e8 per me difficilissimo. Gli stoici sfuggono facilmente alle difficolt\u00e0 facendo dipendere da Dio l'atto di volont\u00e0. Per questo l'opinione stoica appare molto probabile\".\nNel cristianesimo c'\u00e8 maggiore difficolt\u00e0 a risolvere il problema del libero arbitrio e della predestinazione: \"Se Dio odia \"ab aeterno\" i peccatori e li condanna, \u00e8 impossibile che non li odi e non li condanni; e questi, cos\u00ec odiati e reietti, \u00e8 impossibile che non pecchino e non si perdano. Che rimane, allora, se non una somma crudelt\u00e0 e ingiustizia divina, e odio e bestemmia contro Dio? E questa \u00e8 una posizione molto peggiore di quella stoica. Gli stoici dicono infatti che Dio si comporta cos\u00ec perch\u00e9 la necessit\u00e0 e la natura lo impongono. Secondo il cristianesimo il fato dipende invece dalla cattiveria di Dio, che potrebbe fare diversamente ma non vuole, mentre secondo gli stoici Dio fa cos\u00ec perch\u00e9 non pu\u00f2 fare altrimenti\".\nConclusioni.\nChiamato anche \"Peretto\" per la piccola statura, secondo Matteo Bandello (\"Novelle\", III, 38) Pietro Pomponazzi \"era un omicciolo molto piccolo, con un viso che nel vero aveva pi\u00f9 del giudeo che del cristiano e vestiva anco ad una certa foggia che teneva pi\u00f9 del rabbi che del filosofo, e andava sempre raso e toso; parlava anche in certo modo che parea un giudeo tedesco che volesse imparar a parlar italiano\". Ma lo storico Paolo Giovio dir\u00e0 che egli \"esponeva Aristotele e Averro\u00e8 con voce dolce e limpidissima; il suo discorso era preciso e pacato nella trattazione, mobile e concitato nella polemica; quando poi giungeva a definire e a trarre le conclusioni, era cos\u00ec grave e posato che gli studenti dai loro posti potevano annotarsi le spiegazioni\".\nPer nulla tenero con gli uomini di chiesa, \"isti fratres truffaldini, domenichini, franceschini, vel diabolini\" riassumeva il suo spirito ironico e motteggiante consigliando \"alla filosofia credete fin dove vi detta la ragione, alla teologia credete quel che vogliono i teologi e i prelati con tutta la chiesa romana, perch\u00e9 altrimenti farete la fine delle castagne\" ma fu serio e senza compromessi nelle sue convinzioni scrivendo nel \"De fato\" che \"Prometeo \u00e8 il filosofo che, nello sforzo di scoprire i segreti divini, \u00e8 continuamente tormentato da pensieri affannosi, non ha sete, non ha fame, non dorme, non mangia, non spurga, deriso, dileggiato, insultato, perseguitato dagli inquisitori, ludibrio del volgo. Questo \u00e8 il guadagno dei filosofi, questa la loro ricompensa\". Epper\u00f2 i filosofi sono per lui \"come Dei terreni, tanto lontani dagli altri come gli uomini veri lo sono dalle figure dipinte\" e lui sarebbe pronto, per amore della verit\u00e0, anche a \"ritrattare quel che ho detto. Chi dice che polemizzo per il gusto di contrastare, mente. In filosofia, chi vuol trovare la verit\u00e0, dev'essere eretico\"."}
{"id": "212568", "revid": "15756", "url": "https://it.wikipedia.org/wiki?curid=212568", "title": "Garfagnana", "text": "La Garfagnana (\"Carfaniana\" in basso latino, detta anche Alta valle del Serchio) \u00e8 un'area storico-geografica della provincia di Lucca, in Toscana, compresa tra le Alpi Apuane a ovest e la catena principale dell'Appennino Tosco emiliano a est, confinante a nord con la Lunigiana, a ovest con la Versilia e la provincia di Massa Carrara, a est con la regione Emilia-Romagna (province di Modena e Reggio Emilia) e a sud con la Media Valle del Serchio. Interamente attraversata dal fiume Serchio e dai suoi numerosi affluenti e ricchissima di boschi, con un'altitudine che varia tra i 132 e i 2054 metri s.l.m.. Storicamente fece parte della \"Provincia Carfaniane\" anche la Media Valle del Serchio, immediatamente a sud della Garfagnana, fino al torrente Fegana sul lato appenninico e fino al torrente Pedogna sul lato apuano.\nGeografia fisica.\nLa Garfagnana offre un'ampia variet\u00e0 di paesaggi, a partire da una fascia montana impervia e incontaminata, rocciosa sulle Alpi Apuane, prativa e dal declivio pi\u00f9 dolce in Appennino, che si trasforma alle quote minori in una collina ricca di prati e coltivi di una particolare bellezza paesaggistica. Il corso del fiume Serchio con un ampio greto sassoso (in Garfagnino \"la Jara\") segna ovunque il centro del declivio della vallata.\nLa cima pi\u00f9 alta della Toscana, il monte Prado (2054 m), si trova al confine tra la Garfagnana e l'Emilia-Romagna, mentre la cima pi\u00f9 alta delle Alpi Apuane, il monte Pisanino (1947 m), si trova interamente in alta Garfagnana, dato che si stacca dallo spartiacque principale in direzione est.\nClima.\nPer quanto riguarda l'andamento della temperature e delle precipitazioni dell'ultimo trentennio, viene di seguito fatta una distinzione in base alla quota:\nLa neve in inverno \u00e8 un fenomeno modesto al di sotto dei 400 metri s.l.m. (anche se spesso si tratta di accumulo scarsi o nulli), mentre al di sopra di tale quota \u00e8 pi\u00f9 frequente, in particolar modo oltre i 1000 metri s.l.m. dove le nevicate sono piuttosto abbondanti e la copertura nevosa al suolo pu\u00f2 durare per settimane o mesi (in alcune aree pi\u00f9 elevate in annate particolarmente favorevoli pu\u00f2 durare da ottobre fino a maggio-giugno). La media nivometrica varia tra i 10 cm e valori &gt;100 cm in base all'esposizione e all'altitudine.\nAmbiente.\nI boschi, sia in base all'altitudine che all'esposizione sono occupati da variet\u00e0 di piante, tipiche tra la sottozona fredda del lauretum di 2\u00ba tipo alla sottozona calda del Picetum in corrispondenza dei rilievi pi\u00f9 elevati. Negli ultimi anni il clima permette all'ulivo la sua sopravvivenza e il ciclo di fruttificazione completa dal piano basale fino ad una quota media massima compresa tra i 400 e i 450 metri s.l.m. in base all'esposizione e ai microclimi.\nStoria.\nLa Garfagnana fu anticamente abitata da popolazioni liguri, che erano insediate anche nei territori limitrofi di Lunigiana, Versilia e Appennino tosco-ligure, e dagli Etruschi, presenti sia nel resto della Toscana che in Emilia-Romagna. L'occupazione stabile dei Romani in Garfagnana e in Lunigiana risale alla prima met\u00e0 del I secolo a.C..\nIn concomitanza con la totale deportazione delle locali trib\u00f9 liguri ad opera dei Romani nel 180 a.C., furono fondate le colonie di Luni e Lucca. La Garfagnana e tutta la valle del Serchio assunsero all'epoca la denominazione di \"Foro Clodi\" (da non confondere col \"Forum Clodii\" che \u00e8 nel Lazio). Questa ultima \u00e8 una pura teoria non suffragata da testimonianze, infatti per alcuni storici il \"Foro Clodi\" corrisponderebbe alla cittadina di Fivizzano in Lunigiana che poi nel primo medioevo prese il nome di \"Forum Verrucolae\", cio\u00e8 il luogo di mercato della vicina Fortezza della Verrucola. A testimonianza di questa tesi c'\u00e8 la distanza segnata sulla mappa della \"Tabula Peuntingeriana\" che indica in XVI sedici miglia la distanza da Luni al \"Foro Clodi\". Gruppi di indomiti Apuani, sfuggiti alla cattura, permasero tuttavia in zona per almeno altri cento anni controllando le alture della Garfagnana e della attuale Versilia, impedendo la realizzazione di un collegamento viario stabile tra Pisa e Luni lungocosta (cfr. Via Emilia Scauri e Lunezia).\nSolo con l'avvento di Giulio Cesare (56 a.C.) gli Apuani furono stabilmente sottomessi, allorch\u00e9 fu costruita una scorciatoia viaria tra Lucca e l'odierna Massa (l'attuale Via Sarzanese) che corre ai piedi della Garfagnana, lato mare. Alla caduta dell'Impero Romano, la Garfagnana fu dominio longobardo che avevano fatto base nella fortezza Aghinolfi a Montignoso (MS) e da dove partirono per estendersi ulteriormente verso il centro e sud Italia.\nDopo la caduta del regno Longobardo, sotto l'incalzare dei Franchi di Carlo Magno, la Garfagnana, gi\u00e0 parte del Ducato longobardo di Lucca, fu annessa alla marca di Tuscia. Dopo la definitiva conquista dei Franchi, il suo territorio venne diviso tra potenti famiglie feudali: Gherardinghi, Rolandinghi, Suffredinghi, di Dalli, Porcaresi, da Bacciano. Alcune terre vennero in possesso di Matilde di Canossa, alla quale viene attribuita la costruzione di chiese e ospedali.\nAlla fine del XIV secolo, la Repubblica di Lucca cerc\u00f2 di annettere la Garfagnana per rafforzarsi contro Pisa e Firenze. Le numerose incursioni di Castruccio Castracani consentirono a Lucca di occupare la valle, ma il potere dei signori garfagnini non fu mai completamente soffocato.\nNel XV secolo, a pi\u00f9 riprese, i comuni di Garfagnana fecero atto di dedizione agli Estensi: al marchese di Ferrara Niccol\u00f2 III d'Este nel 1429, per le vicarie di Castelnuovo di Garfagnana, di Camporgiano e di Gallicano; al marchese di Ferrara Borso d'Este, per la vicaria di Terre Nuove nel 1451.\n&lt;br&gt;Non tutti i comuni decisero per questo passaggio dal dominio della Repubblica di Lucca a quello del Ducato di Ferrara. Alcuni, come Minucciano e Castiglione, restarono fedeli a Lucca. Altri fecero ritorno alla Repubblica, come parte della vicaria di Gallicano. Da questo momento, la Garfagnana si trov\u00f2 divisa fra Lucca e Ferrara, con tutte le conseguenze che ne derivarono, specialmente nelle aree di confine. Fino alla met\u00e0 del XIX secolo rimasero lucchesi i comuni attuali di Minucciano e Castiglione e parte di quelli di Gallicano (senza Trassilico) e Fosciandora (Treppignana, Riana e Lupinaia).\nNel XVI secolo la Garfagnana ebbe come Commissario ducale, per conto di Alfonso I d'Este, il poeta Ludovico Ariosto che, nella sua sede di Castelnuovo, amministr\u00f2 la provincia dal 1522 al 1525 con saggezza e abilit\u00e0. L'amministrazione dell'Ariosto in Garfagnana fu caratterizzata specialmente dall'attivit\u00e0 di contrasto del fenomeno del banditismo, particolarmente di quello annidato nell'alta Garfagnana, a Ponteccio. Il commissario-poeta ebbe spesso a che fare anche col temibile Moro del Sillico, un bandito locale, oggi reso popolare da una festa organizzata dagli abitanti di Sillico nel quale sono rievocati gli incontri tra il poeta e il fuorilegge.\nDopo la devoluzione del Ducato di Ferrara allo Stato Pontificio, nel 1598, il potere estense si trasfer\u00ec a Modena, che divenne da quel momento la capitale anche della Garfagnana. Per alcuni secoli, la Garfagnana fu in conseguenza una provincia del Ducato di Modena e Reggio, eccetto il periodo napoleonico in cui fece parte prima della Repubblica Cispadana (quando si ebbe nella vallata un'insurrezione antifrancese repressa duramente) ed in seguito della Cisalpina e del Regno d'Italia. Dal 1859 la Garfagnana fu incorporata nella provincia di Modena, per poi passare sotto Massa-Carrara. In questo periodo si verific\u00f2 un grande flusso migratorio degli abitanti della valle verso l'estero, in particolare verso gli Stati Uniti e l'Australia. Dal 1923 la Garfagnana \u00e8 entrata a far parte della provincia di Lucca.\nSociet\u00e0.\nComuni.\nAmministrativamente divisa in 15 piccoli comuni ha come centro principale Castelnuovo di Garfagnana, situato nel fondovalle. Gli altri capoluoghi di comune suddivisi nei due versanti apuano ed appenninico sono in ordine alfabetico: Careggine, Camporgiano, Castiglione di Garfagnana, Fabbriche di Vergemoli, Fosciandora, Gallicano, Minucciano, Molazzana, Piazza al Serchio, Pieve Fosciana, San Romano in Garfagnana, Sillano Giuncugnano, Vagli Sotto e Villa Collemandina.\nDialetto.\nIl dialetto garfagnino (\"garfagnin\") \u00e8 un dialetto toscano, ed \u00e8 suddiviso in due variet\u00e0: il \"basso garfagnino\" che fa parte del gruppo basso garfagnino-alto versiliese, e le parlate dell\u2019Alta Garfagnana, dette \"alto garfagnino\" che risentono di maggiori influssi gallo-italici dai dialetti settentrionali. Le influenze del dialetto lucchese (di tipo toscano) scompaiono man mano che si risale il Serchio e soprattutto nei paesi non situati in valle ma sulle alture: l'alto garfagnino (parlato a nord di Camporgiano nei comuni di Minucciano, Giuncugnano, Vagli, Sillano, Piazza al Serchio, in parte anche a San Romano, Villa Collemandina, Careggine), \u00e8 infatti per alcuni aspetti pi\u00f9 simile al massese e al lunigianese con influenze emiliane nei comuni addossati al confine di tale regione.\nNumerosi segni portano a pensare che anche gli attuali dialetti di tipo basso garfagnino-alto versiliese (parlati fino ai torrenti Fegana, S\u00e0lita e Lombricese) fossero un tempo parlate alto garfagnine poi in parte toscanizzatesi. La \"toscanizzazione\" \u00e8 una tendenza che riguarda tutta la valle, causata anche dalla pressione dell'italiano e dal fenomeno del pendolarismo, giacch\u00e9 per lavoro o studio, buona parte della popolazione degli insediamenti garfagnini, gravita su Lucca e la Media Valle, aree linguisticamente pi\u00f9 toscanizzate.\nTipica del dialetto garfagnino e alto-versiliese \u00e8 la sonorizzazione della lettera 'c', che suona quasi come una 'g' (parole come pecora, spinaci e Federico, ad esempio, diventano pegora, spinagi e Federigo). Tale tendenza \u00e8 pi\u00f9 accentuata per il suono dolce (palatale), meno per il suono duro (velare) della 'c'.\nCultura.\nTradizioni popolari.\nIn Garfagnana sono diffusi i racconti popolari sulle streghe e gli streghi e su due folletti tipici della zona, il linchetto e il buffardello. Diffusi (almeno fino agli anni ottanta) i segnatori, guaritori tradizionali della Garfagnana.\nImportante tradizione popolare sono i natalecci di Gorfigliano: enormi torri di ginepro \"tessute\" intorno a un albero di cerro o di castagno, che vengono incendiate il 24 dicembre come tradizione millenaria."}
{"id": "212569", "revid": "767487", "url": "https://it.wikipedia.org/wiki?curid=212569", "title": "Burg (Svizzera)", "text": "Burg (toponimo tedesco) \u00e8 un comune svizzero di 1\u00a0021 abitanti del Canton Argovia, nel distretto di Kulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBurg \u00e8 servito dalla stazione di Menziken-Burg sulla ferrovia Wynental- und Suhrentalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212571", "revid": "110157", "url": "https://it.wikipedia.org/wiki?curid=212571", "title": "Gontenschwil", "text": "Gontenschwil (toponimo tedesco) \u00e8 un comune svizzero di 2\u00a0110 abitanti del Canton Argovia, nel distretto di Kulm.\nStoria.\nNel 1901 ha inglobato la localit\u00e0 di Geisshof, fino ad allora frazione del comune di Reinach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212573", "revid": "110157", "url": "https://it.wikipedia.org/wiki?curid=212573", "title": "Menziken", "text": "Menziken (toponimo tedesco) \u00e8 un comune svizzero di 6\u00a0181 abitanti del Canton Argovia, nel distretto di Kulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMenziken \u00e8 servito dalle stazioni di Menziken e di Menziken-Burg sulla ferrovia Wynental- und Suhrentalbahn (linea S14 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212584", "revid": "1776051", "url": "https://it.wikipedia.org/wiki?curid=212584", "title": "Pfeffikon", "text": "Pfeffikon (toponimo tedesco) \u00e8 una frazione di 725 abitanti del comune svizzero di Rickenbach, nel distretto di Sursee (Canton Lucerna).\nStoria.\nFino al 31 dicembre 2012 \u00e8 stato un comune autonomo che si estendava per 2,49\u00a0km\u00b2; il 1\u00ba gennaio 2013 \u00e8 stato aggregato al comune di Rickenbach."}
{"id": "212585", "revid": "2044019", "url": "https://it.wikipedia.org/wiki?curid=212585", "title": "Deep Roy", "text": "Biografia.\nRoy \u00e8 nato a Nairobi (Kenya) da genitori indiani. \u00c8 affetto da nanismo, ed \u00e8 alto 132 centimetri. Per la sua bassa statura, Roy ha lavorato nel mondo dello spettacolo interpretando ruoli strani e inusuali.\nHa interpretato la parte di una scimmia in due diversi film: \"Greystoke - La leggenda di Tarzan, il signore delle scimmie\" (1984) ed ancora nel remake del 2001 di \"Il pianeta delle scimmie\" di Tim Burton. Con lo stesso Burton ha poi lavorato in altre due pellicole: \"Big Fish - Le storie di una vita incredibile\" (2003) e \"La fabbrica di cioccolato\" (2005), nel quale Roy da solo interpreta i 165 Umpa Lumpa, oltre all'aver doppiato un personaggio del lungometraggio d'animazione \"La sposa cadavere\" (2005).\n\u00c8 apparso anche nella serie televisiva \"X-Files\" come antagonista principale in un episodio dell'8\u00aa stagione (2001), e in film come \"La storia infinita\" nel ruolo di Teeny Weeny, e \"Transformers - La vendetta del caduto\" nei panni di una guardia.\nHa collaborato a due film della saga di \"Guerre stellari\", \"L'Impero colpisce ancora\" e \"Il ritorno dello Jedi\" come uno degli addetti all'animazione dei pupazzi; Roy anima, tra gli altri, il robot C1-P8 e uno degli Ewok.\nDoppiatori italiani.\nNelle versioni in italiano dei suoi lavori, Deep Roy \u00e8 stato doppiato da:\nDa doppiatore \u00e8 sostituito da:"}
{"id": "212587", "revid": "785863", "url": "https://it.wikipedia.org/wiki?curid=212587", "title": "Mira (Guerre stellari)", "text": ""}
{"id": "212588", "revid": "296813", "url": "https://it.wikipedia.org/wiki?curid=212588", "title": "Andrea Pisano", "text": "Biografia e opere.\nVasari lo fa nascere intorno al 1270, forse per farne un coetaneo e un \"alter ego\" di Giotto nella scultura: dai documenti certi risulta che Andrea era figlio di un notaio Ugolino di Nino che esercitava nella cittadina di Pontedera e che dunque com'era consuetudine viene citato con l'appellativo della citt\u00e0 in cui operava, ma di cui non si conosce la citt\u00e0 di origine. Nei documenti Andrea si definisce sempre \"de Pisis\" (= da Pisa o pisano). Nacque forse intorno al 1290 e si form\u00f2 probabilmente nelle botteghe di orafi e scultori della Pisa del tempo dominate dalla cultura di Giovanni Pisano. La prima opera che gli \u00e8 attribuita \u00e8 un Crocifisso in argento del duomo di Massa Marittima firmato da \"Meus et Gaddus Ceo Andreasque magistri Pisis\". Come molti artisti del suo tempo si ciment\u00f2 anche nella scultura in bronzo, pietra e in legno e come architetto.\nA Firenze.\nPer le sue competenze nell'ambito della lavorazione dei metalli e nella fusione sarebbe quindi stato chiamato a Firenze, dove Vasari gli attribuisce il tabernacolo con \"San Giovanni e due angeli\" nel Battistero e alcune delle statue in marmo della facciata della cattedrale di Santa Maria del Fiore: in quel grande e innovativo cantiere di architettura e di scultura Andrea affin\u00f2 la sua cultura con l'incontro dell'opera di Giotto di cui fu a lungo collaboratore.\nLa porta del Battistero di San Giovanni.\nLa prima commissione importante fu la porta bronzea per il Battistero di Firenze (1330-1336), per la cui realizzazione sostitu\u00ec l'orefice Piero di Jacopo, che si era recato gi\u00e0 a Pisa a studiare le porte di Bonanno Pisano e a Venezia in cerca di artigiani del bronzo capaci di raddrizzare gli stipiti gi\u00e0 fusi con vari difetti.\nAndrea Pisano cre\u00f2 le due massicce porte bronzee decorate da 28 pannelli con \"Storie di San Giovanni Battista\" e, nella parte bassa, le \"Virt\u00f9\". Fu il primo ad usare la cornice mistilinea a \"quadrilobo\", formata da una losanga (un quadrato piegato a 45\u00b0) su ciascun lato della quale si apre un semicerchio. Vi dispose varie scene con una tensione tra linee dritte e oblique tipicamente gotica. Tra gli episodi pi\u00f9 notevoli \u00e8 la \"Sepoltura del corpo del Battista\", dove i panneggi sono particolarmente realistici. La porta di Andrea Pisano un tempo si trovava di faccia al Duomo e venne poi spostata sul lato sud quando Lorenzo Ghiberti termin\u00f2 la Porta del Paradiso. Nella porte si firma \"ANDREA UGOLINI NINI DE PISIS\"\nI rilievi del Campanile di Giotto.\nNel frattempo era stato ingaggiato a fianco di Giotto per le decorazioni scultoree al Campanile di Santa Maria del Fiore, del quale divenne sovrintendente dopo la morte del maestro (1337) e fino al 1348. Scolp\u00ec numerosi rilievi per il basamento, forse ispirati dallo stesso Giotto, che mostrano una ricerca spaziale tipicamente giottesca. Il ciclo aggiorn\u00f2 il repertorio enciclopedico di epoca gotica alla realt\u00e0 fiorentina, con formelle dedicate alle attivit\u00e0 economiche della citt\u00e0.\nI temi scolpiti sono il \"Peccato originale\", le \"Virt\u00f9\", le \"Arti liberali\", i \"Pianeti\", i \"Sacramenti\" e per la prima volta le \"Arti meccaniche\", dove sono raffigurate scene di lavoro legate alle arti di Firenze, prima fra tutte l'Arte della Lana (con il rilievo della \"Tessitura\") finanziatrice del progetto. Tra queste arti Andrea colloc\u00f2 anche \"Pittura\", \"Scultura\" e \"Architettura\", a testimoniare il riconoscimento sociale raggiunto anche dalle attivit\u00e0 artistiche.\nPer l'interno del Battistero esegu\u00ec anche piccole sculture marmoree (Cristo e Santa Reparata), mentre per il campanile esegu\u00ec i rilievi a tutto tondo con i re David e Salomone, i Profeti e le Sibille. Le formelle romboidali con le Virt\u00f9 e le arti e la lunetta con la madonna col Bambino conservano anche la decorazione a smalti azzurri del fondo.\nA Pisa.\nDopo la morte di Giotto prosegu\u00ec da solo nella conduzione del cantiere del campanile da cui si narra sia stato allontanato \"per un lavorio che mosse vano\". Andrea torn\u00f2 a Pisa dove esegui, con il suo atelier in cui come a Firenze erano attivi i figli Nino e Tommaso, il monumento funebre per l'Arcivescovo Simone Saltarelli nella Chiesa di Santa Caterina e, un'imponente struttura a edicola sviluppata su vari livelli (oggi quattro per i danni di un incendio seicentesco) (\"Madonna con Bambino e Angeli\", \"Santi e Angeli in gloria\", l\"'Arcivescovo giacente e angeli reggicortina\", \"Storie della vita dell'Arcivescovo\") dalle forme gotiche, in marmo con polcromie e dorature. e a Pisa, anche secondo Lorenzo Ghiberti, avvi\u00f2 anche un'intensa campagna di lavori nel piccolo oratorio di Santa Maria della Spina. La bottega di Andrea Pisano, situata probabilmente nei pressi dell'antica chiesa di San Lorenzo alla Rivolta (dove ora sorge la fontana nell'ottocentesca Piazza Martiri della Libert\u00e0) fu molto attiva nella repubblica marinara, dove esegu\u00ec la lunetta di \"San Martino e il Povero\" per la Chiesa di San Martino di cui forse elabor\u00f2 anche il progetto architettonico di ampliamento nelle forme esterne attuali; alla prima fase dopo il suo ritorno a Pisa risale anche la grande \"Madonna con Bambino\" della facciata della Cattedrale, una monumentale statua di oltre due metri e mezzo, incredibilmente rifinita e curata nelle pieghe di panneggio e nelle espressioni, pur essendo concepita per essere osservata da una distanza di 50 metri.\nLa chiesa di Santa Maria della Spina di Pisa.\nPer la chiesa di Santa Maria della Spina esegu\u00ec insieme al figlio Nino alcuni lavori di consolidamento e di abbellimento, edificando le tre guglie sopra l'altare maggiore, ma soprattutto le quattro statue presenti all'interno del piccolo oratorio: la \"Madonna della Rosa\", \"San Pietro\", \"San Giovanni Battista\" e la famosa \"Madonna del Latte\", capolavori in marmo un tempo policromate in varie parti e dorate, tra i maggiori dell'arte trecentesca europea. Con queste statue, in cui collabora forse pariteticamente col figlio Nino, Andrea anticipa di cinquant'anni l'Umanesimo, riuscendo perfettamente a trovare un originale equilibrio tra l'arte classica, rinnovata a Pisa grazie al maestro Nicola Pisano, e la finissima arte gotico-francese, magistralmente rielaborata da Giovanni Pisano circa quarant'anni prima.\nA Orvieto.\nNel 1347 Andrea venne nominato capomastro del Duomo di Orvieto, anche se non sappiamo esattamente se lasci\u00f2 Pisa per stabilirsi definitivamente nella citt\u00e0 umbra. Con tutt\u00e0 probabilit\u00e0 la sua bottega rimase a Pisa, dalla quale si fece spedire dei blocchi di marmo semilavorati per farne una \"Maest\u00e0\" per ricavarne i due \"Angeli\", ora nel Museo dell'Opera del Duomo, ma destinati alla lunetta sovrastante il portale maggiore della Cattedrale. In questa citt\u00e0 trov\u00f2 forse la morte per l'ondata di peste che dilag\u00f2 in Europa. Gi\u00e0 nel 1349 la carica di capomastro passava al figlio Nino e di Andrea non si hanno pi\u00f9 notizie. Probabilmente fu portato a Firenze l'anno successivo e l\u00ec viene seppellito, all'interno della Cattedrale di Santa Maria del Fiore.\nDiscepoli.\nFu capostipite di una scuola della quale i figli Nino Pisano e Tommaso Pisano furono discepoli e scultori eccellenti. Alla sua bottega probabilmente si form\u00f2 anche Giovanni di Balduccio."}
{"id": "212589", "revid": "1658", "url": "https://it.wikipedia.org/wiki?curid=212589", "title": "Lucilio Vanini", "text": ""}
{"id": "212590", "revid": "767487", "url": "https://it.wikipedia.org/wiki?curid=212590", "title": "Canale del Mozambico", "text": "Il canale del Mozambico \u00e8 il tratto di oceano Indiano che separa l'Africa sud-orientale dalla grande isola del Madagascar. \u00c8 situato approssimativamente tra le latitudini di 10\u00b0 e 25\u00b0 S.\nIl canale \u00e8 lungo all'incirca 1000\u00a0km, con una larghezza compresa tra i 460\u00a0km del suo punto pi\u00f9 stretto, compreso tra Angoche (provincia di Nampula nel Mozambico) e Tambohorano (nel Madagascar) e i 950\u00a0km. Raggiunge la profondit\u00e0 massima di 3292\u00a0m a circa 230\u00a0km al largo della costa del Mozambico.\n\u00c8 percorso in direzione sud da una corrente calda che va poi a congiungersi con la corrente di Agulhas al largo della costa orientale del sud Africa.\nIsole del canale.\nNel canale si trovano le isole Comore, l'isola francese di Mayotte e inoltre (Bassas da India, Europa, Isole Gloriose e Juan de Nova), quattro delle Isole sparse nell'Oceano Indiano, anch'esse francesi."}
{"id": "212591", "revid": "767487", "url": "https://it.wikipedia.org/wiki?curid=212591", "title": "Fela Kuti", "text": "Biografia.\nFela nacque ad Abeokuta in Nigeria nel 1938 in una colta famiglia della classe media.\nSuo padre, Israel Oludotun Ransome-Kuti, fu il primo presidente dell'Associazione degli insegnanti nigeriani, e sua madre Funmilayo Ransome-Kuti era un'attivista femminista nonch\u00e9 prima donna nigeriana ad avere la patente di guida.\nDopo gli studi primari nel paese d'origine, Fela si trasfer\u00ec a Londra nel 1958 con l'intenzione di studiare medicina. Si iscrisse per\u00f2 al Trinity College of Music, dove si diplom\u00f2 pochi anni dopo con la tromba. A Londra Fela conobbe molti musicisti di origine africana come ad esempio il chitarrista ghanese Ebo Taylor con il quale suon\u00f2 spesso in quel periodo. Durante la permanenza in Inghilterra, Fela si spos\u00f2 nel 1961 con Remilekun (Remi) Taylor, dalla quale ebbe tre figli, e form\u00f2 un primo gruppo musicale chiamato Koola Lobitos.\nVerso la fine degli anni sessanta comp\u00ec un viaggio negli Stati Uniti, dove rimase affascinato dai movimenti di emancipazione afroamericani, primo tra tutti il Black Panther Party.\nNel 1960 nasce il figlio Femi Kuti, che ha seguito le sue orme di musicista e di attivista.\nTornato nel frattempo in Nigeria, Fela fond\u00f2 nel 1970 assieme al suo gruppo, rinominato Africa 70, la Repubblica di Kalakuta (che, etimologicamente, voleva richiamare la lettura africana della citt\u00e0 di Calcutta in India), che era una comune, uno studio di registrazione e una casa per tutti coloro che nel frattempo avevano cominciato a ruotare attorno al musicista che ormai poteva contare su numerosi sostenitori.\nLa fama di cui cominci\u00f2 a disporre (anche per il fatto che cantava in inglese, rendendo cos\u00ec accessibili i suoi testi politicamente roventi a tutti i popoli africani) lo rese presto inviso alle istituzioni governative nigeriane, che nel 1974 compirono la prima retata all'interno di Kalakuta, autoproclamatasi indipendente dal governo. Nel frattempo Fela stesso aveva cambiato il suo secondo nome da Ransome ad Anikulapo (\"colui che dispone della propria morte\").\nNel 1975 usc\u00ec l'album \"Zombie\", nel quale il musicista paragonava la polizia e l'esercito nigeriani appunto a degli zombie privi di volont\u00e0, addestrati per sparare a comando.\nIl disco ebbe un enorme successo in Nigeria e provoc\u00f2 la violenta reazione del governo, che attacc\u00f2 la comune con pi\u00f9 di mille soldati, incendiando gli studi, distruggendo le strutture e uccidendo numerose persone, tra cui la madre di Fela che venne gettata fuori da una finestra morendo qualche giorno dopo (pi\u00f9 tardi Fela Kuti descrisse questo tragico evento nella sua canzone \"Coffin' for Head of State\"). Lo stesso musicista fu salvato appena in tempo da un pestaggio mortale a opera dei militari.\nNel 1978, nel primo anniversario della distruzione di Kalakuta, Fela spos\u00f2 ventisette donne, molte delle quali erano sue coriste o danzatrici divorziando poco dopo da tutte dichiarando che nessun uomo pu\u00f2 vantare dei diritti sulla vagina di una donna.\nNel 1979 entr\u00f2 nella politica attiva, fondando un suo proprio partito a cui diede il nome di Nigerian Movement of the People, candidandosi alle elezioni primarie ma vedendo bocciata la sua candidatura.\nAnni '80.\nDurante gli anni ottanta, Fela cambi\u00f2 nome alla sua band che divenne gli Egypt '80 e cerc\u00f2 di proseguire, senza successo a causa delle persecuzioni della polizia nigeriana, la carriera politica.\nNel 1984, il governo di Muhammadu Buhari, di cui Kuti era un convinto oppositore, lo imprigion\u00f2 con l'accusa di contrabbando, fatto che Amnesty International e altre associazioni umanitarie denunciarono come pretestuoso e motivato da ragioni politiche. Fela Kuti venne rilasciato dopo 20 mesi di detenzione. Al suo rilascio divorzi\u00f2 dalle sue 12 mogli rimanenti, dicendo che \"il matrimonio porta gelosia ed egoismo\".\nNel 1989, Fela e gli Egypt '80 pubblicarono l'anti-apartheid Beasts of No Nation che mostrava, in una controversa copertina, l'allora presidente degli Stati Uniti Ronald Reagan, il premier britannico Margaret Thatcher e il presidente Sudafricano Pieter Willem Botha. Il titolo dell\u2019album nacque da una dichiarazione dello stesso Botha: \"Questa rivolta [contro il sistema dell'apartheid] far\u00e0 emergere la bestia in noi.\"\nA cavallo degli anni ottanta e novanta fece numerosi tour in Europa e negli Stati Uniti, suonando anche al Giants Stadium nel New Jersey nel 1986 al concerto di beneficenza per Amnesty International chiamato \"Conspiracy of Hope\" e dividendo il palco con Bono, Carlos Santana e i Neville Brothers.\nAnni '90.\nDurante la prima met\u00e0 degli anni novanta, Fela continu\u00f2 a suonare in giro ma non ci furono nuovi album. Questo diede luogo a indiscrezioni sul fatto che potesse avere problemi di salute. Nel 1993, lui e quattro membri dell'organizzazione Afrika '70 furono arrestati con l\u2019accusa di omicidio. La battaglia contro la corruzione militare in Nigeria stava arrivando al culmine, soprattutto con l'ascesa di Sani Abacha.\nIn quegli stessi anni continuarono a intensificarsi le voci che Fela Kuti fosse molto malato, rifiutando tuttavia ogni forma di trattamento medico.\nMorte.\nIl 2 agosto del 1997 venne annunciata a Lagos la sua morte. Successivamente si scopr\u00ec che era malato di AIDS. Si calcola che al suo funerale abbiano preso parte pi\u00f9 di un milione di persone. Il New Afrika Shrine, situato a Lagos, \u00e8 stato inaugurato dopo la sua morte, sotto la supervisione del figlio Femi Kuti.\nLa visione politica di Fela Kuti.\nIl movimento americano Potere Nero influenz\u00f2 molte delle idee politiche di Fela.\nEgli era un sostenitore del Panafricanismo e del socialismo, e credeva nell'idea di una repubblica africana unita e democratica.\nEra un fiero sostenitore dei diritti umani, e molte delle sue canzoni erano infatti attacchi alle dittature, in particolare i governi militari della Nigeria negli anni settanta e ottanta. Fela Kuti criticava anche i comportamenti della gente comune colpevole secondo lui, soprattutto le classi sociali pi\u00f9 agiate, di piegarsi al volere della dittatura e di distruggere le antiche tradizioni africane.\nLa cultura africana in cui credeva ammetteva anche la poligamia. La stessa Repubblica di Kalakuta era stata fondata come luogo in cui la poligamia era in generale consentita.\nVa comunque notato come in materia di sessualit\u00e0 Fela avesse un atteggiamento pi\u00f9 liberale di quello tipico della cultura africana, come ad esempio nella canzone \"Open and Close\". Egli espresse anche alcune idee che oggi potrebbero essere considerate sessiste, come la descrizione delle donne come delle bambinaie."}
{"id": "212598", "revid": "287204", "url": "https://it.wikipedia.org/wiki?curid=212598", "title": "Almudevar", "text": ""}
{"id": "212605", "revid": "767487", "url": "https://it.wikipedia.org/wiki?curid=212605", "title": "Libreria Antiquaria Pregliasco", "text": " \nLa Libreria Antiquaria Pregliasco \u00e8 una delle pi\u00f9 prestigiose librerie antiquarie italiane, con sede a Torino.\n\u00c8 stata fondata nel 1912 da Lorenzo Pregliasco, che vendette una cascina sulle colline presso Alba per acquistare un negozio di libri usati in centro a Torino. Nel giugno 1921, dopo aver partecipato alla Prima guerra mondiale, pubblic\u00f2 insieme al fratello il primo catalogo della libreria, con la voce pi\u00f9 cara proposta a 65 lire. Nella libreria Lorenzo ricevette le visite di Benedetto Croce e di due giovani intellettuali di ispirazione liberale: Piero Gobetti e Luigi Einaudi.\nLa sua attivit\u00e0 comprendeva la ricerca e l'acquisto di biblioteche in tutta Italia. Compr\u00f2 i volumi della biblioteca formata da Francesco Melzi d'Eril, vicer\u00e9 d'Italia durante l'occupazione napoleonica.\nNel 1947 Lorenzo Pregliasco fu tra i fondatori dell'Associazione Librai Antiquari d'Italia. Dagli anni cinquanta lo affianc\u00f2 il figlio Arturo Pregliasco, che \u00e8 stato presidente dell'ALAI tra il 1970 e il 1976.\nNel 1961 la sede \u00e8 stata spostata di fronte all'Accademia Albertina di Belle Arti.\nIl figlio di Arturo, Umberto Pregliasco, presidente ALAI dal 2004, dirige attualmente la libreria."}
{"id": "212619", "revid": "104458", "url": "https://it.wikipedia.org/wiki?curid=212619", "title": "Ottone III di Germania", "text": ""}
{"id": "212620", "revid": "1505578", "url": "https://it.wikipedia.org/wiki?curid=212620", "title": "Armatura (musica)", "text": "Nella notazione musicale, l'armatura di chiave \u00e8 l'insieme delle alterazioni poste subito dopo la chiave. Queste alterazioni (dette \"d'impianto\" o \"in chiave\") durano per tutto il brano e nella musica occidentale tonale vengono segnate in un ordine convenzionale prestabilito e derivante dal circolo delle quinte: Fa, Do, Sol, Re, La, Mi, Si per i diesis, e nell'ordine inverso (Si, Mi, La, Re, Sol, Do, Fa) per i bemolli.\nL'armatura di chiave ha per il musicista un doppio significato, pratico e teorico:\nOsservando una partitura per orchestra o banda, si pu\u00f2 notare che gli strumenti traspositori hanno una armatura di chiave diversa da quella reale. Ci\u00f2 \u00e8 dovuto al fatto che tali strumenti seguono una convenzione di lettura diversa, e compito del compositore \u00e8 anche quello di segnare l'armatura in chiave pi\u00f9 opportuna per ogni strumento."}
{"id": "212622", "revid": "599013", "url": "https://it.wikipedia.org/wiki?curid=212622", "title": "Figlie di Nostra Signora al Monte Calvario", "text": "Le Figlie di Nostra Signora al Monte Calvario sono un istituto religioso femminile di diritto pontificio: le suore di questa congregazione pospongono al loro nome la sigla F.N.S.M.C.\nStoria.\nLa congregazione deriva da quella delle suore brignoline di Nostra Signora del Rifugio in Monte Calvario, fondata a Genova nel 1630 da Virginia Centurione Bracelli (1587-1651).\nIl 28 novembre 1827 sei religiose genovesi, su invito di papa Leone XII e del visitatore Francesco Capaccini, presero servizio presso la pia casa dell'Industria alle Terme di Diocleziano. Qualche tempo dopo i protettori del conservatorio genovese da cui provenivano le suore le richiamarono in patria ma papa Gregorio XVI, per non privarsi della loro opera, le dichiar\u00f2 autonome dalla casa madre e le costitu\u00ec in congregazione autonoma, sotto la protezione pontificia.\nIl papa don\u00f2 loro una sede presso la chiesa di San Norberto al rione Monti e il 20 ottobre 1833 la comunit\u00e0, guidata da Antonia Bava, ne prese possesso e accolse le prime postulanti.\nLa prima filiale venne aperta nel 1838 a Rieti, dove le suore prestarono servizio presso l'orfanotrofio di San Davide, e l'anno seguente aprirono una casa e Viterbo, dove assunsero la direzione del conservatorio delle esposte.\nLa congregazione ricevette il pontificio decreto di lode il 3 luglio 1842.\nVennero aperte numerose case in tutto il territorio dello Stato della Chiesa, ma dopo l'annessione dei domini papale al regno d'Italia la congregazione ebbe molto a soffrire a causa delle leggi eversive: nel 1928, su invito del nunzio apostolico Benedetto Aloisi Masella, una comunit\u00e0 di Figlie di Nostra Signora al Monte Calvario si stabil\u00ec in Brasile, dando inizio allo sviluppo internazionale dell'istituto.\nAttivit\u00e0 e diffusione.\nLe Figlie di Nostra Signora al Monte Calvario prestano la loro opera in scuole, convitti, ospedali, centri di accoglienza, case di riposo e case famiglia.\nOltre che in Italia, sono presenti in Polonia, nelle Americhe (Argentina, Brasile, El Salvador, Nicaragua), in Camerun, in Israele e nelle Filippine; la sede generalizia \u00e8 in via Emenuele Filiberto a Roma.\nAl 31 dicembre 2008 la congregazione contava 493 religiose in 87 case."}
{"id": "212625", "revid": "339392", "url": "https://it.wikipedia.org/wiki?curid=212625", "title": "Oedipus rex (Stravinsky)", "text": ""}
{"id": "212626", "revid": "1001457", "url": "https://it.wikipedia.org/wiki?curid=212626", "title": "Modest Mussorgsky", "text": ""}
{"id": "212627", "revid": "198326", "url": "https://it.wikipedia.org/wiki?curid=212627", "title": "Igor Stravinsky", "text": ""}
{"id": "212637", "revid": "1086375", "url": "https://it.wikipedia.org/wiki?curid=212637", "title": "Chiesa cattolica in Portogallo", "text": "La Chiesa cattolica in Portogallo \u00e8 parte della Chiesa cattolica in comunione con il vescovo di Roma, il papa.\nStatistiche e organizzazione.\nAl 31 dicembre 2015 la Chiesa cattolica portoghese aveva 3.431 preti e 551 seminaristi maggiori. La sede primaziale del Portogallo \u00e8 l'arcidiocesi di Braga. Tutto il paese adotta il rito romano, tranne l'arcidiocesi di Braga, in cui \u00e8 in uso anche il rito di Braga.\nIn Portogallo vi sono 3 province ecclesiastiche e 21 diocesi, con circa 9 milioni di battezzati.\nConferenza episcopale.\nElenco dei presidenti della Conferenza episcopale portoghese:\nElenco dei vicepresidenti della Conferenza episcopale portoghese:\nElenco dei segretari generali della Conferenza episcopale portoghese:"}
{"id": "212638", "revid": "109158221", "url": "https://it.wikipedia.org/wiki?curid=212638", "title": "Rutenio nativo", "text": "Il rutenio nativo \u00e8 un minerale composto da rutenio, iridio ed osmio. La definizione dell'Associazione Mineralogica Internazionale classifica dal 1991 con questo nome le leghe di Ru, Ir ed Os cristallizzate secondo il sistema esagonale che contengono rutenio come elemento pi\u00f9 abbondante.\nMorfologia.\nIl rutenio nativo si trova in cristalli tabulari e lamine.\nOrigine e giacitura.\nIl rutenio nativo si rinviene nei depositi alluvionali di rocce ultrabasiche e come inclusione della rutheniridosmine e del platino."}
{"id": "212640", "revid": "184755", "url": "https://it.wikipedia.org/wiki?curid=212640", "title": "Rodio nativo", "text": "Il rodio nativo \u00e8 un minerale appartenente alla classe degli elementi nativi e descritto nel 1974 in base ad una scoperta avvenuta nello Stillwater igneous complex in Montana, Stati Uniti d'America ed approvato dall'IMA. Il minerale \u00e8 una lega di rodio e platino (con il primo in maggior quantit\u00e0).\nMorfologia.\nIl rodio nativo \u00e8 stato scoperto sotto forma di un singolo granulo subedrale di 175x195 \u03bcm.\nOrigine e giacitura.\nIl rodio nativo \u00e8 stato trovato come inclusione nella cromite."}
{"id": "212642", "revid": "110157", "url": "https://it.wikipedia.org/wiki?curid=212642", "title": "Palladio nativo", "text": "Il palladio nativo \u00e8 un minerale composto da palladio ma contiene sempre una certa quantit\u00e0 di platino. \u00c8 stato scoperto in Brasile agli inizi del XIX secolo, probabilmente nella zona di Bom Sucesso, Minas Gerais.\nMorfologia.\nIl palladio nativo generalmente si trova in natura sotto forma di granuli, a volte con una struttura radiale fibrosa; pi\u00f9 raramente forma piccoli cristalli ottaedrici.\nOrigine e giacitura.\nIl palladio nativo si forma come prodotto dell'ossidazione dei solfuri di palladio o come fase primaria nei giacimenti di platino."}
{"id": "212644", "revid": "767487", "url": "https://it.wikipedia.org/wiki?curid=212644", "title": "Iridio nativo", "text": "L'iridio nativo \u00e8 un minerale composto da iridio, osmio e rutenio. La definizione dell'IMA adottata nel 1991 classifica con questo nome le leghe di Ir, Os e Ru cristallizzate secondo il sistema cubico che contengono iridio come elemento pi\u00f9 abbondante.\nSinonimi.\nI minerali chiamati osmiridium e ruthenosmiridium definiti inizialmente come specie a s\u00e9 stanti, dal 1991 ricadono sotto la definizione di iridio nativo.\nMorfologia.\nL'iridio nativo si rinviene in cristalli informi dispersi in una matrice.\nOrigine e giacitura.\nL'iridio nativo si forma per dissoluzione dalle particelle contenute nelle leghe di ferro e platino.\nVariet\u00e0.\nIl platiniridium era conosciuto come specie a s\u00e9 stante ma, con la ridefinizione del 1991, rientra nella definizione dell'iridio nativo come variet\u00e0 ricca di platino."}
{"id": "212646", "revid": "1318658", "url": "https://it.wikipedia.org/wiki?curid=212646", "title": "Platino nativo", "text": "Il platino nativo \u00e8 un minerale composto da platino, pu\u00f2 contenere anche ferro e minori quantit\u00e0 di osmio, iridio, renio, palladio, oro e rame.\nMorfologia.\nIl platino nativo si rinviene generalmente in granuli dispersi in una matrice o in pepite irregolari, in masserelle in compattezza variabile a seconda del campione o in squamette.\nI cristalli sono rari, di piccola dimensione di forma cubica e malformati o in masse dedritiche o sotto forma di pagliuzze o pepita.\nIl minerale presenta geminatura secondo {111}.\nOrigine e giacitura.\nL'origine del platino nella crosta terrestre avviene all'interno di rocce ignee mafiche ed ultramafiche in associazione con cromite ed olivina; si rinviene per\u00f2 pi\u00f9 facilmente in depositi di tipo alluvionale (placers) dopo che la corrente ha spazzato via i corpi meno densi."}
{"id": "212649", "revid": "1305772", "url": "https://it.wikipedia.org/wiki?curid=212649", "title": "Misura di Haar", "text": "Nell'analisi matematica, la misura di Haar \u00e8 un modo per assegnare un \"volume invariante\" ai sottoinsiemi di un gruppo topologico localmente compatto e di conseguenza definire un integrale per le funzioni su tale gruppo.\nQuesta misura venne introdotta da Alfr\u00e9d Haar, matematico ungherese, intorno al 1932. Le misure di Haar sono usate in molte aree dell'analisi e della teoria dei numeri.\nNozioni preliminari.\nSia formula_1 un gruppo topologico localmente compatto. Nel seguito la \u03c3-algebra generata da tutti i sottoinsiemi aperti di formula_1 \u00e8 detta algebra di Borel. Un elemento dell'algebra di Borel \u00e8 detto \"insieme di Borel\". \nSe formula_3 \u00e8 un elemento di formula_1 e formula_5 \u00e8 un sottoinsieme di formula_1, allora si indicano le traslate sinistre e destre come segue:\nLe traslate sinistre e destre mandano insiemi di Borel in insiemi di Borel.\nUna misura formula_9 sui sottoinsiemi di Borel di formula_1 \u00e8 detta \"invariante per traslazioni sinistre\" se e solo se\nper tutti i sottoinsiemi di Borel formula_5 di formula_1 e tutte le formula_3 in formula_1 si ha:\nNella definizione dell'invarianza per traslazioni destre si ricorre a una definizione simile.\nEsistenza della misura di Haar sinistra.\nSi vede che, a meno di una costante moltiplicativa positiva, esiste solo una misura formula_9 definita sui sottoinsiemi di Borel di formula_1, invariante per traslazioni sinistre, numerabilmente additiva e regolare, tale che formula_18 per ogni insieme di Borel aperto non vuoto formula_19. Si dice che formula_9 \u00e8 regolare se:\nRisulta utile notare che in alcuni casi patologici un insieme pu\u00f2 essere aperto senza essere di Borel. Per questa ragione, nella propriet\u00e0 della regolarit\u00e0 esterna, si specifica che l'estremo inferiore si estende solo sugli insiemi aperti e di Borel. Queste patologie non si incontrano se formula_1 \u00e8 un gruppo localmente compatto la cui topologia sottostante \u00e8 una metrica separabile; in questo caso la struttura di Borel \u00e8 quella generata da tutti gli insiemi aperti.\nLa misura di Haar destra.\nPu\u00f2 essere dimostrato che esiste essenzialmente un'unica misura di Borel invariante per traslazioni destre formula_29, ma non coincide necessariamente con la misura invariante per traslazioni sinistre formula_9. Queste misure sono le stesse solo per i cosiddetti \"gruppi unimodulari\". \u00c8 tuttavia facile trovare una relazione fra formula_9 e formula_29.\nInfatti, per un insieme di Borel formula_5, sia formula_34 l'insieme degli inversi degli elementi di formula_5. Se si definisce:\nallora questa \u00e8 una misura di Haar destra. Per mostrare l'invarianza destra, si applica la definizione:\nPoich\u00e9 la misura destra \u00e8 unica, segue che formula_38 \u00e8 un multiplo di formula_29 e quindi:\nper tutti gli insiemi di Borel formula_5, dove formula_42 \u00e8 una costante positiva.\nL'integrale di Haar.\nUsando la teoria generale dell'integrazione di Lebesgue, si pu\u00f2 allora definire un integrale per tutte le funzioni misurabili formula_43 su formula_1. Questo integrale \u00e8 detto \"integrale di Haar\". Se formula_9 \u00e8 una misura di Haar sinistra, allora:\nper ogni funzione integrabile formula_43. Questo \u00e8 immediato per le funzioni a scala, essendo fondamentalmente la definizione di invarianza sinistra.\nUtilit\u00e0.\nLa misura di Haar \u00e8 usata per l'analisi armonica su gruppi localmente compatti generici, vedi dualit\u00e0 di Pontryagin. Una tecnica frequentemente usata per dimostrare l'esistenza di una misura di Haar su un gruppo localmente compatto formula_1 \u00e8 mostrare l'esistenza su formula_1 di una misura di Radon invariante a sinistra.\nA meno che formula_1 sia un gruppo discreto, \u00e8 impossibile definire una misura invariante a destra numerabilmente additiva per tutti i sottoinsiemi di formula_1, assumendo l'assioma della scelta (si veda insiemi non misurabili).\nEsempi.\nQuesto si generalizza al seguente:\nLa funzione modulare.\nLa traslata sinistra di una misura di Haar destra \u00e8 una misura di Haar destra. Pi\u00f9 in dettaglio, se formula_9 \u00e8 una misura di Haar destra, allora anche:\n\u00e8 invariante a destra. Quindi, esiste un'unica funzione formula_70, detta \"funzione modulare\" tale che per ogni insieme di Borel formula_71 si verifica:\nUn gruppo \u00e8 unimodulare se e solo se la funzione modulare \u00e8 identicamente 1. Esempi di gruppi unimodulari sono i gruppi compatti e i gruppi abeliani. Un esempio di un gruppo non unimodulare \u00e8 il gruppo formula_73 delle trasformazioni della forma:\nsulla retta reale."}
{"id": "212652", "revid": "287204", "url": "https://it.wikipedia.org/wiki?curid=212652", "title": "Arsenico nativo", "text": "Larsenico nativo \u00e8 un minerale composto da arsenico appartenente al gruppo dell'arsenico. Il minerale \u00e8 conosciuto fin dall'antichit\u00e0 ed il nome viene dal greco \"\u03b1\u03c1\u03c3\u03b5\u03bd\u03b9\u03ba\u03cc\u03bd\". L'arsenico nativo \u00e8 dimorfo dell'arsenolamprite che cristallizza nel sistema ortorombico.\nL'arsenico nativo si altera facilmente trasformandosi in claudetite o nel precursore di altri arsenati secondari come la ka\u0148kite.\nMorfologia.\nL'arsenico nativo si presenta molto raramente in forma cristallina con abito pseudocubico, comunemente si trova in masse microcristalline, spesso mammellonari a strati concentrici, nere con incrostazioni biancastre. Si trova anche in lamine, noduli o con aspetto reniforme (come l'ematite).\nIl colore \u00e8 grigio piombo sulle fratture fresche ma annerisce quando \u00e8 esposto all'aria poich\u00e9 si ossida formando una miscela di arsenico ed arsenolite.\nOrigine e giacitura.\nL'arsenico ha origine idrotermale in vene nello scisto o in rocce cristallizzate nei giacimenti metalliferi. I rari cristalli provenienti dalla miniera di Akadani in Giappone si sono formati nella riolite che li racchiudeva e che si \u00e8 disgregata. L'arsenico nativo si trova con minerali d'argento."}
{"id": "212653", "revid": "438678", "url": "https://it.wikipedia.org/wiki?curid=212653", "title": "L'astronave atomica del dottor Quatermass", "text": "L'astronave atomica del dottor Quatermass (\"The Quatermass Xperiment\") \u00e8 un film del 1955 diretto da Val Guest.\nFilm horror fantascientifico, primo di una serie di tre pellicole dedicate al personaggio del professor Quatermass, trasposizione cinematografica della quasi omonima miniserie televisiva britannica \"The Quatermass Experiment\", sceneggiata da Nigel Kneale e trasmessa dal canale BBC One nel 1953.\nTrama.\nIl volo orbitale del primo razzo britannico, con equipaggio umano, termina bruscamente nella campagna inglese; sopraggiunge il progettista Bernard Quatermass ma dei tre membri dell'equipaggio \u00e8 sopravvissuto l'astronauta Victor Caroon, in uno stato catatonico. Ricoverato in ospedale e incapace di rispondere, i medici si accorgono dell'inizio della graduale mutazione del suo corpo. Terrorizzato e aiutato dalla moglie inconsapevole del suo stato, Caroon fugge facendo delle vittime, sia umane che animali, orrendamente private degli organi interni, per appropriarsi dell'energia vitale. Quatermass capisce la natura del pericolo e decide di fermarlo.\nProduzione.\nIl film venne in gran parte sceneggiato dallo stesso regista Val Guest che collabor\u00f2 con lo sceneggiatore Richard Landau e l'autore del personaggio, Nigel Kneale. Venne tratto dalla miniserie televisiva in sei puntate per la televisione britannica \"The Quatermass Experiment\", ideata da Kneale e trasmessa dalla BBC dal 22 dicembre 1952 al 25 febbraio 1953, con Reginald Tate nel ruolo del professor Quatermass. In seguito al successo ottenuto dalla miniserie televisiva, il copione venne rielaborato per il film, con il titolo provvisorio \"Shock!\".\nIl film venne realizzato dalla Hammer, allora una piccola casa cinematografica specializzata per lo pi\u00f9 in film noir, e rappresent\u00f2 il primo successo commerciale della casa di produzione britannica, che la lanci\u00f2 nel genere fantastico. Un sondaggio realizzato dai responsabili della Hammer rivel\u00f2 che a far maggior presa sul pubblico, tra il tema fantascientifico e quello orrorifico, fosse il secondo, il che spinse in seguito la casa di produzione a puntare sul genere horror, realizzando nuove versioni di \"Frankenstein\" e \"Dracula\".\nDistribuzione.\nNegli Stati Uniti il titolo originale del film \"The Quatermass Xperiment \" venne cambiato in \"The Creeping Unknown\", dal momento che il personaggio di Quatermass era sconosciuto, e distribuito dalla United Artists.\nSeguiti e derivazioni.\nIl successo del film porta la Hammer a produrne immediatamente un seguito: affida il compito di creare una nuova storia allo sceneggiatore Jimmy Sangster. Il soggetto viene poi girato a Nigel Kneale, per ottenere l'autorizzazione all'uso del nome di Bernard Quatermass, ma Kneale rifiuta categoricamente, diffidando la Hammer dall'utilizzare il suo personaggio. \"X contro il centro atomico\" (\"X the Unknown\") viene cos\u00ec realizzato nel 1956 sostituendo il nome del professor Bernard Quatermass con quello del dottor Adam Royston e lasciando il resto invariato.\nIl vero seguito del film sar\u00e0 cos\u00ec rappresentato dal successivo \"I vampiri dello spazio\" (\"Quatermass 2\", 1957), diretto ancora una volta da Val Guest e tratto dalla miniserie televisiva britannica \"Quatermass II\". A seguito del successo ottenuto dalla prima miniserie televisiva, \"The Quatermass Experiment\", infatti, venne sceneggiata da Nigel Kneale una seconda miniserie con protagonista Bernard Quatermass, trasmessa nel 1955 e pubblicata in seguito come romanzo nel 1960, poi tradotto in italiano con il titolo \"Progetto Quatermass\"."}
{"id": "212654", "revid": "1658", "url": "https://it.wikipedia.org/wiki?curid=212654", "title": "Martha Helen Kostyra", "text": ""}
{"id": "212656", "revid": "104265", "url": "https://it.wikipedia.org/wiki?curid=212656", "title": "Antimonio nativo", "text": "Lantimonio nativo \u00e8 un minerale di antimonio appartenente al gruppo dell'arsenico. \u00c8 conosciuto fin da epoche preistoriche.\nAbito cristallino.\nMassivo, reticolato.\nMorfologia.\nL'antimonio nativo si presenta in noduli di colore bianco argenteo, aggregati lamellari, masse compatte o con fibre e cristalli colonnari incrociati come nella cerussite.\nIn masse compatte di cristalli facilmente sfaldabili.\nOrigine e giacitura.\nL'antimonio nativo si forma nelle vene idrotermali.\nIn vene metallifere associato ad altri minerali di antimonio oppure di arsenico o di argento."}
{"id": "212667", "revid": "92723", "url": "https://it.wikipedia.org/wiki?curid=212667", "title": "Chiesa cattolica nei Paesi Bassi", "text": "La Chiesa cattolica nei Paesi Bassi \u00e8 parte della Chiesa Cattolica universale, sotto la guida spirituale del Papa e della Santa Sede.\nOrganizzazione ecclesiastica.\nLa Chiesa cattolica \u00e8 presente nel Paese con un'unica provincia ecclesiastica, che fa capo all'arcidiocesi di Utrecht, con sei diocesi suffraganee:\nNei territori dei Caraibi olandesi si trova la diocesi di Willemstad, suffraganea dell'arcidiocesi di Porto di Spagna; fa parte della Conferenza episcopale delle Antille ed \u00e8 nell'ambito della delegazione apostolica nelle Antille.\nAttualmente una circoscrizione ecclesiastica \u00e8 retta da un cardinale: l'arcidiocesi di Utrecht, retta dal cardinale Willem Jacobus E\u0133k.\nStatistiche.\nNel 2005 gli olandesi si dichiaravano al 34% credenti in Dio, al 37% credenti in una qualche sorta di spirito o forza vitale, al 27% non credenti.\nNunziatura apostolica.\nL'internunziatura apostolica dell'Aia fu istituita nel 1829.\nLa nunziatura apostolica nei Paesi Bassi \u00e8 stata istituita il 22 luglio 1967 con il breve \"Quantum utilitatis\" di papa Paolo VI.\nConferenza episcopale.\nElenco dei presidenti della Conferenza episcopale:"}
{"id": "212668", "revid": "6923", "url": "https://it.wikipedia.org/wiki?curid=212668", "title": "XXI dinastia egizia", "text": "Sulla XXI dinastia egizia possediamo un elenco di nomi tramandatoci nelle opere di Sesto Africano, che derivano da quelle, perdute, di Manetone ed una certa\nquantit\u00e0 di informazioni provenienti da scavi archeologici che ci hanno fornito le titolature dei sovrani. Va notato che non sempre queste due fonti sono in accordo, quindi nella stessa sequenza dei sovrani vi possono essere dei punti di dubbio."}
{"id": "212670", "revid": "84604", "url": "https://it.wikipedia.org/wiki?curid=212670", "title": "Bismuto nativo", "text": "Il bismuto nativo \u00e8 un minerale appartenente al gruppo dell'arsenico conosciuto fin dall'antichit\u00e0 formato da bismuto.\nProbabilmente il nome deriva dall'arabo \"bi ismid\", che significa avere le propriet\u00e0 dell'antimonio.\nAbito cristallino.\nGranulare, lamellare\nMorfologia.\nIl bismuto nativo si trova in cristalli esagonali anche di 12\u00a0cm ma indistinti in aggregati cresciuti parallelamente. Spesso i cristalli si presentano a tramoggia, arborescenti, reticolati, in forma lamellare o grani.\nOrigine e giacitura.\nIl bismuto nativo si forma nelle vene idrotermali di minerali di cobalto, nichel, argento, tungsteno e stagno. Si riscontra inoltre nelle pegmatiti.\nForma in cui si presenta in natura.\nIn masserelle o aggregati arborescenti con cristalli poco ben formati."}
{"id": "212673", "revid": "76963", "url": "https://it.wikipedia.org/wiki?curid=212673", "title": "Paul Simon", "text": "Ha raggiunto il successo, insieme ad Art Garfunkel, come membro dello storico duo Simon &amp; Garfunkel, di cui \u00e8 stato il principale compositore, ma \u00e8 ricordato anche per i suoi album solisti intrisi di world music, in particolare africana e brasiliana. Dal 30 maggio 1992 \u00e8 sposato con la cantante folk Edie Brickell. Ha quattro figli, il primo dei quali, Harper Simon (avuto dalla prima moglie Peggy), \u00e8 un chitarrista. Nel 2002, Simon ha ricevuto i Kennedy Center Honors.\nBiografia.\nPaul Frederic Simon \u00e8 nato a Newark (New Jersey) il 13 ottobre del 1941, da Louis e Belle Simon, rispettivamente un celebre bassista e una maestra elementare, entrambi ebrei di origine ungherese.\nPrimi anni.\nLa carriera musicale di Paul Simon inizi\u00f2 nelle \"high schools\", nel distretto del Queens di New York, dove lui e il suo amico Art Garfunkel iniziarono a cantare come duo, esibendosi occasionalmente ai balli della scuola e cercando di imitare i loro idoli, gli Everly Brothers. Simon e Garfunkel si facevano all'epoca chiamare \"Tom &amp; Jerry\". Nel 1957, con questo nome, incisero il singolo \"Hey, Schoolgirl\" per la Big Records, posizionandosi al numero 49 delle classifiche.\nDopo il diploma, Simon si iscrisse al Queens College della contea del Queens per studiare letteratura inglese, e Garfunkel alla Columbia University di Manhattan per studiare architettura (infatti, la canzone del 1970 \"So Long, Frank Lloyd Wright\" era indirettamente dedicata a lui e alla fine della loro amicizia). Simon si appassion\u00f2 al rock and roll. Fra il 1957 e il 1964 Simon scrisse, incise e pubblic\u00f2 pi\u00f9 di trenta canzoni, talvolta riunendosi con Garfunkel sotto il vecchio nome Tom &amp; Jerry (per esempio per i singoli \"Our Song\", \"That's My Story\" e \"Surrender, Please Surrender\"). La maggior parte dei brani registrati da Simon dopo il 1957 furono pubblicati da etichette discografiche minori, come Amy, ABC-Paramount, Big Records, Hunt, Ember, King, Tribute Records e Madison. Per queste pubblicazioni us\u00f2 parecchi pseudonimi, fra cui Jerry Landis, Paul Kane (dal film \"Quarto potere\" di Orson Welles, il cui titolo originale \u00e8 \"Citizen Kane\"), True Taylor, o \"Tico\" nel gruppo Tico and the Triumphs. Uno dei singoli di quest'ultimo gruppo, \"Motorcycle\", raggiunse la posizione numero 99 nelle classifiche di Billboard nel 1962; nello stesso anno, \"Jerry Landis\" raggiungeva la posizione numero 97 con \"The Lone Teen Ranger\".\nFu anche coautore della canzone \"Red Rubber Ball\" insieme a Bruce Woodley del gruppo pop australiano The Seekers. Questo brano, rieseguito nel 1966 dal gruppo statunitense The Cyrkle, ha raggiunto la posizione numero 2 negli Stati Uniti.\nIn questo periodo Simon incontr\u00f2 Carole King, con cui form\u00f2 il duo \"The Cosines\", registrando numerosi brani mai pubblicati, che erano pensati per essere realizzati da altri gruppi. In effetti, Simon scrisse numerosi brani per altri artisti, inclusi i Vels, Ritchie Cordell, i Fashions, e gruppi oggi dimenticati con nomi come \"Jay Walker and the Pedestrians\" e \"Dougie and the Dubs\". Fu nello stesso periodo che Simon inizi\u00f2 a sentirsi attratto dalla scena folk newyorkese. Nel 1963 produsse due brani folk per l'etichetta Tribute, \"Carlos Dominguez\" e \"He Was My Brother\", quest'ultima ispirata dalla morte di Andrew Goodman, suo compagno al college, attivista a favore dei diritti civili, ucciso nel 1964 da alcuni membri del Ku Klux Klan.\nSimon &amp; Garfunkel.\nPaul Simon e Art Garfunkel si incontrarono per la prima volta durante una recita scolastica (\"Alice in Wonderland\"), nella quale Paul impersonava il Bianconiglio e Art lo stregatto astratto; divennero subito amici e trovarono in comune, oltre alla passione per il baseball, la passione per la musica, e nella fine degli anni cinquanta registrarono le loro prime canzoni, con il nome di Tom &amp; Jerry, in stile rock 'n' roll ispirandosi ai loro cantanti preferiti, gli Everly Brothers. All'inizio degli anni sessanta Paul Simon inizi\u00f2 a registrare con gli pseudonimi di Jerry Landis, Paul Kane, True Taylor e Tico, nel gruppo Tico and the Triumphs. Analogamente anche Art inizi\u00f2 a registrare sotto lo pseudonimo di Artie Garr.\nAll'inizio del 1964, Simon &amp; Garfunkel furono chiamati per un'audizione dalla Columbia Records, che decise di produrre un loro album. Fu la Columbia a decidere di usare il nome \"Simon &amp; Garfunkel\". Secondo Simon, quella fu la prima volta nella storia della musica pop in cui un artista con un nome \"etnico\" non usava uno pseudonimo (sia Simon che Garfunkel sono cognomi ebraici).\nIl primo album di Simon &amp; Garfunkel, \"Wednesday Morning, 3 A.M.\", fu pubblicato il 19 ottobre 1964, ed era composto da dodici canzoni folk, cinque delle quali scritte da Simon. Inizialmente l'album non ebbe un grande successo, ma il brano \"The Sound of Silence\" di Simon inizi\u00f2 a essere sempre pi\u00f9 richiesto alle radio della \"east coast\". Il produttore di Simon &amp; Garfunkel, Tom Wilson, decise di realizzare una versione di \"The Sound of Silence\" in chiave folk-rock sovrapponendo chitarra elettrica, basso e batteria alla versione originale, ispirandosi alla tendenza \"dylaniana\" di quel tempo, senza neanche dirlo agli stessi Simon &amp; Garfunkel. Infatti, nell'album \u00e8 presente una reinterpretazione a due voci di \"The Times They Are a-Changin\"', appunto di Bob Dylan.\n\"The Sound of Silence\" fu ripubblicato come singolo e raggiunse la posizione numero 1 nelle classifiche pop degli Stati Uniti. Questo inatteso successo richiam\u00f2 in America Simon, che dopo l'insuccesso di \"Wednesday Morning, 3 A.M\". si era trasferito in Inghilterra e aveva iniziato una carriera solista con l'album \"The Paul Simon Songbook\" (in cui in copertina Simon \u00e8 fotografato con la sua fidanzata dell'epoca, Kathleen Chitty, a cui dedic\u00f2 la canzone \"Kathy's song\" e che cit\u00f2 nel testo di \"America\").\nIl secondo LP di Simon &amp; Garfunkel, \"Sounds of Silence\", \u00e8 stato in seguito considerato da Simon come un album alquanto frettoloso e impreciso: infatti, \u00e8 stato pubblicato il 17 gennaio 1966, appena qualche mese dopo il successo dell'omonima canzone, per sfruttare appieno la title-track.\nIl terzo LP, l'album per eccellenza del duo pubblicato il 10 ottobre 1966, \"Parsley, Sage, Rosemary and Thyme\", prende il nome dal ritornello del canto popolare \"Scarborough Fair\". L'album \u00e8 interamente composto da Simon, tranne il canto prima citato, al quale per\u00f2 Simon aggiunge come sottofondo il testo di una sua vecchia canzone folk, chiamata \"The Side of the Hill\". Da quest'album escono molti successi, come \"Homeward Bound\", composta alla Widness Station di Londra, e una celebre canzone sui musicisti di strada, come l'ottimista \"The 59th Street Bridge Song\", conosciuta come \"Feelin' Groovy\", come la grande prova di abilit\u00e0 di Garfunkel nella ballata \"For Emily, Whenever I May Find Her\".\nIl 3 aprile 1968, Simon &amp; Garfunkel pubblicano il loro quarto album, \"Bookends\", dai toni delicati e surreali. L'album include undici tracce scritte da Simon e una che consiste in una registrazione per le strade di Brooklyn fatta da Garfunkel. I successi furono immediati: divennero subito famose canzoni come \"America\", \"A Hazy Shade of Winter\", e la gi\u00e0 famosissima \"Mrs. Robinson\", completamente modificata rispetto a quella pubblicata nella colonna sonora de \"Il laureato\". Paul Simon afferm\u00f2 anni dopo che la canzone in principio era chiamata \"Mrs. Roosevelt\", ma che fu costretto a cambiare il titolo per le esigenze cinematografiche di Mike Nichols, regista del film; inoltre, Paul Simon fu pubblicamente attaccato dal giocatore di baseball Joe DiMaggio, sentendo messa in discussione la sua abilit\u00e0 di giocatore all'interno della canzone (il testo dice \"Where have you gone, Joe DiMaggio? Our nation turns its lonely eyes to you\").\nNel 1969 Paul Simon si sposa per la prima volta con Peggy Harper, da cui avr\u00e0 nel 1972 il figlio Harper e da cui divorzier\u00e0 nel 1975; alla moglie dedicher\u00e0 la canzone \"Bridge Over Troubled Water\", che \u00e8 una dichiarazione d'amore per Peggy: la ragazza aveva avuto in alcune zone dei capelli un imbiancamento precoce, ed a questo fanno riferimento i versi della terza strofa, \u00abSail on, silver girl...\u00bb.\nIl quinto e ultimo lavoro in studio del duo, \"Bridge over Troubled Water\", usc\u00ec il 26 gennaio 1970, e ottenne subito un successo mondiale. Tuttavia, questo LP perfetto segn\u00f2 la separazione ufficiale del duo. Infatti, durante le registrazioni, si crearono molti screzi tra i due artisti: innanzi tutto, Garfunkel fu assente per gran parte del tempo, impegnato nelle riprese in Messico del film \"Comma 22\"; poi, ci fu una forte discussione riguardo all'inserimento di due tracce: Simon voleva inserire nell'album un pezzo molto politicizzato chiamato \"Cuba s\u00ec, Nixon no\", ma Garfunkel bocci\u00f2 la sua proposta poich\u00e9 voleva evitare di prendere una cos\u00ec chiara posizione politica davanti al pubblico americano; di conseguenza, Simon bocci\u00f2 la proposta di Garfunkel di inserire nell'album un corale di Bach. In questo LP sono molti i segni della vicina separazione: Simon scrisse ben due tracce dedicate interamente al collega, entrambe molto malinconiche, \"The Only Living Boy in New York\", in cui fa chiari riferimenti alla trasferta dell'amico in Messico e dell'esito positivo di questo impiego, e \"So Long, Frank Lloyd Wright\", in cui fa riferimento alla morte del celebre architetto come alla fine della loro amicizia (infatti Garfunkel aveva studiato architettura alla Columbia University di Manhattan). Nonostante l'aria ostile che circondava la creazione dell'album, usc\u00ec un prodotto di alta qualit\u00e0, ricompensata con un enorme successo: sia l'album che la title-track vinsero i Grammy awards del 1970.\nDopo la separazione definitiva del 1970 ci furono vari tentativi di riappacificazione: nel 1975 nell'album solista di Simon \"Still Crazy After All These Years\" comparve la traccia \"My Little Town\", cantata appunto con Garfunkel,ed anche l'album \"Breakaway\" di Garfunkel. Nel 1981 iniziarono il \"Reunion tour\" mondiale, concluso con il celeberrimo \"Concert in Central Park\", un concerto ad entrata libera che ottenne un'elevatissima affluenza, dal quale estrassero la registrazione e ne crearono un LP. In seguito al tour sarebbe dovuto uscire un nuovo LP del duo, \"Hearts and Bones\"; l'album usc\u00ec comunque nel 1981, ma come lavoro solista di Simon: infatti il cantautore escluse definitivamente la collaborazione di Garfunkel. Dal 2002 Simon e Garfunkel hanno cominciato una serie di \"Live on Stage\" in tutto il mondo, riesumando vecchi successi uniti a lavori solisti di Simon.\nCarriera solista.\nDopo lo scioglimento del duo con Garfunkel nel 1970, Simon torn\u00f2 a realizzare materiale solista. Nel 1972 pubblic\u00f2 l'album \"Paul Simon\".Nel 1973 usc\u00ec There goes rhymin' Simon,nel '74 il live Live Rhymin' con la partecipazione del gruppo Urubamba,dal Per\u00f9, gli stessi che parteciparono all'incisione di \"El Condor Pasa\" in Bridge Over Troubled Water\"\nNel dicembre 1975 esce il singolo \"50 Ways to Leave Your Lover\" che nel 1976 arriva per tre settimane in prima posizione nella Billboard Hot 100 ed in Canada ed in seconda in Francia vincendo il disco d'oro.\nNon pubblico nessun album dal 1975 al 1980 e nel 1986 realizz\u00f2 una delle sue opere di maggior successo, \"Graceland, \"con la collaborazione di musicisti africani, che inaugura il suo interesse per la world music.\nUno dei concerti del tour per l'album del 2000 \"You're the One\" (quello di Parigi) fu filmato ed \u00e8 disponibile in DVD.\nNel 2002 la canzone \"Father and Daughter\", ottenne la nomination agli Oscar come miglior canzone originale per il film di animazione \"The Wild Thornberrys Movie\".\nNel decimo anniversario dell'attacco al WTC dell'11 settembre 2001, ha suonato la celebre \"The Sound of Silence\" durante il solenne memoriale in ricordo della tragedia.\nCinema.\nSimon ha anche occasionalmente recitato. Compare nel film di Woody Allen del 1977 \"Io e Annie\" (\"Annie Hall\"), nella parte del produttore Tony Lacey.\n\u00c8 stato inoltre sceneggiatore e attore del film \"Divorzio stile New York\" (\"One Trick Pony\") del 1980, per il quale ha anche composto la colonna sonora.\nRiedizioni del 2004.\nNel 2004 la casa discografica di Simon annunci\u00f2 nuove edizioni di tutti i suoi lavori solisti, con tracce aggiuntive, pubblicati sia singolarmente che in un cofanetto di 9 CD a tiratura limitata: \"Paul Simon: The Studio Recordings 1972-2000\". Le tracce aggiuntive includono demo originali, registrazioni dal vivo, brani inediti e materiale scartato dagli album ufficiali. Fra di esse, una demo acustica di \"Homeless\", registrata prima delle sessioni in Sudafrica con Ladysmith Black Mambazo; \"Shelter of Your Arms\", un inedito che include una versione acustica proveniente dalle sessioni di \"Hearts and Bones\"; demo di \"Me &amp; Julio Down By the Schoolyard\" e \"Duncan\" registrate a San Francisco nel 1971; il demo originale di \"Gone at Last\" con i Jessy Dixon Singers, da \"Still Crazy After All These Years\"; e molto altro. Sempre nel 2004, la \"Columbia\" ha ripubblicato su CD \"The Paul Simon Songbook\", con le 12 tracce originali pi\u00f9 due versioni alternative, rispettivamente di \"I Am a Rock\" e \"A Church Is Burning\".\nUltimo tour e ritiro.\nNel 2018 Paul Simon si ritira ufficialmente dalla musica e dalla vita pubblica, per dedicarsi alla sua famiglia, dopo un tour d'addio.\nDiscografia (come solista).\nSingoli.\n[a] come True Taylor\n[b] come Jerry Landis\n[c] come membro dei The Mystics\n[d] come Tico &amp; The Triumphs com Mickey Borack, Marty Cooper, Gail Lynn e Howie Beck.\n[e] come Jerry Landis, ma con i membri di Tico &amp; the Triumphs.\n[f] seconde voci di Ritchie Cordell\n[g] come Paul Kane\n[h] pubblicato solo nel Regno Unito\n[i] Lato A con The Dixie Hummingbirds\n[j] Lato A: duetto con Phoebe Snow\n[k] Lato A con The Oak Ridge Boys\n[l] pubblicato solo nel Regno Unito\nNota: Questa discografia non include i lavori con Art Garfunkel pubblicati come \"Simon &amp; Garfunkel\" o \"Tom &amp; Jerry\"\nPaul Simon in italiano.\nLe canzoni di Paul Simon sono state spesso tradotte in italiano (Bruno Lauzi ha dedicato all'autore un intero album, intitolato Simon, nel 1973); di seguito riportiamo un elenco non esaustivo delle principali cover (con l'indicazione del titolo in italiano, dell'interprete e dell'anno di pubblicazione).Alcune notazioni: i Nightbirds che cantano \"Richard Cory\" in italiano sono in realt\u00e0 svizzeri; la versione di \"I am a rock\" intitolata \"Prati neri\" ed incisa dai Bristols non riporta la firma di Simon tra gli autori (quindi tecnicamente si tratterebbe di un plagio e non di una cover)"}
{"id": "212676", "revid": "491696", "url": "https://it.wikipedia.org/wiki?curid=212676", "title": "Zolfo nativo", "text": "Lo zolfo nativo o zolfo-\u03b1 \u00e8 un minerale composto da solo zolfo.\nAbito cristallino.\nAllo stato naturale \u00e8 la sua forma \u03b1 ortorombica, stabile sotto i 95\u00a0\u00b0C, ad essere nettamente prevalente, raramente si pu\u00f2 rinvenire la forma zolfo-\u03b2 monoclina di alta temperatura e la forma \u03b3, detta rosick\u00fdite che \u00e8 metastabile.\nPresenta una struttura formata da anelli costituiti da 16 celle formate da otto atomi. Gli anelli si uniscono tra loro, con legami deboli, formando molecole. \nOrigine e giacitura.\nSi rinviene frequentemente in zone vulcaniche per evaporazione collegata alle attivit\u00e0 termali.\nLo zolfo nativo si origina soprattutto per sublimazione dalle emissioni vulcaniche formando masse compatte o, pi\u00f9 comunemente, depositi ed efflorescenze sulle pareti. \nLa formazione di zolfo nativo pu\u00f2 avvenire anche per opera di alcuni batteri che riducono i solfati soprattutto nei giacimenti di gesso.\nForma in cui si presenta in natura.\nNormalmente si presenta in cristalli piramidali anche di notevoli dimensioni. Gli aggregati possono essere granulari, compatti, a volte con incrostazioni dal caratteristico giallo citrino quando il minerale \u00e8 puro, fino al bruno e al nero.\nLuoghi di provenienza.\nSicilia; Texas, Louisiana (USA); Giappone; Indonesia.\nImpieghi del minerale.\nLo zolfo \u00e8 impiegato nella produzione di acido solforico e per la preparazione di prodotti antiparassitari."}
{"id": "212679", "revid": "767487", "url": "https://it.wikipedia.org/wiki?curid=212679", "title": "Selenio nativo", "text": "Il selenio nativo \u00e8 un minerale composto da selenio con qualche impurit\u00e0 di zolfo.\nMorfologia.\nIl selenio si trova comunemente sotto forma di cristalli aciculari fino a 2\u00a0cm, forma aggregati a forma di foglio raramente cristalli di forma romboedrica o aciculare. Il selenio nativo si trova sotto forma di cristalli distinti o in forma granulare.\nOrigine e giacitura.\nIl selenio nativo si forma per sublimazione nelle emissioni vulcaniche come lo zolfo nativo o per ossido-riduzione degli affioramenti contenenti selenio."}
{"id": "212681", "revid": "767487", "url": "https://it.wikipedia.org/wiki?curid=212681", "title": "Tellurio nativo", "text": "Il tellurio nativo \u00e8 un minerale composto solamente da tellurio scoperto da Franz-Joseph M\u00fcller von Reichenstein nel 1783 a Fa\u0163a B\u0103ii (Facebay) e Baia de Arie\u0219 (Offenb\u00e1nya) in Transilvania, Romania. Il nome del nuovo elemento e quindi del minerale \u00e8 stato attribuito da Martin Heinrich Klaproth dalla parola latina \"tellus\" (\"terra\").\nMorfologia.\nIl tellurio nativo si presenta in forma colonnare o in masse compatte e anche in cristalli fino a 3,5\u00a0cm di forma prismatica ed aciculare.\nOrigine e giacitura.\nIl tellurio nativo si forma nelle vene idrotermali associato con oro nativo, silvanite, empressite, altaite, pirite, galena, alabandite, barite, quarzo."}
{"id": "212682", "revid": "1719883", "url": "https://it.wikipedia.org/wiki?curid=212682", "title": "Autobiografia di uno yogi", "text": "Il libro Autobiografia di uno Yogi (\"Autobiography of a Yogi\", 1946, 1951) \u00e8 l'autobiografia dello yogi e guru Paramahansa Yogananda, fondatore della Self-Realization Fellowship e principale attore dell'introduzione del \"Kriy\u0101 Yoga\" in Occidente.\nPanoramica.\nL\"Autobiografia\", \"best seller\" tradotto in circa 50 lingue, fu una delle prime opere a mettere in contatto il pubblico occidentale con la filosofia vedica. \nOltre a narrare la vita materiale e spirituale di Yogananda, il libro \u00e8 ricordato per i molti passaggi dedicati all'interpretazione vedica di elementi della cultura ebraica e cristiana (per esempio il Giardino dell'Eden), sia da parte di Yogananda stesso che del suo maestro Sri Yukteswar. \nVi si narra inoltre degli incontri fra Yogananda e numerosi personaggi celebri come Teresa Neumann, la santa M\u00e2 Ananda Moy\u00ee, Mohandas Gandhi, Rabindranath Tagore, lo scienziato Luther Burbank (il libro \u00e8 dedicato alla memoria di Luther Burbank, un botanico americano), e il Premio Nobel C. V. Raman.\nFortuna.\nL\"Autobiografia\", designata come uno dei \u00ab100 libri spirituali pi\u00f9 importanti del XX secolo\u00bb da un gruppo di teologi e luminari convocato dagli editori HarperCollins, fu un testo molto influente, tra l'altro, sulla cultura giovanile degli anni sessanta e settanta.\nLa musica pop e rock lo dimostrano: il guru di Yogananda, Sri Yukteswar, \u00e8 uno dei personaggi che appaiono sulla copertina di uno degli album simbolo degli anni sessanta, \"Sgt. Pepper's Lonely Hearts Club Band\" dei Beatles. \u00c8 il primo in alto a sinistra; e proprio ispirandosi all\"Autobiografia\" gli Yes realizzarono una delle loro opere pi\u00f9 ambiziose, il concept album \"Tales from Topographic Oceans\".\nL'edizione del 1946 di \"Autobiography of a Yogi\" in inglese \u00e8 di pubblico dominio e pu\u00f2 essere scaricata da Gutenberg.\nL'edizione del 1951, definitiva e completa di tutti i materiali aggiunti da Paramahansa Yogananda dopo la prima del 1946, \u00e8 stata tradotta in oltre 50 lingue, e in Italia \u00e8 stata pubblicata nel 1951 dalla Casa Editrice Astrolabio. \nNel 2009 la Casa Editrice Astrolabio ha ristampato l\"Autobiografia di uno Yogi\" con una nuova traduzione curata dalla Self-Realization Fellowship. \nNel 2016, a 70 anni dalla prima copia del libro, \u00e8 stata prodotta una nuova edizione, copia esatta della prima, dalla casa editrice Ananda Edizioni diretta dal discepolo Swami Kriyananda."}
{"id": "212683", "revid": "14691", "url": "https://it.wikipedia.org/wiki?curid=212683", "title": "Autobiografia di uno Yogi", "text": ""}
{"id": "212684", "revid": "110157", "url": "https://it.wikipedia.org/wiki?curid=212684", "title": "Silicio nativo", "text": "Il silicio nativo \u00e8 un minerale composto da silicio approvato dall'IMA nel 1983. Il minerale \u00e8 stato scoperto nel giacimento di Nuevo Potosi a Cuba.\nMorfologia.\nIl silicio nativo si presenta in grani informi e cristalli microscopici. I cristalli hanno forma cubica combinata con un ottaedro.\nOrigine e giacitura.\nIl silicio nativo \u00e8 stato scoperto nel porfido dioritico alterato in rocce di sericite, quarzo e carbonati. \u00c8 associato con oro nativo, arsenopirite, rame nativo, piombo nativo, ferro nativo, cohenite, grafite e moissanite.\nIl silicio nativo si forma dalle esalazioni vulcaniche, si rinviene anche come inclusione nell'oro nativo e nelle rocce originatesi nel mantello terrestre."}
{"id": "212691", "revid": "287204", "url": "https://it.wikipedia.org/wiki?curid=212691", "title": "Alfa Romeo Matta", "text": "L'Alfa Romeo 1900 M (AR/51-52), soprannominata \"Matta\" per le imprese sportive e pubblicitarie, \u00e8 un fuoristrada prodotto dalla casa automobilistica italiana Alfa Romeo tra il 1951 e il 1953.\nIl contesto.\nNel 1951 l'Alfa Romeo decise di partecipare al bando indetto dal Ministero della difesa per la realizzazione di un fuoristrada leggero in grado di sostituire le vecchie jeep Willys e Ford recuperate dai campi ARAR, a cui la FIAT sta lavorando gi\u00e0 da qualche mese.\nParte cos\u00ec il progetto dell'Alfa Romeo 1900 M, dove 1900 indica l'auto da cui proviene il motore e M l'aggettivo Militare, scopo a cui \u00e8 destinato il veicolo. A questa sigla si aggiunger\u00e0 la sigla AR/51, comune alla FIAT, che sta per Autovettura da Ricognizione per il 1951.\nStoria del modello.\nOrazio Satta Puliga incarica Giuseppe Busso di realizzare un veicolo che fosse aderente alle richieste del Ministero e migliore del progetto FIAT, gi\u00e0 avviato da diversi mesi. Busso parte studiando e testando una gi\u00e0 celebre Land Rover 80, cui adatta il motore della neonata 1900, e poi passa a progettare e costruire telaio, ciclistica e carrozzeria completamente nuovi. Ad Aprile 1951 cominciano i collaudi in strada e fuori strada con prototipi via via sempre pi\u00f9 vicini al modello definitivo con alla guida i collaudatori Consalvo Sanesi e soprattutto Guido Moroni e il colonnello dell'Esercito Ferruccio Garbari.\nA Maggio 1951 i prototipi della Fiat e dell'Alfa vennero testati dall'Esercito in una prova comparativa con le Willys MB a Serravalle in Chienti, evidenziando delle criticit\u00e0 importanti, cui viene posto subito rimedio. Le marce sono accorciate, viene adottata la lubrificazione a carter secco, rivista la fasatura favorendo l'erogazione della coppia ai bassi regimi e abbassato il rapporto di compressione a 7:1 per poter utilizzare benzina meno raffinata. A quel punto mentre sono costruiti i prototipi sempre pi\u00f9 definitivi nel settembre 1951 la Fiat presenta, in anteprima alla Fiera del Levante di Bari, la \"Campagnola\", la sua AR/51. Allora l'Alfa Romeo decise di presentare al pubblico uno dei prototipi della 1900 M, ancora con carrozzeria non definitiva, prima del Gran Premio d'Italia con il campione del Mondo Nino Farina alla guida. \nDopo la presentazione in pista con un prototipo, il 5 ottobre viene svelata al pubblico e ai militari la 1900 M AR/51 definitiva, progettata completamente ex-novo (eccetto il motore, comunque riadattato) all'interno dell'ufficio tecnico Alfa Romeo in soli 10 mesi. \nA quel punto comincia la produzione della 1900 M, con i primi esemplari che vengono consegnati alle varie Forze Armate, finch\u00e9 l'Esercito non decide di \"arruolare\" definitivamente la Fiat Campagnola e accantonare l'Alfa Romeo 1900 M; principalmente per via dei costi di acquisto (l'Alfa costa 1.935.000 lire contro le sole 1.600.000 lire della Fiat) e di gestione (manutenzione e consumo di carburante) di gran lunga inferiori perch\u00e9 la \"Matta\" ha caratteristiche tecniche di primo livello con qualit\u00e0 stradali e fuoristradistiche migliori sia della rivale Fiat, che delle Land Rover e Willys MB, a cui si ispirava.\nLa vettura.\nLa vettura definitiva \u00e8 un classico fuoristrada con telaio a longheroni e traverse in acciaio dotato per\u00f2 di diverse raffinatezze tecniche. \u00c8 mossa dal motore della 1900 berlina, un 4 cilindri in linea 1884 cm3 (alesaggio x corsa: 82,55 x 88 mm) raffreddato ad acqua con monoblocco in ghisa e testata bialbero in lega leggera, modificato da Giuseppe Busso in serie 1307 per produrre 65 CV a 4400 giri/min con una nuova fasatura per erogare la coppia massima di 12,5 Kgm a soli 2500 giri/min e carter secco con serbatoio dell'olio separato per garantire la lubrificazione anche con il veicolo fortemente inclinato. Grazie a questo sistema la \"Matta\" pu\u00f2 superare una pendenza massima del 120% (50\u00b0), ha una capacit\u00e0 di guado di 70 cm e raggiungere i 105 km/h consumando 15l di benzina ogni 100 km.\nIl telaio supporta sospensioni anteriori a ruote indipendenti, con quadrilateri deformabili e barre di torsione longitudinali, e posteriori a ponte rigido, con molle a balestra; con ammortizzatori idraulici a leva su tutte le ruote. Il sistema di trazione integrale \u00e8 dotato di cambio manuale a quattro marce con riduttore e comando manuale per l'inserimento della trazione anteriore e per il bloccaggio al 100% del differenziale posteriore. Lo sterzo \u00e8 a vite e madrevite mentre i freni sono a tamburo sulle quattro ruote, con quello a mano agente sulla trasmissione. Sul retro \u00e8 presente il gancio per trainare un eventuale rimorchio a biga. \nLa carrozzeria in acciaio, pensata per la massima funzionalit\u00e0, \u00e8 completamente aperta ma telonabile, e dotata di parabrezza ribaltabile, porte a vento, alloggiamento della ruota di scorta sul cofano o dietro i sedili. Sul frontale, con due soli fari coperti da griglie parasassi, la griglia ha la forma dello scudetto Alfa Romeo, davanti alle portiere vi sono le frecce a bacchetta e le griglie di sfogo dell'aria calda, sul retro sono applicate un piccone e un badile.\nL\u2019abitacolo pu\u00f2 accogliere 6 persone sui due posti anteriori e sulle due panchette posteriori, tutti rivestiti in vinile. Il semplicissimo cruscotto raggruppato dietro il volante a tre razze \u00e8 in bachelite nera prevede pochi strumenti circolari, con a sinistra il tachimetro/contachilometri, pi\u00f9 grande, e a destra, pi\u00f9 piccoli, l\u2019indicatore del livello della benzina, il manometro dell\u2019olio e il termometro dell'acqua. Al centro della plancia vi \u00e8 la targhetta delle velocit\u00e0 massima raggiungibili nelle rispettive marce e un maniglione posto davanti al passeggero.\nLa produzione.\nLa produzione del nuovo modello viene completata in due stabilimenti Alfa Romeo diversi, con il motore realizzato al Portello e l'assemblaggio finale a Pomigliano d'Arco, in cui nel dopoguerra si costruiscono ancora motori aeronautici. Inizialmente sono prodotti 6 prototipi, inclusi la prima Land Rover-Alfa Romeo, una \"Matta\" giardinetta, una cisterna, una diesel e perfino una versione sgombraneve, poi oltre un migliaio di esemplari di AR/51 destinati ai vari corpi delle Forze Armate per essere testati sul campo. Dopo la mancata commessa militare i vertici dell'azienda decisero di non abbandonare il progetto ma di evolverlo e destinare le nuove AR/52 ad impieghi civili.\nIn totale ne vennero costruite 2059 dal 1951 al 1954.\nLe AR/51.\nLe AR/51 sono le prime 1899 \"Matta\" (pi\u00f9 i 6 prototipi), quasi tutte consegnate alle Forze Armate per essere testate dai militari in servizio. Pi\u00f9 precisamente il Ministero della Difesa (Esercito e Arma dei Carabinieri) riceve 1281 esemplari, l'Interno (Polizia) 457, la Marina 29, l'Aeronautica 11, le Finanze 3, i Trasporti e l'Agricoltura 1 ciascuno. Enti civili e clienti privati ricevono le restanti 116 AR/51.\nLe AR/52.\nDopo l'assegnazione alla Fiat della commessa militare venne lanciata la versione civile della AR/51, la AR/52, prodotta in 154 esemplari con modifiche meccaniche di dettaglio. In particolare viene montato un cassetto portacarte in lamiera davanti al passeggero, viene aperta una sponda sul retro del cassone e sui fianchi sono aggiunti due attacchi per la corda del telone perch\u00e9 la centina ha tre archi al posto di due. Il prototipo della AR/52 venne usato come \u201cammiraglia\u201d dalla squadra di Fausto Coppi al vincente Tour de France 1952. \nEredi.\nDopo aver perso la commessa militare l'Alfa Romeo decise di interrompere la produzione di fuoristrada. Si ritorna a parlare di un'Alfa Romeo a trazione integrale nel 1983 quando viene lanciata la 33 1.5 4x4 Quadrifoglio Oro, la versione a trazione integrale della 33. Nell'ambito dell'accordo Alfa-Nissan oltre all'Arna era prevista anche la produzione di due fuoristrada destinati alle Forze Armate, gli AR 146 e AR 148, meglio noti come \"Magnagona\" e \"Magnaghina\", perch\u00e9 sviluppati dall'ingegner Magnaghi. La AR 148 \u00e8 fuoristrada leggero basato sulla 33 4x4 mentre la AR 146 sarebbe stata una vera erede della \"Matta\", essendo basata sul coevo Patrol ma con motori Alfa Romeo, ma la fine dell'accordo italo-giapponese e lo scarso interesse dei militari fecero sfumare questa prospettiva.\nDopo la parentesi 155 Q4, basata sulla Lancia Delta Integrale, la presentazione nel 2003 della Kamal, concept di un SUV compatto derivato dalla 147 3.2 V6 con in pi\u00f9 trazione integrale, seguita nel 2004 dall'arrivo della 156 Crosswagon, una versione 4x4 rialzata della 156 Sportwagon, nel 2016 ha debuttato la Stelvio, il primo SUV prodotto in serie dall'Alfa Romeo, dotato di trazione integrale permanente e motori turbo benzina e diesel e unica vera erede della AR/52 \"Matta\".\nLe imprese.\nIl soprannome \"Matta\".\n\"Matta\" non \u00e8 un nome ufficiale dato dalla casa all'Alfa Romeo 1900 M, piuttosto \u00e8 un soprannome; come \"Alfetta\" per le Alfa Romeo 158/159 Campioni del Mondo di Formula 1 nel biennio 1950-51. La fuoristrada viene soprannominata \"Matta\" dall'ingegner Antonio Alessio quando vede uno dei prototipi, con Guido Moroni alla guida, salire e scendere la scalinata della Basilica di Assisi durante una delle presentazioni al pubblico ed esclama \"ma questa \u00e8 Matta\". Contemporaneamente la campagna pubblicitaria spinge l'Alfa Romeo \"Matta\" in cima alle macerie che formano il Monte Stella di Milano e adotta accessori agricoli e antincendio.\nLa Mille Miglia 1952.\nAlla Mille Miglia 1952 venne istituita, per la prima ed unica volta, la categoria vetture militari. Il Ministero della Difesa iscrisse quattro AR 51, due Fiat Campagnola e due Alfa Romeo 1900 M \"Matta\" strettamente di serie, se si eccettua l\u2019aggiunta di un faro anteriore supplementare e di gomme con battistrada stradale, condotte da militari in divisa d\u2019ordinanza e in regolare servizio. Vince la categoria con un 114\u00ba assoluto la \"Matta\" guidata dal capitano Antonio Costa e dal tenente Francesco Verga tagliando il traguardo di Brescia in meno di 17 ore, con un distacco di 41 minuti la prima delle due Campagnola e di 1 ora e 52 minuti la seconda. \nI grandi Raid.\nCome altre fuoristrada la \"Matta\" ha compiuto con successo diversi raid nei punti pi\u00f9 impervi ed inesplorati del pianeta.\nNel 1952 il Conte Leonardo Bonzi parte da Milano con due Alfa \"Matta\" AR/51 e relativo rimorchio, carico del necessario, per girare il documentario \"Magia Verde\" attraversando il Sudamerica, compreso il Mato Grosso e la Cordigliera Andina. In quattro mesi il conte Bonzi insieme ai suo compagni Mario Craveri, Gian Gaspare Napolitano e Giovanni Raffaldi aprirono un nuovo percorso dall'oceano Atlantico al Pacifico, lungo pi\u00f9 di 7000 km, girando la pellicola necessaria alla realizzazione del film poi premiato al Festival di Berlino.\nNel 1953 il giornalista, esploratore e scrittore Maner Lualdi, in occasione del 25\u00ba anniversario della scomparsa di Roald Amundsen, scomparso durante le ricerche dei superstiti del dirigibile Italia di Umberto Nobile, decise di sorvolare il luogo della scomparsa dell'esploratore norvegese con un Girfalco/Ambrosini, un aereo motorizzato Alfa Romeo. A supporto dell'impresa si aggiunse un'Alfa \"Matta\" preparata dalla casa e dalla Pirelli con uno speciale hardtop contro il rigido clima artico.\nNel 1968 sempre Maner Lualdi organizza, con l'aiuto di Quattroruote, della Rai e dell'Alfa Romeo, il \"Raid della Fratellanza e della Pace\" per scopi benefici che parte dalla Citt\u00e0 del Vaticano e arriva a Pechino. Due Alfa \"Matta\" e quattro Giulia Super attraversano l'Europa e l'Asia lungo un percorso di oltre 27.000 km. Nello specifico le \"Matta\" sono due vetture ex-Esercito Italiano che fungono da appoggio alle Giulia e ne trasportano i ricambi pi\u00f9 pesanti e ingombranti. Le modifiche meccaniche riguardano l'adozione dell'alternatore che si aggiunge all'hard-top realizzato con i pannelli del furgone F12, che impongono l'adozione di telai dei finestrini apribili verso l'alto.\nLe versioni speciali.\nLa \"Matta\", grazie alle sue ottime qualit\u00e0 fuoristrada, venne utilizzata in molte gare di trial amatoriale nonostante l'esigua potenza del motore di soli 65 CV. Cos\u00ec qualche appassionato ha pensato di montare al posto del quattro cilindri in linea originale il motore V8 2.6 litri della Montreal con 200 CV. La \"Matta-Montreal\" venne realizzata semplicemente sostituendo il 4 cilindri con il V8, con poche modifiche al resto della meccanica, circoscritte agli ammortizzatori, ai semiassi e ai freni anteriori e al piantone dello sterzo.\nAll'incirca nel 1959/60 una \"Matta\" dell'Esercito venne modificata applicandole un'elica per generare il vento ed addestrare gli apprendisti paracadutisti prima del lancio. L'O.A.R.E. di Bologna modific\u00f2 l'auto eliminando la trazione posteriore per fare spazio alla grande elica, mossa dalla presa di forza, deputata alla generazione del flusso d'aria, creando cos\u00ec \"la macchina del vento\"."}
{"id": "212693", "revid": "125432438", "url": "https://it.wikipedia.org/wiki?curid=212693", "title": "Patrick Moraz", "text": "Studi\u00f2 pianoforte classico al Conservatorio di Losanna, ma in seguito si interess\u00f2 principalmente al jazz per poi passare al \"progressive\". Moraz \u00e8 noto, tra l'altro, per aver suonato sul celebre album \"Relayer\" degli Yes e per aver fatto parte del gruppo The Moody Blues.\nCarriera.\nMoraz inizi\u00f2 la propria carriera di musicista, come solista, alla met\u00e0 degli anni sessanta. Gi\u00e0 virtuoso della tastiera, si esibiva in apertura dei concerti di grandi artisti jazz in tutta Europa. Nel 1968 fond\u00f2 il gruppo Mainhorse con Jean Restori; i Mainhorse pubblicarono un album omonimo per l'etichetta Polydor. Nel 1973 torn\u00f2 in Inghilterra e prese il posto lasciato da Keith Emerson nei Nice, che con Moraz cambiarono il proprio nome in Refugee. Il gruppo comprendeva Lee Jackson e Brian Davison.\nNel 1974 Moraz fu chiamato dagli Yes a sostituire un altro grande della tastiera, Rick Wakeman. Moraz suon\u00f2 sull'album \"Relayer\" del 1974, dando un contributo notevole alle atmosfere jazz rock di quell'opera. Nel 1976, tutti i membri degli Yes realizzarono un album solista. Moraz, che nel frattempo aveva passato qualche tempo in Brasile, realizz\u00f2 un album piuttosto insolito, intitolato \"I\" o \"The Story of I\", basato su una particolarissima ricetta che mescolava samba e ritmiche brasiliane, jazz e \"progressive rock\". L'album ebbe un notevole successo, e alcuni lo considerano il primo album di \"world music\" della storia. Uno dei brani di \"I\", \"Cachaca\", fu utilizzato come musica di sottofondo in una puntata della versione radiofonica della \"Guida galattica per gli autostoppisti\": in seguito venne ripubblicato nella raccolta di materiale solista di Yes ed ex-Yes \"\". Per un periodo fece anche parte della band brasiliana Vimana, suonando al fianco di Ritchie e Lobao, in sostituzione di Lulu Santos.\nDopo aver realizzato il proprio secondo album solista, \"Out In The Sun\", Moraz (che nel frattempo era uscito dagli Yes al ritorno di Wakeman) entr\u00f2 a far parte dei The Moody Blues, suonando prima nel loro \"Octave\" tour del 1979, e poi nell'album del 1981 \"Long Distance Voyager\" (il primo album dei Moody Blues a raggiungere la posizione #1 nelle classifiche). Moraz ha fatto parte dei Moody Blues fino al 1991.\nSia durante la sua permanenza nei Moody Blues sia dopo, Moraz realizz\u00f2 numerosi altri progetti. Registr\u00f2 con Chick Corea e con Bill Bruford, altro ex Yes, e realizz\u00f2 numerosi altri album solisti, tutti ben accolti dalla critica.\nDetiene una sorta di primato: \u00e8 l'unico tastierista al mondo che pu\u00f2 vantare di essere stato scelto per sostituire sia Keith Emerson sia Rick Wakeman, ovvero i due massimi esponenti del virtuosismo tastieristico in ambito progressive-rock, che per anni si sono contesi la cima delle classifiche come miglior tastierista nelle principali riviste musicali."}
{"id": "212694", "revid": "547992", "url": "https://it.wikipedia.org/wiki?curid=212694", "title": "Parapsicologia", "text": "La parapsicologia (pi\u00f9 raramente detta metapsichica) \u00e8 la disciplina che si propone di studiare con metodi scientifici tre categorie di fenomeni anomali: poteri metapsichici, interazione tra mente e materia e sopravvivenza alla morte. La parapsicologia non \u00e8 lo studio di ogni fenomeno paranormale, nonostante si occupi di dimensioni e di fenomeni inerenti a processi estranei alle comuni e note leggi fisiche e alle esperienze sensoriali, ma comunque attribuibili alla psiche dell'uomo. Alcune organizzazioni, come l'Associazione Parapsicologica (\"Parapsychological Association, Inc.\"), sostengono l'esistenza di talune forme di abilit\u00e0 psichiche paranormali in base ai risultati dei loro test.\nLa comunit\u00e0 scientifica tuttavia non ritiene provata l'esistenza di fenomeni paranormali. Oggetto di critica sono sia i metodi utilizzati negli studi, sia i risultati ottenuti. La comunit\u00e0 scientifica e accademica \u00e8 unanimemente schierata nel considerare la parapsicologia una pseudoscienza vista la mancanza, in pi\u00f9 di un secolo di ricerche, di alcun tipo di prova oggettivamente verificabile circa l'esistenza di abilit\u00e0 paranormali.\nStoria.\nIl termine parapsicologia fu coniato intorno al 1889 dal filosofo e psicologo Max Dessoir. Il termine fu poi adottato da J.B.Rhine nel 1930 al posto di \"ricerca psichica\" al fine di indicare un significativo discostamento dalle metodologie di laboratorio allora utilizzate Il termine deriva dal greco \u03c0\u03b1\u03c1\u03ac (\"para\") e psicologia. I parapsicologi indicano i fenomeni psichici oggetto della loro ricerca con il termine \"Psi\", termine che intende essere descrittivo senza che vi sia sotteso un meccanismo.\nInizi.\nNel 1875, Edmund Gurney e Frederic W. H. Myers affermarono di avere riunito un buon numero di casi, a loro dire accertati, di telepatia spontanea. Essi quindi vollero intraprendere degli esperimenti, per vedere se fosse possibile provocare la trasmissione di pensiero, e trovare cos\u00ec la spiegazione di quello che ritenevano un fenomeno di telepatia spontanea: e interessarono sir William Fletcher Barrett al loro progetto.\nNel 1876 il Prof. W. Barrett lesse una relazione sui suoi esperimenti all'Assemblea dell'Associazione Britannica, tenuta a Glasgow, che fu accolta con disdegno ed esclusa dall'inserzione nell'Annuario dell'Associazione.\nNel 1882 venne fondata a Londra la Society for Psychical Research (SPR). L'istituzione di tale societ\u00e0 fu il primo passo che gli scienziati fecero per organizzarsi al fine di investigare i presunti fenomeni paranormali. I primi associati furono filosofi, studenti, scienziati, educatori e politici come Henry Sidgwick, Arthur Balfour, William Crookes, Rufus Osgood Mason and Charles Richet.. L'SPR distinse i propri studi in diverse aree: telepatia, ipnosi, fenomeni di Reichenbach, esperienze di apparizioni, e gli aspetti psichici dello spiritismo. Uno dei primi lavori svolti dall'SPR fu il \"censimento delle allucinazioni\" volto a ricercare esperienze di apparizioni e allucinazioni in persone sane prive di problemi psichici. Tale ricerca fu il primo tentativo di dare una valutazione statistica dei fenomeni paranormali; la successiva pubblicazione del rapporto, nel 1886, \"Phantasms of the Living\" costituisce ancora oggi una fonte importante per la ricerca parapsicologica. L'SPR divenne un modello per altre associazioni simili che sorsero in altri paesi europei e negli Stati Uniti d'America verso la fine del XIX secolo. Nel 1885 a New York nacque l\"American Society for Psychical Research\" (ASPR) soprattutto grazie al supporto dello psicologo William James.\nOggi sia la SPR che la ASPR continuano le loro ricerche su fenomeni paranormali. Il fine della SPR \u00e8 dichiarato in ogni numero del proprio giornale: esaminare senza pregiudizio e con spirito scientifico quelle facolt\u00e0 dell'uomo, reali o supposte, che appaiono inesplicabili a qualsiasi ricognizione generale.\nNel 1897, Carl Gustav Jung, appena ventiduenne, tenne una conferenza nella quale sostenne l'idea dell'esistenza di una \u201cforza vitale\u201d, l'anima, che supera di molto la nostra coscienza, portando una vasta documentazione di fenomeni di materializzazione, telecinesi, sdoppiamento, telepatia, chiaroveggenza, i sogni profetici. Condusse degli esperimenti utilizzando come medium la propria cugina di 15 anni, e nella tesi di specializzazione sostenne per la prima volta che nello stato di \"trance\" emergono una o pi\u00f9 personalit\u00e0 inconsce che sono presenti nel medium (proiezione esterna di complessi autonomi dell'inconscio). Nel 1948, arriva a concludere che \nEra di Rhine.\nNel 1911 la Stanford University divenne il primo istituto accademico negli Stati Uniti a studiare la percezione extrasensoriale (ESP) e la psicocinesi in laboratorio. I lavori erano guidati dallo psicologo John Edgar Coover. Nel 1930 la Duke University divenne la seconda maggiore universit\u00e0 a indagare criticamente i presunti fenomeni ESP e la psicocinesi. Sotto la guida dello psicologo William McDougall e con l'aiuto di altri come Karl Zener, Joseph B. Rhine e Louisa E. Rhine e utilizzando dei volontari scelti tra gli studenti, il laboratorio divenne operativo. Al contrario del tradizionale approccio della ricerca psichica, il quale generalmente richiedeva \"prove qualitative\" per i fenomeni paranormali, gli esperimenti alla Duke University puntarono alla ricerca \"quantitativa\", usando un approccio statistico con le carte Zener e i dadi. Conseguenza di questi esperimenti alla Duke fu che tale tipo di metodo fu adottato in larga parte del mondo da chi indagava i fenomeni paranormali.\nIl libro pubblicato da Rhine, \"New Frontiers of the Mind\" (1937), fece conoscere al mondo le risultanze dei lavori svolti nel laboratorio. Nel suo libro Rhine utilizzava largamente la parola \"parapsicologia\" per descrivere le ricerche condotte alla Duke. Rhine inoltre fond\u00f2 un autonomo laboratorio di parapsicologia all'interno della Duke e inizi\u00f2 a pubblicare il \"Journal of Parapsychology\" del quale era coeditore McDougall.\nGli esperimenti alla Duke attirarono molte critiche dagli psicologi, i quali tacciavano tali studi di mancare di prove circa l'esistenza dell'ESP. Rhine e i suoi colleghi cercarono di indirizzare queste critiche verso nuovi esperimenti, articoli e libri e riassunse le critiche e le sue risposte al riguardo in un libro: \"Extra-Sensory Perception After Sixty Years\". Il consiglio direttivo della Duke University ebbe nel tempo sempre meno interesse verso la parapsicologia, e dopo il pensionamento di Rhine nel 1965, ogni collegamento tra ricerca parapsicologica e l'universit\u00e0 venne meno. In seguito Rhine diede vita alla \"Foundation for Research on the Nature of Man\" (FRNM) e all\"Institute for Parapsychology\" per continuare i lavori svolti nel laboratorio della Duke. Nel 1995, centenario della nascita di Rhine, l'FRNM fu rinominato \"Rhine Research Center\" che ha come scopo quello di implementare la condizione umana creando una consapevolezza scientifica su quelle abilit\u00e0 e capacit\u00e0 sensitive che sembrano trascendere gli ordinari limiti dello spazio e del tempo.\nFondazione della Parapsychological Association.\nL'Associazione Parapsicologica, Parapsychological Association (PA), fu creata a Durham in Carolina del Nord il 19 giugno del 1957. La sua istituzione fu proposta da J. B. Rhine in un workshop sulla parapsicologia tenuto nel laboratorio della Duke University. Il fine dell'associazione, cos\u00ec come descritto nello statuto, \u00e8 \"promuovere la parapsicologia a scienza, diffondere la conoscenza di essa e integrare le scoperte con quelle compiute in altri campi scientifici\".\nSotto la direzione di Margaret Mead, l'associazione fece grandi passi in avanti nel campo della parapsicologia e nel 1969 divenne affiliata della American Association for the Advancement of Science (AAAS), la pi\u00f9 grande associazione scientifica del mondo.. Nel 1979 il fisico John A. Wheeler afferm\u00f2 che la parapsicologia \u00e8 una pseudoscienza e che quindi l'affiliazione all'AAAS andava riconsiderata. Tuttavia la richiesta di Wheeler non ebbe successo. Oggi, l'Associazione Parapsicologica conta 300 aderenti tra associati e affiliati e mantiene la sua affiliazione all'AAAS. Il convegno annuale dell'AAAS prevede un forum dove i parapsicologi possono presentare le proprie ricerche agli scienziati di altre aree e portare avanti la parapsicologia nell'attivit\u00e0 di \"lobbismo\" sulle linee di condotta nazionali relative alla scienza.\nIncremento delle ricerche negli anni settanta.\nL'affiliazione della Parapsychological Association all'American Association for the Advancement of Science unitamente alla generale apertura verso i fenomeni psichici e all'occulto segn\u00f2 gli anni settanta come il decennio caratterizzato dall'incremento delle ricerche nel campo parapsicologico. In questi anni vennero fondate altre importanti organizzazioni: l'Academy of Religion and Psychical Research, l'Institute of Noetic Sciences (1973), la International Kirlian Research Association (1975), e il Princeton Engineering Anomalies Research Laboratory (1979). Il lavoro sulla parapsicologia fu altres\u00ec svolto nello Stanford Research Institute (SRI).. Gli stessi scopi della ricerca parapsicologica furono ampliati. Lo psichiatra Ian Stevenson condusse gran parte delle proprie discusse ricerche sulla reincarnazione durante questi anni. Lo psicologo Thelma Moss impiego molto del suo tempo nello studio dell'effetto Kirlian nel laboratorio parapsicologico di UCLA. L'influenza di maestri spirituali provenienti dall'Asia e le loro affermazioni sui poteri prodotti dalla meditazione, spinse la ricerca verso gli \"stati alterati della coscienza\". Il direttore dell'American Society for Psychical Research, Karlis Osis, condusse esperimenti sulle esperienze extracorporee e sui segnali astrali. Il fisico Russell Targ coni\u00f2 il termine \"visualizzazione remota\" (remote viewing) per utilizzarlo nelle sue ricerche psi nel 1974.\nIn quegli anni anche gli accademici che non si occupavano di parapsicologia sembravano ottimisti sulle ricerche che si stavano conducendo. Nel 1979 un sondaggio tra pi\u00f9 di 1100 professori universitari negli Stati Uniti mise in luce come solo il 2% degli psicologi ritenesse la percezione extrasensoriale impossibile. Una pi\u00f9 alta percentuale (34%) riteneva che i fenomeni ESP fossero gi\u00e0 provati o che comunque fosse possibile provarli. In un'altra area di studio la percentuale fu perfino pi\u00f9 alta: il 55% di coloro che si occupavano di scienze naturali, il 66% di coloro che si occupavano di scienze sociali (esclusi gli psicologi) e il 77% degli insegnanti d'arte e di materie umanistiche riteneva che fosse utile compiere ricerche sull'ESP. I sondaggi sul paranormale continuarono attraverso gli anni settanta sino agli inizi degli anni ottanta. Proprio all'inizio degli anni ottanta la Parapsychological Association afferm\u00f2 di avere ricercatori affiliati in pi\u00f9 di trenta Stati. Inoltre, analoghe ricerche erano condotte da ricercatori non affiliati alla PA nell'Europa dell'est e in Unione Sovietica.\nDopo gli anni settanta.\nDagli anni settanta in poi la considerazione per le ricerche parapsicologiche \u00e8 andata via via scemando. Le prime ricerche furono considerate inconcludenti e i parapsicologi si trovarono di fronte la forte opposizione dei loro colleghi accademici. Alcuni effetti che sembravano essere paranormali, ad esempio l'effetto Kirlian, scomparvero quando furono testati sotto stretto controllo, lasciando quindi queste ricerche ad un punto morto. Molti laboratori di ricerca statunitensi furono chiusi, citando come ragione la mancanza di accettazione da parte della scienza e lasciando cos\u00ec la ricerca parapsicologica confinata nelle istituzioni private finanziate con fondi privati. Dopo ventotto anni di ricerche il \"Princeton Engineering Anomalies Research Laboratory\" ha chiuso i propri laboratori nel 2007.\nDue universit\u00e0 negli Stati Uniti hanno ancora dei laboratori per la parapsicologia: il dipartimento per gli studi percettivi, che \u00e8 una unit\u00e0 del dipartimento di medicina psichiatrica dell'universit\u00e0 della Virginia, studia la possibilit\u00e0 di una permanenza del conscio dopo la morte del corpo; il laboratorio Veritas dell'Universit\u00e0 dell'Arizona conduce ricerche sui medium. Varie istituzioni private, incluso l'Institute of Noetic Sciences, conducono e promuovono la ricerca parapsicologica. La Gran Bretagna \u00e8 leader in Europa nella ricerca parapsicologica con privati che hanno fondato laboratori all'interno della Universit\u00e0 di Edimburgo, della \"Universita di Northampton\", e della \"Liverpool Hope University\", e anche in diverse altre. Le ricerche parapsicologiche inoltre hanno trovato incremento anche in alcune sub-discipline della psicologia. Un esempio ne \u00e8 la psicologia transpersonale che si propone di studiare gli aspetti trascendenti o spirituali della mente umana e anomalie psicologiche, analizzando credenze paranormali ed esperienze soggettive anomale con i tradizionali strumenti della psicologia\nRicerche.\nLa parapsicologia studia un certo numero di apparenti fenomeni paranormali, tra i quali:\nLa Parapsychological Association sottolinea come il campo d'interesse non abbraccia tutti i fenomeni paranormali e cos\u00ec anche non si interessa di astrologia, UFO, vampiri, alchimia o stregoneria.\nFra gli altri fenomeni parapsicologici-medianici studiati: precognizione, xenoglossia, psicometria, rabdomanzia e radioestesia, telecinesi e psicocinesi, ectoplasmia, apporto di oggetti (impronte e calchi medianici, dermografismi), termogenesi, levitazione, scrittura automatica, aura e aureola, divinazione.\nI parapsicologi impiegano una moltitudine di approcci nelle loro ricerche che includono approcci qualitativi come la tradizionale psicologia ma anche metodologie quantitative empiriche. I loro studi pi\u00f9 contestati utilizzano la meta-analisi per esaminare prove statistiche dei fenomeni paranormali.\nEsperimenti Ganzfeld.\nGli esperimenti Ganzfeld (in tedesco significa \"intero campo\") sono una tecnica usata per testare le presunte capacit\u00e0 telepatiche di un soggetto. La tecnica fu sviluppata per mettere velocemente in silenzio il \"rumore mentale\" utilizzando una leggera copertura che nascondesse l'ambiente alla vista e all'udito. L'isolamento del senso della vista \u00e8 solitamente ottenuto creando una luce rossa soffusa. L'udito \u00e8 invece bloccato con \"rumore bianco\" o suoni similari. Il soggetto inoltre \u00e8 di solito seduto con la schiena reclinata in una posizione confortevole per minimizzare il senso del tatto.\nIn un tipico esperimento ganzfeld, il \"mittente\" e il \"ricevente\" sono isolati. Al mittente \u00e8 mostrato un video o immagini e gli viene chiesto di inviarle mentalmente al ricevente. A questi, mentre si trova nello stato \"ganzfeld\", viene chiesto di parlare a voce alta dei propri processi mentali, incluso le immagini, i pensieri e ci\u00f2 che sente; alla fine del periodo di \"invio\", tipicamente lungo dai venti ai quaranta minuti, il ricevente viene tirato fuori dallo stato ganzfeld e gli vengono mostrate quattro immagini o dei video, uno solo dei quali \u00e8 quello visualizzato dal mittente. Il ricevente prova quindi a indicare quella giusta utilizzando le percezioni avute durante l'isolamento. Secondo i parapsicologi Dean Radin, Charles Honorton, e Daryl Bem i risultati dell'esperimento condotti complessivamente in pi\u00f9 di tremila sessioni da due dozzine di ricercatori nel mondo indicherebbe che l'immagine corretta \u00e8 individuata pi\u00f9 spesso di quanto ci si aspetterebbe in base al caso. L'affermazione fatta dai parapsicologi su tali dati che sono da loro stati definiti statisticamente significativi ha innescato un acceso dibattito sulle riviste di psicologia su come interpretare correttamente i dati. Nel 1999, Milton e Wiseman hanno pubblicato un articolo che sottolineava la non replicabilit\u00e0 dei risultati di Bem e Honorton.\nPsicocinesi e generazione casuale di numeri.\nL'avvento della potente e poco costosa elettronica e dei computer ha permesso la creazione di esperimenti pienamente automatizzati al fine di studiare l'interazione tra mente e materia. Nella maggior parte di questi esperimenti un generatore casuale di numeri (RNG), basato su rumori elettronici o radioattivi, produce un flusso di dati che sono registrati e analizzati dal software di un computer. Un individuo prova ad alterare con la mente la distribuzione dei numeri. Tale tecnica \u00e8 stata usata sia per testare la psicocinesi su individui che su pi\u00f9 ampi gruppi di persone. La maggior parte della meta-analisi dell'RNG sono state pubblicate ogni cinque anni, sin dal 1986, sulla rivista \"Foundations of Physics\". Robert G. Jahn, fondatore del \"Princeton Engineering Anomalies Research\" (PEAR) e la collega Brenda Dunne affermano che la dimensione dei risultati \u00e8 piuttosto piccola ma hanno una significativit\u00e0 statistica se considerati nel tempo e in relazione al tipo di esperimento. Le pi\u00f9 recenti meta-analisi sono state pubblicate nel \"Psychological Bulletin\" unitamente a molti commenti critici. Tale meta-analisi era composta da 380 studi, con dei risultati che avevano una significativit\u00e0 statistica anche se molto piccola e comunque spiegabile con la \"publication bias\" cio\u00e8 la tendenza dei ricercatori a attribuire un diverso valore ai risultati positivi rispetto ai risultati negativi.\nCritiche.\nMolti analisti ritengono che l'intero corpo di prove in favore della parapsicologia sia di scarsa qualit\u00e0 e raccolte in assenza di un adeguato controllo. Secondo questa visione, l'intero campo della parapsicologia non ha prodotto nessun risultato concludente. Essi fanno riferimento alle frodi, agli studi deficitari, a un pensiero \"magico\", al bias cognitivo per spiegare i risultati prodotti dalla parapsicologia.. Gli scettici notano inoltre che il desiderio della gente di credere nel paranormale comporta l'ignorare i forti elementi che provano che esso non esiste. La realt\u00e0 dei fenomeni studiati dalla parapsicologia e la scientificit\u00e0 della ricerca stessa sono oggetto di disputa tra studiosi e ricercatori indipendenti. Nel 1988 la \"U.S. National Academy of Sciences\" pubblic\u00f2 un rapporto che concludeva \"non c'\u00e8 alcuna giustificazione scientifica emersa dalle ricerche condotte in oltre 130 anni circa l'esistenza di fenomeni paranormali\", tuttavia, nello stesso rapporto si raccomanda di monitorare alcuni ricerche come quelle sulla psicocinesi per possibili futuri sviluppi. Gli studi al \"Princeton Engineering Anomalies Research Lab\" (il cui monitoraggio era raccomandato dal rapporto sopra citato) si sono da allora conclusi fallendo nell'ottenere un responso positivo dalla comunit\u00e0 scientifica nonostante. Nel 2008 uno studio che utilizzava la risonanza magnetica funzionale mostr\u00f2 come non ci fosse alcun individuabile effetto psi. In aggiunta a questo, i metodi usati dai parapsicologi sono considerati dai critici, e tra questi anche da coloro che hanno scritto gli standard scientifici per il \"California State Board of Education\", pseudoscientifici.\nAlcuni critiche pi\u00f9 specifiche rilevano che i parapsicologi non hanno chiaramente definito l'oggetto del fenomeno, non danno una semplice ripetibilit\u00e0 dell'esperimento che possa dimostrare, a richiesta, gli effetti psi e neanche una teoria fondamentale che spieghi il passaggio paranormale di informazioni. James E. Alcock, professore di psicologia alla \"York University\" afferm\u00f2 che pochi dei risultati degli esperimenti parapsicologici hanno suggerito ricerche interdisciplinari nei principali campi scientifici come nella fisica o nella biologia. Alcock sostiene che la parapsicologia rimane una scienza isolata la cui validit\u00e0 \u00e8 discutibile e nella sua interezza non \u00e8 qualificabile come \"scientifica\".\nFrodi.\nNella storia della ricerca parapsicologica ci sono stati casi di vere e proprie frodi. Gli esperimenti \"Soal-Goldney\" del 1941-43 (che attestavano abilit\u00e0 precognitive) per lungo tempo furono guardati come i migliori esperimenti nel campo per i controlli indipendenti e i testimoni volti a prevenire la frodi. Tuttavia molti anni dopo, i sospetti di imbroglio furono confermati quando le prove statistiche, scoperte e pubblicate da altri parapsicologi, indicarono che il Dott. Soal aveva imbrogliato alterando i dati originali.\nWalter J. Levy, direttore di un istituto di parapsicologia, riport\u00f2 una serie di successi nel campo ESP che poggiavano sulla manipolazione, controllata da un computer, di soggetti non umani come uova e ratti. I suoi esperimenti mostrarono dei risultati positivi molto alti. Poich\u00e9 gli esperimenti non coinvolgevano soggetti umani e poich\u00e9 il processo di test era per lo pi\u00f9 automatizzato, tali risultati non subirono le critiche circa l\"observer-expectancy effect\" evitando cos\u00ec i rilievi sull'influenza che le aspettative del soggetto possono avere sul risultato. Tuttavia i ricercatori che seguirono Levy si insospettirono circa il metodo usato. Riscontrarono che Levy aveva interferito con le macchine che registravano i dati, creando manualmente stringhe di risultati positivi. Rhine licenzi\u00f2 quindi Levy e rese pubblica la frode in numerosi articoli.\nMolti spiritisti e medium usano l'imbroglio e molti di loro sono stati smascherati gi\u00e0 dai primi ricercatori nel campo come Richard Hodgson e Harry Price. Negli anni venti l'illusionista Harry Houdini disse che ricercatori e osservatori non avevano ancora creato procedure sperimentali tali da evitare le frodi. Nel 1979 l'illusionista e debunker James Randi realizz\u00f2 una truffa-trappola conosciuta come Progetto Alpha nel quale Randi invi\u00f2, sotto copertura, due giovani illusionisti al \"McDonnell Laboratory for Psychical Research\" con lo specifico fine di mostrare quanto inadeguati fossero i metodi sperimentali ivi usati e quanto presente fosse la tendenza a \"credere\" di chi si occupa di parapsicologia.\nCritiche dei risultati sperimentali.\nSebbene alcuni analisti critici ritengano scientifico lo studio parapsicologico, non sono convinti dei risultati sperimentali. Affermano infatti che i successi dei risultati sperimentali sono da imputare a cattive procedure, ricercatori scarsamente preparati o metodi deficitari. Ad esempio i dati prodotti dal laboratorio del PEAR sono stati criticati da ricercatori come la professoressa di statistica Jessica Utts e lo psicologo Ray Hyman. \nCi sono tuttavia delle eccezioni, come ad esempio la dichiarazione congiunta della stessa Jessica Utts e del nobel per la fisica B.D.Josephson, in cui si afferma che l'esistenza dei fenomeni PSI \u00e8 stata sperimentalmente provata.\nTaluni critici affermano che i risultati positivi riportati dai parapsicologi vadano attribuiti all'effetto di selezione, la maggiore meta-analisi dei risultati \u00e8 stata pubblicata nel \"Psychological Bulletin\", unitamente a una serie di commentari critici volti a escludere un bias di pubblicazione. Per i critici come Victor J. Stenger i parapsicologi fanno un cattivo uso delle meta-analisi al fine di creare l'errata impressione di una significativit\u00e0 statistica dei risultati.\nMancanza di carattere cumulativo.\nUna critica mossa da Ray Hyman concerne quello che lui chiama \"carattere cumulativo\" che caratterizza la scienza. Da Newton ad oggi la fisica \u00e8 molto cambiata, evolvendo sui dati precedenti; ci\u00f2 non toglie, tuttavia, che l'esperimento di Newton sia ancora valido e replicabile. Validit\u00e0 e replicabilit\u00e0 che invece mancano al campo di ricerca della parapsicologia dove i precedenti esperimenti vengono scartati e ne vengono ideati di nuovi: \u00abnegli anni trenta sostenevano che erano gli esperimenti di indovinamento delle carte condotti da J. B. Rhine a provare la realt\u00e0 della ESP. La generazione successiva abbandon\u00f2 gli esperimenti di Rhine, ritenendoli metodologicamente troppo viziati, ed esalt\u00f2 come prova delle facolt\u00e0 telepatiche il lavoro di Soal-Goldney. La generazione successiva dovette abbandonare anche i risultati di Soal quando Betty Markwick (1978) dimostr\u00f2 in modo convincente che Soal aveva alterato artificialmente i suoi dati. Oggi nessuno considera pi\u00f9 le sorelle Creery, Smith e Blackburn, gli esperimenti di Rhine o quelli di Soal come valide prove dell'esistenza di facolt\u00e0 paranormali.\u00bb.\nLa teoria scientifica \u00e8 caratterizzata dalla presenza di equazioni numeriche, dalla precisa \"predizione\" di fenomeni (talora non ancora noti) poi osservati in natura o in laboratorio, e da un riscontro sperimentale che sia: quantificabile, misurabile, riproducibile. Se mai esiste, il fatto paranormale \u00e8 ritenuto essere l'effetto prodotto:\nNel caso della mente umana, si tratta di facolt\u00e0 ancora non del tutto note, e perci\u00f2 nemmeno riproducibili e controllabili.\nNegli altri due casi, il fenomeno paranormale non \u00e8 riproducibile, e per questo nemmeno falsificabile.\nSecondo una consolidata tradizione di fede comune a varie religioni non solo cristiane, ci\u00f2 che chiamiamo Spirito pu\u00f2 apparire in una forma corporea ai cinque sensi, ma in s\u00e9 \u00e8 incorporeo: non ha massa, n\u00e9 tempo n\u00e9 spazio. Non \u00e8 quindi misurabile in s\u00e9, se non nei suoi eventuali effetti paranormali. \nInoltre, tali enti in ogni qualit\u00e0 sono pi\u00f9 perfetti dell'essere umano, non sono subordinati ai viventi, e nella vita ordinaria ignorano e non possono essere obbligati in qualche modo a rispondere a ci\u00f2 che viene loro chiesto: il fenomeno paranormale non \u00e8 riproducibile, o riproducibile \"a comando\", con la certezza di poter misurare ogni volta un risultato sperimentale. Non esiste la possibilit\u00e0 di un'istanza cruciale \"spirituale\", che interroghi la natura in modo da costringerla a rispondere \"s\u00ec o no\".\nMetapsichica.\nIl termine \"metapsichica\" fu proposto nel 1905 dal professor Charles Richet in un discorso alla Societ\u00e0 per la Ricerca Psichica (SPR) britannica, per indicare lo studio dei fenomeni paranormali. Il termine \"metapsichico\", caduto in disuso da quasi un secolo, viene nuovamente riproposto nel 2017 dallo scrittore Alois Zorv\u00ebn nelle sue opere filosofiche, per designare tutti i fenomeni che superano il campo fisico e metafisico con un carattere minimo di razionalit\u00e0 e oggettivit\u00e0.\nQuando utilizz\u00f2 la parola per la prima volta, Richet defin\u00ec la metapsichica come \u00ablo studio delle propriet\u00e0 della mente che emergono dal campo limitato di osservazione della psicofisiologia ancora universalmente accettato e insegnato\u00bb. Successivamente riformul\u00f2 la definizione come \u00ablo studio dei fenomeni meccanici o psicologici causate da forze che sembrano intelligenti oppure da potenze di origine sconosciuta e latenti nell'intelligenza umana\u00bb.\nNel suo \"Trait\u00e9 de m\u00e9tapsychique\" pubblicato nel 1922, afferm\u00f2 che questa parola ebbe per lui la stessa autorit\u00e0 di Aristotele. Aristotele, dopo aver trattato le forze fisiche, svilupp\u00f2 la trattazione delle grandi leggi della natura che vanno oltre le cose della fisica, intitolandolo metafisica (\"Oltre le cose fisiche\"), aggiungendo che \u00ab\u00e8 ora importante definire il psichica. Ci\u00f2 che caratterizza il fatto metapsichico, qualunque esso sia, \u00e8 che sembra dovuto a un'intelligenza sconosciuta (umana o non umana)\u00bb. Appartengono al dominio della metapsichica:\nNel suo penultimo corso di fisiologia tenuto alla Facolt\u00e0 di Medicina di Parigi, il 24 giugno 1925 afferm\u00f2 che \u00abun fenomeno \u00e8 metapsichico quando non pu\u00f2 essere spiegato dai fatti classici della psicologia, della meccanica o della fisiologia normale, o piuttosto abituale\u00bb."}
{"id": "212695", "revid": "1910023", "url": "https://it.wikipedia.org/wiki?curid=212695", "title": "Casatenovo", "text": "Casatenovo (\"Cas\u00e0a\" o \"Casan\u00f6\u00f6f\" in dialetto brianzolo, anticamente Casate Nuovo) \u00e8 un comune italiano di abitanti della provincia di Lecco in Lombardia.\nGeografia fisica.\nIl comune di Casatenovo \u00e8 posto nell'estremit\u00e0 sud occidentale della provincia di Lecco, nell'area del Meratese, e occupa una superficie di 12,7\u00a0km\u00b2. Confina ad ovest e a sud con i comuni di Besana in Brianza, Correzzana, Lesmo, Camparada e Usmate Velate (Provincia di Monza e della Brianza) e ad est e a nord con i comuni di Lomagna, Missaglia e Monticello Brianza (Provincia di Lecco). Il territorio presenta ancora delle parti boscate, ma solo lungo i pendii pi\u00f9 scoscesi e lungo i corsi d'acqua (Pegorino, Lavandaia e Nava, che costituiscono il sistema idrografico principale e le rogge Molgorana e La Folgora che costituiscono il sistema idrografico secondario).\nIl Territorio \u00e8 sito in posizione pressoch\u00e9 equidistante tra Monza e Lecco ed \u00e8 servito dalla viabilit\u00e0 principale della Strada provinciale 51 della Santa, intermedia tra la Statale 36 e la nuova Valassina; dalla Strada Provinciale 54, che collega le direttrici principali sopra dette in senso est-ovest a nord del centro di Casatenovo; dalla Provinciale 55, che connette il centro con Usmate ed i collegamenti con Lomagna e la Tangenziale Est di Milano. Il territorio non \u00e8 interessato da linee ferroviarie.\nL'altimetria varia da un massimo di circa 375 m ad in minimo di 250 m.\nIl Patrimonio edilizio di origine storica \u00e8 notevole e diffuso sia negli abitati sia nelle zone agricole. In Casatenovo vi sono infatti ben 20 cascine isolate di particolare pregio, oltre a diverse ville e dimore nobiliari di notevole interesse dal punto di vista storico-architettonico.\nCasatenovo ha circa 13.000 abitanti ed un'organizzazione urbana policentrica, ricca di aree ad alto contenuto ambientale e paesaggistico.\nStoria.\nNel 1770, presso la Cascina Porrinetti, si registr\u00f2 il ritrovamento di un cippo sepolcrale databile al IV secolo e riportante un'iscrizione relativa a un tal Lucillio Domestico Valeriano, membro del corpo militare detto \"Collegio dei Fabbri e dei Centenari\"\"\".\nLe prime notizie storiche relative ad un \"Casale (cio\u00e8 Casate) Nuovo\" si possono far risalire ai tempi di Carlo il Calvo - nipote di Carlo Magno - erede di quel Ludovico il Pio che sottrasse ai Longobardi il predominio sull'Italia e che reintegr\u00f2 il culto cristiano nelle Terre lombarde sconvolte prima dai Franchi, poi dalle eresie e dalle apostasie barbariche. Ed \u00e8 in questo tormentato periodo di restaurazione cristiana, con l'insediamento a Monza di una sovrana cattolica, che sorsero e si moltiplicarono nelle terre milanesi le \"Pievi\", vale a dire le chiese presbiteriali, ove si amministrava la potest\u00e0 arcivescovile e la cura evangelica del popolo di Dio.\n\u00c8 all'anno 867, infatti, che si pu\u00f2 fare riferimento come data di prima menzione di Casatenovo, bench\u00e9 i primi riferimenti documentali d'archivio, sulla presenza d'un nucleo abitato, non siano anteriori all'anno 1110. Il nucleo abitato doveva presumibilmente ascendere alla fine del secolo 10 - inizi dell'11\u00ba quando - al tempo degli Ottoni prima e delle guerre Lotariane poi - il castello esistente fu potenziato ed ampliato dalla nobile famiglia dei Casati, in lotta contro l'ormai decadente primato locale dell'aristocrazia Franca.\nMa \u00e8 solo verso l'ultimo scorcio del XIII secolo - al termine delle intricate vicende che contrassegnarono le lotte tra gli Svevi, dal Barbarossa a Ottone IV, contro i Signori locali - che il nome di \"Casate Novo\" (insieme a quelli di Casate Vegio, Galgiana, Vallis Aperta, etc.) si afferma come precisa realt\u00e0 comunale, seppure ancora unita alla pieve di Missaglia.\nDa questo momento la Casate medievale, vera e propria Corte fortificata, sar\u00e0 coinvolta in tutte le travagliate vicende che interessarono la Lombardia: dalle lotte tra guelfi e ghibellini, a quelle tra i Visconti - astro nascente dell'aristocrazia italica - e la Serenissima Repubblica di Venezia. Fu punto nevralgico dello scacchiere fortificato alto-lombardo, come gi\u00e0 risultava dai lontani tempi di Ariberto, a conferma d'un'antica pergamena ora conservata nell'Archivio del conte del Duomo di Milano, corroborata da un atto testamentario del conte Beato di Casate ai nipoti Marzio e Filippo Casati, risalente all'anno 1270.\nFu dunque Casate, per tutto il tempo medievale, una grande fortificazione, a cui si aggregarono, col passar degli anni, varie cascine (tra le quali originariamente quella di Rancate) ove presero dominio alcuni signorotti locali, specie dopo l'infeudazione del 1538. Ma gi\u00e0 dal 1450 si potevano contare quelle di Casate Veteri (oltrech\u00e9, ovviamente, Novo), Cassina de' Brangiis, con quelle unite di Rogorea e Columbarino, Valle Aperta, Rimoldo, Galzana, ecc.\nIl feudo pass\u00f2 - dopo le tragiche vicende legate al dominio visconteo - nelle mani di Gerolamo Brebbia, gi\u00e0 tesoriere generale dello Stato di Milano ed \u00e8 sempre a questo periodo che si debbono gli stanziamenti di nobili famiglie nei palazzi di Rimoldo (i Parravicini) di Galgiana (i d'Adda) di Giovenigo (i Toscani). La comunit\u00e0 locale continu\u00f2 tuttavia a frazionarsi fino a raggiungere, verso la met\u00e0 del Cinquecento, anche i nuclei di Cascina Bracchi (in parte gi\u00e0 de' Bragiis) e di Campofiorenzo; anche a seguito del passaggio del castello dai Casati agli Sforza e finalmente ai conti Lurani nel 1587.\n\u00c8 quindi nel 1692 che Casate Vecchio si distacc\u00f2 da Casate Nuovo e quest'ultima fu assegnata definitivamente al marchese don Giulio Casati, uomo ribaldo e violento e noto come \"bandito\" che, prima personalmente, poi attraverso i suoi discendenti la detenne - anche se in forme giuridiche diverse da quelle feudali - fino a tutto il Settecento.\nResta da dire infine dei due rilevanti monasteri di Santa Margherita e dei Santi Pietro e Paolo, un tempo esistenti tra Casate Vecchio e Nuovo.\nEntrambi appartenenti all'ordine delle monache Benedettine furono soppressi e distrutti durante il sacco sforzesco del 1451. Sempre del 1451 \u00e8 l'unificazione - voluta con una bolla del 5 ottobre da Papa Niccol\u00f2 V - della Chiesa di San Margherita, con quella di Santa Giustina e la nomina a parroco del sacerdote Giacomo del Torgio, che provvide alla riedificazione dei templi, facendoli abbellire con interessanti affreschi.\nA partire poi dalla fine del Settecento e dagli inizi dell'Ottocento, si ebbe un considerevole sviluppo del nucleo comunale, specie con la erezione od il rifacimento di notevoli ville patrizie: quali la Casati-Facchi (gi\u00e0 Greppi-Bressi), la Casati-Greppi di Bussero, la Casati-Marocco-Vigan\u00f2, la Castelbarco-Vismara, la Garavaglia-Lattuada-Ghisotti, la Lattuada-Ghisotti, la Lattuada-Vismara, la Lurani-Cernuschi, nonch\u00e9 la cascina Bracchi-Casati.\nDal secolo XIX Casatenovo entra nella grande vicenda dello sviluppo industriale e commerciale, tipico dell'area briantea, affermandosi - grazie anche all'intraprendenza di dinamiche dinastie imprenditoriali - soprattutto nel settore dei prodotti agro-alimentari - e collocandosi a buon diritto tra i Comuni pi\u00f9 ricchi dell'area lombarda.\nDurante la seconda guerra mondiale, nella frazione di Valaperta si comp\u00ec un eccidio di quattro partigiani da parte delle Brigate Nere, comandate da Giuseppe Gaidoni ed Emilio Formigoni (padre di Roberto Formigoni)\nSociet\u00e0.\nEtnie e minoranze straniere.\nGli stranieri residenti nel comune sono 788, ovvero il 6,2% della popolazione. Di seguito sono riportati i gruppi pi\u00f9 consistenti:\nMonumenti e luoghi d'interesse.\nArchitetture religiose.\nChiesa parrocchiale.\nSebbene le origini della chiesa parrocchiale di San Giorgio risalgano al XIII secolo, l'aspetto attuale deriva da un radicale rifacimento a cui fu sottoposta nel 1635.\nL'edificio, con pianta a croce, si caratterizza nel suo complesso per un gusto barocco, da cui si allontana lo stile neoclassico della facciata, realizzato all'inizio del XIX secolo, durante interventi di restauro affidati all'architetto Carlo Amati, il quale dot\u00f2 la chiesa di un pronao\"\".\nChiesina di Santa Margherita.\nEdificata sulle rovine di un antico monastero, questa chiesa presenta un impianto tipicamente medievale (risalirebbe a prima dell'XI secolo), con la navata che si conclude in un'abside semicircolare.\nLa riedificazione della struttura data al 1462, come indicato da un'iscrizione conservata nella chiesa. I pregevoli affreschi che la decorano risalgono al 1463 ma la loro attribuzione rimane a tutt'oggi incerta\"\".\nI dipinti, restaurati nel 1986, appartengono alla produzione artistica lombarda di et\u00e0 tardo gotica.\nLa parte centrale dell'abside si compone di una \"mandorla\" mistica che raffigura l'incoronazione della Vergine, attorniata da schiere di angeli; la parte inferiore rappresenta gli Apostoli che assistono adoranti alla scena. \nLo zoccolo \u00e8 affrescato da immagini monocrome che rappresentano i mesi dell'anno\"\".\nChiesina di Santa Giustina.\nLe prime notizie certe relative all'esistenza di questo antico luogo di culto datano al 1062\"\", mentre il campanile risale al periodo romanico\"\", sebbene sia stato rimaneggiato nel XVI secolo.\nIn origine questa chiesa, voluta dalla nobile famiglia Casati (il cui stemma compare sul campanile\"\"), sorgeva forse all'interno delle mura del castello. Tuttavia, dell'impianto originario non si \u00e8 conservato quasi nulla a seguito di un cattivo restauro realizzato nel 1643, il quale fu responsabile della cancellazione della maggior parte degli affreschi. Ulteriori interventi furono effettuati nel XIX secolo con il rifacimento della facciata frontale. All'interno \u00e8 custodito un notevole ciclo di affreschi in buone condizioni che decora la parete di fondo e ritrae la Vergine in trono con il Bambino e un angelo, circondata dai Santi Bernardino e Francesco e dai Santi Sebastiano e Rocco.\nNon ben conservati sono invece gli affreschi nella cappella sinistra (l'unica cappella della chiesa), risalenti al secondo decennio del Cinquecento e raffiguranti, oltre ai primi quattro Dottori della Chiesa, l'Eterno.\nArchitetture civili.\nVilla Casati-Facchi.\nII nome di questa residenza patrizia deriva da quello dei suoi primi proprietari, i Casati, che qui abitarono per tutto il XVIII secolo, e da quello della famiglia Facchi, che entr\u00f2 in possesso della villa nel 1881, inaugurando importanti lavori di restauro. La villa, in origine in stile barocco, fu risistemata in stile neoclassico attorno alla fine del XVIII secolo. Dell'impianto originario, collocato ai margini del nucleo storico di Casatenovo, si sono conservate sia la pianta a \"U\" sia la facciata rivolta al paese, inalterata nella distribuzione regolare delle finestre e negli angoli a bugnato. Al XIX secolo risale il giardino. Nel corso del tempo la villa si \u00e8 ampliata grazie alla costruzione del corpo della portineria con scuderie annesse e del portico laterale a sud. Furono, inoltre, restaurati gli affreschi che abbelliscono le stanze della villa. Dal 1989, una parte dell'edificio ospita la Biblioteca Comunale.\nVilla Casati-Greppi.\nPoco distante da Villa Facchi, questa maestosa residenza fu costruita nel 1775\"\" da un nuovo ramo marchionale della famiglia Casati, il cui ultimo erede, Francesco Casati, la elesse quale residenza invernale.\nAlla sua scomparsa, i suoi beni vennero ereditati dall'Ospedale Maggiore di Milano, che vendette poi la villa al conte Giuseppe Greppi in Bussero.\"\"\nLa struttura, molto pi\u00f9 imponente di Villa Facchi e omogenea nella fattura, si presenta in perfetto stile neoclassico. Alla villa si accede tramite un monumentale ingresso dorico a tre archi, preceduto da uno splendido viale alberato e accompagnato dalla presenza di un piccolo oratorio\"\". La chiesetta, consacrata ai Santi Carlo e Francesco nel 1828, fu eretta a fianco dell'atrio. L'edificio sacro, a pianta rettangolare, conserva affreschi dell'Alberta che decorano la volta, il busto di Giuseppe Greppi, una pala d'altare raffigurante la Vergine e i Santi Patroni, opera di Giuseppe Diotti, e il monumento funebre a Francesco Casati, realizzato da Giovanni Antonio Labus. \nVilla D'Adda-Mariani.\nIn localit\u00e0 Galgiana, sorge questa residenza, la cui edificazione sembra risalire alla seconda met\u00e0 del XVI secolo, quando il banchiere Rinaldo D'Adda di Olginate, capostipite dei marchesi di Pandino, acquist\u00f2 alcuni immobili presso questa frazione. Nel 1963 l'edificio fu donato in parte all'istituto milanese dei sordomuti e in parte all'Amministrazione Comunale. Attualmente ospita la Civica Scuola di Musica e l'auditorium \u201cGraziella Fumagalli\u201d. \nII complesso si compone di due corpi di dimensioni diverse, posti uno di fronte all'altro ai lati del cortile d'onore. Essi furono entrambi rimaneggiati agli inizi del XVIII secolo per volont\u00e0 del marchese Benedetto. Allo stesso periodo risalgono i giardini all'italiana presso la corte e prospicienti la villa. Una cancellata in barocchetto costituisce l'ingresso alla struttura.\nVilla Lattuada.\nEretta nel 1858, su progetto di Antonio Tagliaferri e di casati per volere della famiglia Lattuada, la villa sorge in localit\u00e0 San Giacomo. L'edificio, la cui architettura richiama quella delle cattedrali gotiche, presenta una forma quadrangolare, arricchita da due torri elevate sul versante occidentale. Di stile barocco, invece, il portico sul fronte della villa.\nVilla Lurani-Cernuschi.\nMolto probabilmente questo edificio \u00e8 stato costruito sul medesimo luogo dove sorgeva l'antico castello duecentesco, rimaneggiato dalla famiglia Casati. Nel 1587, gli allora proprietari del castello, gli Sforza, lo cedettero alla famiglia Lurani. Dell'antica struttura non rimane alcuna traccia, dal momento che nel corso dei secoli la villa \u00e8 stata sottoposta a numerosi rifacimenti, il pi\u00f9 importante dei quali realizzato sul finire del XVIII secolo. Attualmente le linee architettoniche della villa richiamano i canoni neoclassici, mentre la torre che spicca dal blocco principale, aggiunta alla fine dell'Ottocento, rivela un gusto neogotico. Un giardino paesaggistico circonda la villa su tre lati.\nCascina Rancate.\nL'edificio, forse di propriet\u00e0 dei De Casate, risale al 1380 e nel 1634 fu acquistato dai Simonetta, che resero pubblico l'oratorio dedicato a Sant'Antonio da Padova, affiancato alla torre. La pala che raffigurava la Vergine con il Patrono all'interno della chiesa \u00e8 stata trafugata nei primi anni ottanta. II complesso della cascina, racchiuso in una corte rettangolare, presenta un nucleo padronale di fattura cinquecentesca, con tracce di merlatura e una torre edificata sul lato meridionale.\nCassina de' Bracchi.\nLa frazione di Cassina de' Bracchi dista circa 3,5\u00a0km dal centro del paese ed \u00e8 una delle pi\u00f9 piccole di Casatenovo.\nCassina de' Bracchi \u00e8 nota perch\u00e9 ospita sul suo territorio la chiesa di Sant'Anna, sorta negli anni cinquanta, e l'omonima statua, datata 1909. Nel mese di luglio, in occasione della festa del paese, gli abitanti erano soliti organizzare la \"settimana paesana\", una sette giorni di festa in onore della patrona. L'ultima edizione risale al luglio 1984 Poi ripresa nel 2009 dai ragazzi locali. La frazione fa parte, con Galgiana, della Comunit\u00e0 Pastorale Maria Regina di tutti i Santi di Casatenovo.\nEconomia.\nDal punto di vista dello sviluppo economico il paese \u00e8 stato fortemente segnato dalla presenza del Salumificio Vismara, attualmente facente parte del Gruppo Ferrarini, la cui prospettiva di rilocalizzazione sul territorio ha come corollario una probabile forte influenza anche sui futuri sviluppi economici di Casatenovo.\nLa ricollocazione della Vismara ha infatti tra i suoi obiettivi anche la creazione delle condizioni favorevoli all'insediamento di altri rami d'azienda e possibilmente di nuove attivit\u00e0 ad alto valore aggiunto. La presenza in paese dell'azienda lattiero-casearia Galbusera, che gi\u00e0 dispone di un insediamento produttivo in Casatenovo (nella frazione di Rimoldo) e ne ha programmato la realizzazione di un altro, e di Mangimi Brianza importante azienda produttrice di alimenti zootecnici, fa di Casatenovo e del Casatese un potenziale distretto dell'industria agro-alimentare.\nOvviamente il sistema economico di Casatenovo consta anche di un insieme di altre attivit\u00e0 produttive, di natura prevalentemente artigianale, e di attivit\u00e0 di natura commerciale e agricola. Per quanto concerne le attivit\u00e0 commerciali va evidenziata la presenza di 2 importanti centri commerciali e la presenza di tre attivit\u00e0 di commercio al dettaglio di medie dimensioni.\nAltra caratteristica di Casatenovo \u00e8 la presenza di bar, pub e ristoranti con ampi bacini d'utenza prevalentemente sovracomunali.\nInfrastrutture e trasporti.\nFra il 1880 e il 1915 la localit\u00e0 ospit\u00f2 una stazione della tranvia Monza-Barzan\u00f2-Oggiono."}
{"id": "212708", "revid": "1904508", "url": "https://it.wikipedia.org/wiki?curid=212708", "title": "Giuseppe Damiani Almeyda", "text": "Biografia.\nGiuseppe Damiani Almeyda nacque a Capua, al secolo parte del Regno delle Due Sicilie (attualmente in provincia di Caserta), il 10 febbraio del 1834, figlio di Felice Damiani, appartenente ad una nobile famiglia palermitana, colonnello dell'Esercito delle Due Sicilie, e di Maria Carolina Almeyda, nobildonna di origine portoghese (il cui padre, Don Nicola Almeyda, fu precettore e maestro di caccia di Ferdinando di Borbone; lei ebbe il nome della sua madrina di battesimo, la regina Maria Carolina). Prese lezioni di pittura da Giuseppe Mancinelli, di cui anni dopo spos\u00f2 la figlia Eleonora; ottenne di entrare alla Scuola di Ponti e Strade di Napoli e nel 1859 consegu\u00ec il titolo di ingegnere di ponti e strade.\nNel luglio del 1859 fu assegnato, secondo la regola allora vigente di far lavorare ognuno nella regione di origine, all'Ufficio di Ponti e Strade di Palermo (come allora si appellava l'attuale Genio Civile) e successivamente divenne ingegnere del Comune di Palermo.\nGiuseppe Damiani Almeyda fu molto legato al disegno e fece grande uso del colore e della policromia. All'epoca la policromia era stata riscoperta nelle opere antiche, in particolare nel 1850 nei templi greci. Dimostr\u00f2 una grande attenzione verso la classicit\u00e0, ma senza tralasciare i nuovi materiali in uso nell'Ottocento, in particolare il ferro che utilizzer\u00e0 spesso.\nFu docente ordinario alla cattedra di Disegno d'ornato della Scuola di Applicazione per Ingegneri dell'Universit\u00e0 degli Studi di Palermo, fu maestro di molte generazioni di architetti palermitani. Ebbe come primo allievo e assistente alla cattedra Francesco Paolo Palazzotto dal 1882 al 1889, il quale si ritir\u00f2 per l'eccessivo impegno nella libera professione. A questo segu\u00ec Antonio Zanca, che succedette nella cattedra di Damiani alla sua morte il 31 gennaio 1911. \u00c8 sepolto nel cimitero di Sant'Orsola a Palermo.\nA lui \u00e8 dedicata la \"Maestosa\" aula grande dell'Archivio storico comunale di Palermo da lui progettata; una via in Palermo, adiacente alla Villa Trabia; il Liceo Artistico Damiani Almeyda di Palermo.\nIl patrimonio privato composto da disegni, documenti, libri, strumenti da disegno, dipinti vari e altri oggetti, \u00e8 conservato nell'Archivio a lui dedicato, custodito dai discendenti, che ne hanno promosso e pubblicato online l'inventario archivistico scientifico.\nI suoi figli furono:"}
{"id": "212710", "revid": "1632387", "url": "https://it.wikipedia.org/wiki?curid=212710", "title": "Severino Boezio", "text": "Noto come Severino Boezio, o anche solo come Boezio, con le sue opere ha avuto una profonda influenza sulla filosofia cristiana del Medioevo, tanto che alcuni lo collocarono tra i fondatori della Scolastica. Fu principale collaboratore del re Teodorico, ricoprendo la carica di magister officiorum. Boezio, nel clima di rilancio della cultura che la pace rese possibile durante il regno del re goto, concep\u00ec l'ambizioso progetto di tradurre in latino le opere di Platone e di Aristotele. Teodorico, nei suoi ultimi anni, divenne sospettoso di tradimenti e congiure, e Severino venne imprigionato a Pavia e giustiziato. \nPapa Leone XIII ne approv\u00f2 il culto per la Chiesa in Pavia, che ne custodisce i resti nella basilica di San Pietro in Ciel d'Oro e lo festeggia il 23 ottobre.\nBiografia.\nDiscendeva da una nobile famiglia, i cui membri avevano avuto carriere prestigiose. Suo padre fu probabilmente Manlio Boezio, prefetto del pretorio d'Italia, due volte prefetto di Roma e console nel 487; probabilmente suo nonno fu il Boezio prefetto del pretorio sotto Valentiniano III, ed \u00e8 verosimile che fosse imparentato col Severino console nel 461 e col Severino Iunior console nel 482. Boezio era anche imparentato con la nobile e antica \"gens Anicia\" (\"gens\" a cui apparteneva san Gregorio Magno e san Benedetto da Norcia), oltre che con lo scrittore Magno Felice Ennodio. Alla morte del padre avvenuta intorno al 490, fu affidato ad una nobile famiglia romana, probabilmente quella di Quinto Aurelio Memmio Simmaco, la cui figlia Rusticiana Boezio sposer\u00e0 intorno al 495; la coppia ebbe due figli, Boezio e Simmaco, che proseguirono la tradizione di famiglia di ricoprire ruoli prestigiosi diventando entrambi consoli nel 522.\nL'evento fondante della vita politica di Boezio fu la vittoria (493) del re degli Ostrogoti Teodorico il Grande su Odoacre, re degli Eruli e sovrano d'Italia; fu l'inizio del regno degli Ostrogoti sull'Italia (con Ravenna come capitale e Pavia e Verona come sedi reali) e della difficile convivenza tra questi e la popolazione romana.\nBoezio studi\u00f2 alla scuola di Atene, retta dallo scolarca Isidoro di Alessandria, dove si insegnavano soprattutto Aristotele e Platone insieme con le quattro scienze fondamentali per la comprensione della filosofia platonica, l'aritmetica, la geometria, l'astronomia e la musica; qui conobbe forse il giovane e futuro grande commentatore di Aristotele, Simplicio. S'iniziava con lo studio della logica aristotelica, preceduta dall'introduzione, l\"Isagoge\", di Porfirio; \u00e8 il piano che Boezio seguir\u00e0 nel compito che un giorno vorr\u00e0 assumersi di tradurre in latino, commentare e accordare i due pensatori greci.\nAl periodo intorno al 502 si fa risalire l'inizio della sua attivit\u00e0 letteraria e filosofica: scrisse i trattati del \"quadrivio\", le quattro scienze fondamentali del tempo, il \"De institutione arithmetica\", il \"De institutione musica\" e i perduti \"De institutione geometrica\" e \"De institutione astronomica\". Qualche anno dopo tradusse dal greco in latino e comment\u00f2 l\"'Isagoge\" di Porfirio, un'introduzione alle \"Categorie\" di Aristotele, che avr\u00e0 un'enorme diffusione nei secoli a venire.\nLa sua erudizione era ben nota e apprezzata: nel 507 Teodorico lo interpell\u00f2 riguardo alla richiesta ricevuta dal re burgundo Gundobado per un orologio ad acqua, e menzion\u00f2 la sua conoscenza del greco e la sua opera di traduzione dal greco al latino; quello stesso anno Teodorico consult\u00f2 Boezio riguardo a un suonatore di lira, richiestogli dal sovrano franco Clodoveo I, in quanto era al corrente della conoscenza della teoria musicale da parte dell'erudito romano.\nLa fama cos\u00ec ottenuta gli procur\u00f2 il rango di \"patricius\" (gi\u00e0 nel 507) e nel 510 la nomina al consolato \"sine collega\" da parte della corte imperiale di Costantinopoli, carica biennale che gli d\u00e0 diritto a un seggio permanente nel Senato romano.\nDa questi anni fino al 520 tradusse e comment\u00f2 le \"Categorie\" e il \"De interpretatione\" di Aristotele, scrisse il trattato teologico \"Contra Eutychen et Nestorium\", il perduto commento ai \"Primi Analitici\" di Aristotele, un \"De syllogismis categoricis\", un \"De divisione\", gli \"Analytica posteriora\", un \"De hypotheticis syllogismis\", la traduzione, perduta, dei \"Topica\" di Aristotele e un commento ai \"Topica\" di Cicerone. Partecip\u00f2 ai dibattiti teologici del tempo: intorno al 520 compose il \"De Trinitate\", dedicato al nonno Simmaco, l\"Utrum Pater et Filius et Spiritus Sanctus de divinitate substantialiter praedicentur\", il \"Quomodo substantiae in eo quod sint bonae sint, cum non sint substantialia sint\". L'interesse di Boezio e di molta parte del patriziato romano per i problemi teologici che avevano il loro centro soprattutto in Oriente, con i dibattiti sull'arianesimo, misero in allarme Teodorico, che sospettava un'intelligenza politica della classe senatoria romana con l'Impero, la cui ostilit\u00e0 verso i Goti ariani era sempre stata appena malcelata.\nAppena terminati i \"De sophisticis elenchis\", perduti, e i \"De differentiis topicis\", Boezio fu chiamato alla corte di Teodorico, per discutere della non facile convivenza fra gli elementi gotici e italici della popolazione. Nel 522 i suoi due figli ebbero l'onore del consolato; in tale occasione Boezio pronunci\u00f2 un panegirico in onore di Teodorico di fronte al Senato romano. Nel settembre di quello stesso anno fu nominato \"magister officiorum\", carica che tenne fino all'agosto successivo, e Boezio stesso elenca tra gli atti che comp\u00ec in tale carica, come l'aver impedito ad alcuni militari ostrogoti di vessare i deboli, l'aver osteggiato la pesante tassazione che gravava sulla Campania in periodo di carestia, l'aver salvato le propriet\u00e0 di Paolino, l'aver difeso da un processo ingiusto l'ex-console Albino; proprio quest'ultima azione caus\u00f2 la caduta in disgrazia di Boezio, e la composizione della sua opera pi\u00f9 famosa.\nEra infatti accaduto che a Pavia il \"referendarius\" Cipriano aveva sequestrato alcune lettere dirette alla corte di Bisanzio, in base alle quali Cipriano accus\u00f2 il nobile romano Albino di complottare ai danni di Teodorico. Boezio difese Albino, affermando che le accuse di Cipriano erano false, e che se Albino era colpevole, allora lo erano anche Boezio stesso e tutto il Senato. Gli furono avanzate delle nuove accuse fondate su sue lettere, forse falsificate, nelle quali Boezio avrebbe sostenuto la necessit\u00e0 di \u00abrestaurare la libert\u00e0 di Roma\u00bb; fu allora sostituito nella sua carica da Cassiodoro e, nel settembre 524, incarcerato a Pavia con l'accusa di praticare arti magiche; qui ebbe inizio la composizione della sua opera pi\u00f9 nota, il \"De consolatione philosophiae\".\nBoezio fu giudicato a Roma da un collegio di cinque senatori, estratti a sorte, presieduto dal \"praefectus urbi\" Eusebio. Questi, nell'estate del 525, notific\u00f2 la sentenza di condanna a morte di Boezio, che fu ratificata da Teodorico ed eseguita presso Pavia, nell\"Ager Calventianus\", una localit\u00e0 che non si \u00e8 potuta identificare con certezza. Secondo alcuni studiosi, l\"'Ager Calventianus\" sarebbe da identificare con la scomparsa localit\u00e0 di \"Calvenza,\" presso Villaregio dove, nel XIX secolo, venne scoperta una grande epigrafe del VI secolo, ora conservata nei Musei Civici di Pavia, che fu forse la lastra tombale di Boezio. \nLo storico bizantino Procopio racconta che, poco dopo l'esecuzione di Boezio e Simmaco, a Teodorico fu servito un pesce di sproporzionate dimensioni nella cui testa gli parve di vedere il teschio del secondo che lo fissava minaccioso. Sconvolto, Teodorico si ammal\u00f2 e mor\u00ec poco dopo in preda ad allucinazioni e rimorsi. Un'altra leggenda post mortem di Boezio narra che un cavallo nero si present\u00f2 a Teodorico che volle a forza montarlo. Il cavallo, insensibile alle redini, inizi\u00f2 a correre con il cavaliere incollato alla sella, finch\u00e9 giunse al Vesuvio e rovesci\u00f2 Teodorico nel suo cratere.\nSeverino Boezio ebbe due mogli. La prima fu la poetessa siciliana Elpide, morta nel 504. La seconda fu Rusticiana.\nIl pensiero di Boezio.\nLe discipline filosofiche.\nConsapevole della crisi della cultura latina del suo tempo, Boezio avvert\u00ec la necessit\u00e0 di tramandare e conservare le conoscenze elaborate nel mondo greco. Data alla filosofia la definizione di amore della sapienza, da lui intesa come causa della realt\u00e0 e perci\u00f2 sufficiente a s\u00e9 stessa, la filosofia, come amore di quella, \u00e8 anche amore e ricerca di Dio, che \u00e8 la sapienza assoluta. La filosofia \u00e8 conoscenza di tre tipi di esseri. Gli intellettibili - termine tratto da Mario Vittorino - sono gli esseri immateriali, concepibili solo dall'intelletto, senza l'ausilio dei sensi, come Dio, gli angeli, le anime; il ramo della filosofia che di questi si occupa \u00e8 propriamente la teologia.\nGli intelligibili sono invece gli esseri presenti nelle realt\u00e0 materiali, le quali sono percepite dai sensi ma quelli sono concepibili dall'intelletto: gli intelligibili sono dunque gli intellettibili in forma materiale. La natura \u00e8 infine oggetto della fisica, suddivisa in sette discipline: quelle del \"quadrivium\" - aritmetica, geometria, musica e astronomia - e del \"trivium\" - grammatica, logica e retorica. Le scienze del quadrivio sono per Boezio i quattro gradi che portano alla sapienza: il quadrivio \u00abdeve essere percorso da coloro la cui mente superiore pu\u00f2 essere sollevata dalla sensazione naturale agli oggetti pi\u00f9 sicuri dell'intelligenza\u00bb. La prima delle discipline del quadrivio, \u00abil principio e la madre\u00bb delle altre \u00e8, per Boezio, l'aritmetica; il \"De institutione arithmetica\", scritta intorno al 505 e dedicata al suocero Simmaco, \u00e8 ripresa dall\"'Introduzione all'Aritmetica\" di Nicomaco di Gerasa.\nNel suo \"De institutione musica\", la cui fonte sono gli \"Elementi armonici\" di Tolomeo e un'opera perduta di Nicomaco, distingue tre generi di musica: una musica cosmica, \"mundana\", che non \u00e8 percepibile dall'uomo ma deve derivare dal movimento degli astri, dal momento che l'universo, secondo Platone, \u00e8 strutturato sul modello degli accordi musicali, la cui armonia \u00e8 fondata sull'equilibrio dei quattro elementi presenti in natura - acqua, aria, terra e fuoco; una \"musica humana\", espressione della mescolanza, nell'uomo, dell'anima e del corpo e derivante dal rapporto fra l'elemento fisico e l'elemento intellettuale e pertanto percepibile con un'attivit\u00e0 di introspezione in noi stessi; la musica ha una profonda influenza sulla vita umana: \u00e8 l'armonia dell'uomo con s\u00e9 stesso e di s\u00e9 con il mondo. Infine, esiste naturalmente la musica pratica, strumentale, \"musica instrumentis constituta\", ottenuta dalle vibrazioni degli strumenti e dalla voce. Le altre due opere di geometria e di astronomia, tratte dagli \"Elementi\" di Euclide e dall\"'Almagesto\" di Tolomeo, sono andate perdute.\nLa logica.\nL'acquisizione delle discipline del \"trivium\" - grammatica, retorica e logica - \u00e8 utile per esprimere al meglio la conoscenza che gi\u00e0 si possiede. La logica di Boezio \u00e8 in sostanza un commento della logica di Aristotele, dal momento che egli segue l\"'Isagoge\", il commento alla logica aristotelica del neoplatonico Porfirio, che Boezio conobbe dapprima nella traduzione latina di Vittorino e poi direttamente dal testo greco di Porfirio, oltre a tradurre le \"Categorie\" e il \"De interpretatione\" di Aristotele. Le categorie, secondo Aristotele, sono i diversi significati che i termini (\u03cc\u03c1\u03bf\u03b9) usati in una discussione possono assumere; un medesimo vocabolo - per esempio \"uomo\" - pu\u00f2 significare un uomo reale, l'uomo in generale, un uomo rappresentato in una scultura; per evitare confusioni, al termine \"uomo\", che \u00e8 una categoria \"sostanza\", aggiungendo altre nove categorie, ossia \"colore\", \"quantit\u00e0\", \"qualit\u00e0\", \"relazione\", \"luogo\", \"tempo\", \"situazione\", \"stato\", \"azione\" e \"passione\", un discorso, che ha per soggetto la sostanza \"uomo\", sar\u00e0 chiaramente individuato.\nAl soggetto sostanza si possono unire dei predicati, distinti da Aristotele in cinque modi diversi: il \"genere\", la \"specie\", la \"differenza\", la \"propriet\u00e0\" e l\"'accidente\". Il genere \u00e8 il predicato pi\u00f9 generale di un soggetto: al soggetto \"Socrate\" appartiene allora il genere \"animale\" e, caratterizzando pi\u00f9 in particolare con l'indicare la specie come sottoclasse del genere, si potr\u00e0 dire che Socrate \u00e8 un animale di specie \"uomo\". Le sostanze \"prime\", quelle che indicano le cose, gli oggetti sensibili, esistono di per s\u00e9, secondo Aristotele, mentre il genere e la specie sono indicate da Aristotele come sostanze \"seconde\", e non \u00e8 chiaro se esse esistano di per s\u00e9. A questo proposito \u00abnon dir\u00f2\u00bb, scrive Porfirio, \u00abriguardo ai generi e alle specie, se siano sostanze esistenti per s\u00e9, o se siano semplici pensieri; se siano realt\u00e0 corporee o incorporee; se siano separate dai sensibili ovvero poste in essi. Poich\u00e9 questa \u00e8 impresa molto ardua, che ha bisogno di pi\u00f9 vaste indagini\u00bb. \nAllo stesso modo Boezio si pone il problema se i generi e le specie siano realt\u00e0 esistenti di per s\u00e9, come esistono realmente i singoli individui, e se, in questo caso, siano realt\u00e0 spirituali o materiali e, se materiali, esistano in unione con le realt\u00e0 sensibili o se siano separate; oppure, non esistendo di per s\u00e9, se siano semplici categorie dello spirito umano che le abbia concepite per necessit\u00e0 di linguaggio.\nLa risposta di Boezio \u00e8 che \u00abPlatone ritiene che i generi, le specie e gli altri universali non siano soltanto conosciuti separatamente dai corpi, ma che esistano e sussistano indipendentemente da quelli; invece Aristotele pensa che gli incorporei e gli universali sono s\u00ec oggetto di conoscenza, ma che non sussistono che nelle cose sensibili. Quale di queste opinioni sia la vera, io non ho avuto l'intenzione di decidere, perch\u00e9 \u00e8 compito di pi\u00f9 alta filosofia. Noi abbiamo deciso di seguire l'opinione di Aristotele, non perch\u00e9 l'approviamo totalmente ma perch\u00e9 questo libro l\"'Isagoge\" di Porfirio \u00e8 scritto seguendo le \"Categorie\" di Aristotele\u00bb.\nTuttavia Boezio d\u00e0 una risposta al problema degli universali, prendendola da Alessandro d'Afrodisia: il pensiero umano \u00e8 in grado di separare dagli oggetti sensibili nozioni astratte, come quelle di \"animale\" e di \"uomo\"; anche se il genere e la specie non potessero esistere separati dal corpo, non per questo ci \u00e8 impedito di pensarli separatamente da esso. I cinque predicabili o universali, se non sono delle sostanze, come vuole Aristotele, sono allora dei concetti (intellectus): \u00abuno stesso soggetto \u00e8 universale quando lo si pensa ed \u00e8 singolare quando lo si coglie con i sensi nelle cose\u00bb; platonicamente, egli riafferma cos\u00ec l'esistenza di oggetti propri della mente che non possono essere conosciuti sensibilmente. Boezio non riprende la teoria aristotelica dell'intelletto agente, che spiegherebbe come sia possibile al pensiero separare ci\u00f2 che \u00e8 unito: nel suo commento all\"'Isagoge\" questa operazione di astrazione resta inspiegata ma verr\u00e0 ripresa, in diversa forma, nel \"De consolatione philosophiae\".\nIl Cristianesimo di Boezio.\nSono quattro gli scritti boeziani che trattano di questioni teologiche: il \"Contra Eutychen et Nestorium\", o \"De persona et duabus naturis in Christo\", dedicato a un diacono Giovanni, che potrebbe essere il futuro papa Giovanni I, fu composto nel 512 come contributo al controverso dibattito sulla persona e sulla natura, umana e divina, di Cristo. Eutiche sosteneva l'esistenza in Cristo di una natura divina in una persona divina, mentre Nestorio, sostenendo l'identit\u00e0 di persona e natura, sosteneva che Cristo avesse avuto due nature, una divina e una umana e perci\u00f2 anche due persone, una divina e una umana. Boezio si preoccupa innanzi tutto di chiarire i significati delle parole, affinch\u00e9 non si creino contrasti dovuti a semplici fraintendimenti.\nDistingue tre diversi significati del termine \u00abnatura\u00bb, natura come \u00abpredicato di tutte le cose esistenti\u00bb, natura come \u00abpredicato di tutte le sostanze corporee e incorporee\u00bb e natura come \u00abdifferenza specifica che d\u00e0 forma a qualsiasi realt\u00e0\u00bb; definisce poi con \"persona\" una \u00absostanza individua di natura razionale\u00bb riferibile agli uomini, agli angeli e a Dio. Scrive infatti (\"Contra Eutychen\", 2, 3): \u00abla persona non si pu\u00f2 mai applicare agli universali, ma soltanto ai particolari e agli individui: non esiste infatti la persona dell'uomo in genere o dell'uomo in quanto animale. Pertanto se la persona appartiene soltanto alle sostanze e soltanto a quelle razionali, se ogni natura \u00e8 una sostanza, e se la persona sussiste non negli universali ma soltanto negli individui, essa si pu\u00f2 cos\u00ec definire: \"la sostanza individua di natura razionale\"\u00bb.\nMa Boezio non pretende di aver dato una parola definitiva sulla controversia: occorre che sia \u00abil linguaggio ecclesiastico a scegliere il nome pi\u00f9 adatto\u00bb; per quello che lo riguarda, egli dichiara di non essere \u00abtanto vanitoso da anteporre la mia opinione a un giudizio pi\u00f9 sicuro. Non \u00e8 in noi la sorgente del bene e nelle nostre opinioni non vi \u00e8 nulla che dobbiamo preferire a ogni costo; da Colui che solo \u00e8 buono derivano tutte le cose veramente buone\u00bb. Intorno al 518 fu composto il \"De hebdomadibus\", o \"Ad eundem quomodo substantiae in eo quod sint, bonae sint, cum non sint substantialia sint\", ossia \"In che modo le sostanze siano buone in quel che sono, pur non essendo beni sostanziali\", ove Boezio distingue, nell'ente, l'essere e il \u00abci\u00f2 che \u00e8\u00bb l\"'id quod est\", cio\u00e8 il soggetto individuale che possiede l'essere: per Boezio \u00abl'essere non \u00e8 ancora, ma ci\u00f2 che ha ricevuto la forma dell'essere, quello \u00e8 e sussiste\u00bb.\nStabilito che \u00abtutto ci\u00f2 che \u00e8 tende al bene\u00bb, si pone il problema se possano definirsi buoni gli enti finiti, la cui essenza non \u00e8 la bont\u00e0; distingue allora i beni che sono tali in s\u00e9 dai \u00abbeni secondi\u00bb, ossia quelli che lo sono in quanto partecipano della bont\u00e0, per giungere alla conclusione che anche il \u00abbene secondo\u00bb \u00e8 buono, essendo \u00abscaturito da quello il cui essere stesso \u00e8 buono\u00bb, ossia dal primo Essere che \u00e8 anche e necessariamente il primo Bene. Nel \"De sancta Trinitate\" o \"Quomodo trinitas unus Deus\", uno scritto successivo al 520, si pone il problema se a Dio, come a tutte le persone della Trinit\u00e0, si applichino le categorie della logica, e se dunque siano una sostanza e se sia possibile che abbiano degli attributi; lo stesso tema, in forma sintetica, \u00e8 espresso nell\"'Ad Johannem diaconum utrum Pater et Filius et Spiritus Sanctus de divinitate substantialiter praedicentur\".\nIl \"De consolatione philosophiae\".\nScritta durante la carcerazione, i cinque libri del \"De consolatione\" si presentano come un dialogo nel quale la Filosofia, personificata da \u00abuna donna di aspetto oltremodo venerabile nel volto, con gli occhi sfavillanti e acuti pi\u00f9 della normale capacit\u00e0 umana; di colorito vivo e d'inesausto vigore, bench\u00e9 tanto avanti con gli anni da non credere che potesse appartenere alla nostra epoca\u00bb, dimostra che l'afflizione patita da Boezio per la sventura che lo ha colpito non ha in realt\u00e0 bisogno di alcuna consolazione, rientrando nell'ordine naturale delle cose, governate dalla Provvidenza divina.\nSi pu\u00f2 dividere l'opera in due parti, una costituita dai primi due libri e l'altra dagli ultimi tre. \u00c8 una distinzione che corrisponde a quanto raccomandato dallo stoico Crisippo nella cura delle afflizioni: quando l'intensit\u00e0 della passione \u00e8 al culmine, prima di ricorrere ai rimedi pi\u00f9 efficaci, occorre attendere che essa si attenui. Cos\u00ec infatti si esprime la Filosofia (I, VI, 21): \u00absiccome non \u00e8 ancora il momento per rimedi pi\u00f9 energici, e la natura della mente \u00e8 tale che, respingendo le vere opinioni, subito si riempie di errori, dai quali nasce la caligine delle perturbazioni che confonde l'intelletto, io cercher\u00f2 di attenuare a poco a poco questa oscurit\u00e0 in modo che, rimosse le tenebre delle passioni ingannevoli, tu possa conoscere lo splendore della luce vera\u00bb.\nUna medicina leggera, \u00abqualcosa di dolce e di piacevole che, penetrato al tuo interno, apra la strada a rimedi pi\u00f9 efficaci\u00bb, \u00e8 la comprensione della natura della fortuna, esposta nel II libro utilizzando temi della filosofia stoica ed epicurea. La fortuna (II, I, 10 e segg.) \u00abera sempre la stessa, quando ti lusingava e t'illudeva con le attrattive di una felicit\u00e0 menzognera [...] se l'apprezzi, adeguati ai suoi comportamenti, senza lamentarti. Se aborrisci la sua perfidia, disprezzala [...] ti ha lasciato colei dalla quale nessuno pu\u00f2 essere sicuro di non essere abbandonato [...] ti sforzi di trattenere la ruota della fortuna, che gira vorticosamente? Ma, stoltissimo fra tutti i mortali, se si fermasse, non sarebbe pi\u00f9 lei\u00bb. Del resto, quello che la fortuna ci d\u00e0, saremo noi stessi a doverlo abbandonare in quell'ultimo giorno della nostra vita che (II, III, 12) \u00ab\u00e8 pur sempre la morte della fortuna, anche della fortuna che dura. Che importanza credi allora che abbia, se sia tu a lasciarla morendo, o se sia lei a lasciarti, fuggendo?\u00bb.\nSe dunque ci rende infelice tanto il suo abbandono durante la nostra vita, quanto il fatto che, morendo, dobbiamo abbandonare i doni che quella ci ha elargito in vita, allora la nostra felicit\u00e0 non pu\u00f2 consistere in quei doni effimeri, in cose mortali, e neppure nella gloria, nel potere e nella fama, ma deve essere dentro noi stessi. Si tratta allora di conoscere \u00abl'aspetto della felicit\u00e0 vera\u00bb, dal momento che ciascuno (III, II, 1) \u00abper vie diverse, cerca pur sempre di giungere a un unico fine, che \u00e8 quello della felicit\u00e0. Tale fine consiste nel bene: ognuno, una volta che l'abbia ottenuto, non pu\u00f2 pi\u00f9 desiderare altro\u00bb. Dimostrato che (III, IX, 2) \u00abcon le ricchezze non si ottiene l'autosufficienza, non la potenza con i regni, non con le cariche il rispetto, non con la gloria la fama, n\u00e9 la gioia con i piaceri\u00bb, tutti beni imperfetti, occorre determinare la forma del bene perfetto, \u00abquesta perfezione della felicit\u00e0\u00bb.\nOra, il bene perfetto, il \u00abSommo Bene\u00bb, \u00e8 Dio, dal momento che, secondo Boezio, sviluppando una concezione neoplatonica (III, X, 8) \u00abla ragione dimostra che Dio \u00e8 buono in modo da poterci convincere che in lui vi \u00e8 anche il bene perfetto. Se infatti non fosse tale, non potrebbe essere l'origine di ogni cosa; vi sarebbe altro, migliore di lui, in possesso del bene perfetto, a lui precedente e pi\u00f9 prezioso; \u00e8 chiaro che le cose perfette precedono quelle imperfette. Pertanto, per non procedere all'infinito col ragionamento, dobbiamo ammettere che il sommo Dio sia del tutto pieno del bene sommo e perfetto; ma s'era stabilito che il bene perfetto sia la vera felicit\u00e0: dunque la vera felicit\u00e0 \u00e8 posta nel sommo Dio\u00bb.\nNel IV libro (I, 3) Boezio pone il problema di come \u00abpur esistendo il buon reggitore delle cose, i mali esistano comunque ed siano impuniti [...] e non solo la virt\u00f9 non venga premiata ma sia persino calpestata dai malvagi e punita al posto degli scellerati\u00bb. La risposta, secondo lo schema platonico, della Filosofia, \u00e8 che tutti, buoni e malvagi, tendono al bene; i buoni lo raggiungono, i malvagi non riescono a raggiungerlo per loro propria incapacit\u00e0, mancanza di volonta, debolezza. Perch\u00e9 infatti i malvagi (IV, II, 31 - 32) \u00ababbandonata la virt\u00f9, ricercano i vizi? Per ignoranza di ci\u00f2 che \u00e8 bene? Ma cosa c'\u00e8 di pi\u00f9 debole della cecit\u00e0 dell'ignoranza? Oppure sanno cosa cercare ma il piacere li allontana dalla retta via? Anche in questo caso si dimostrano deboli, a causa dell'intemperanza che impedisce loro di opporsi al male? oppure abbandonano il bene consapevolmente e si volgono al vizio? Ma anche cos\u00ec cessano di essere potenti e cessano persino di essere del tutto\u00bb. Infatti il bene \u00e8 l'essere e chi non raggiunge il bene \u00e8 privo necessariamente dell'essere: dell'uomo ha solo la parvenza: \u00abtu potresti chiamare cadavere un uomo morto, ma non semplicemente uomo; cos\u00ec, i viziosi \"sono\" malvagi ma nego che essi \"siano\" in senso assoluto\u00bb.\nNel quinto e ultimo libro Boezio tratta il problema della prescienza e provvidenza divina e del libero arbitrio. Definito il caso (I, I, 18) \u00abun evento inaspettato prodotto da cause che convergono in cose fatte per uno scopo determinato\u00bb, per Boezio il concorrere e confluire di quelle cause \u00e8 \u00abil prodotto di quell'ordine che, procedendo per inevitabile connessione, discende dalla provvidenza disponendo le cose in luoghi e in tempi determinati\u00bb. Il caso, dunque, non esiste in s\u00e9 stesso, ma \u00e8 l'evento di cui gli uomini non riescono a stabilire le cause che lo hanno determinato. \u00c8 compatibile allora il libero arbitrio dell'uomo con la presenza della prescienza divina e a cosa dovrebbe servire pregare che qualcosa avvenga o meno, se gi\u00e0 tutto \u00e8 stabilito? La risposta della Filosofia \u00e8 che la previdenza di Dio non d\u00e0 necessit\u00e0 agli eventi umani: essi restano la conseguenza della libera volont\u00e0 dell'uomo anche se sono previsti da Dio.\nMa questo stesso problema, cos\u00ec posto dall'uomo, non \u00e8 nemmeno corretto. Dio \u00e8 infatti eterno, nel senso che non \u00e8 soggetto al tempo; per lui non esiste il passato e il futuro, ma un eterno presente; il mondo, invece, anche se non avesse avuto nascita, sarebbe perpetuo, ossia soggetto al mutamento e dunque soggetto al tempo; nel mondo esiste pertanto un passato e un futuro. La conoscenza che Dio ha delle cose non \u00e8 a rigore un \"vedere prima\", una pre-videnza, ma una provvidenza, un vedere nell'eterno presente tanto gli eventi necessari, come sono quelli regolati dalle leggi fisiche, che gli eventi determinati dalla libera volont\u00e0 dell'uomo.\nLa fortuna della \"Consolazione\" fu notevole per tutto il Medioevo, cos\u00ec da fare del suo autore una delle fonti pi\u00f9 autorevoli del pensiero cristiano, per quanto l'opera si fondi sulle tradizioni stoiche e soprattutto neoplatoniche; essa tuttavia si manifesta come ultima autorevole affermazione della libert\u00e0 del pensiero in complementarit\u00e0 con la fede espressa in sue altre opere, come dimostra il fatto che Boezio non abbia mai citato Cristo in un'opera di tale natura e composta a un passo dalla morte - tanto che gi\u00e0 nel X secolo il monaco sassone Bovo di Corvey dir\u00e0, a questo riguardo, che nella \"Consolazione\" sembra che la Filosofia abbia scacciato Cristo. Allievo della scuola neoplatonica di Atene, Boezio trov\u00f2 negli insegnamenti della classica tradizione neoplatonica esempi di direttiva morale pienamente sufficienti rispetto a quanto poteva trovare nel Cristianesimo, del quale, non a caso, come mostrano i suoi \"Opuscoli teologici\", si occup\u00f2 soltanto per problemi relativi unicamente alla dogmatica e mai alla morale e al destino dell'uomo.\nLo stile.\nLa \"De Consolatione philosophiae\" \u00e8 un esempio di prosimetro, una composizione in cui la poesia si alterna alla prosa, secondo un modello che viene fatto risalire al filosofo cinico Menippo di Gadara nel III secolo a.C. e introdotto a Roma nel I secolo a.C. da Varrone; molto probabilmente Boezio tenne presente il \"De nuptiis Mercurii et Philologiae\" di Marziano Capella, opera di struttura analoga, composta circa un secolo prima. Boezio, nelle opere precedenti, frutto di elaborazioni teologiche, di commenti e di traduzioni, non si era preoccupato di dare dignit\u00e0 letteraria ai suoi scritti; nella \"Consolazione\" ha voluto affermare la propria appartenenza alla tradizione latina, con una trasparente imitazione del dialogo platonico attraverso i modelli di Cicerone e di Seneca, cos\u00ec da porsi, nel versante sia letterario che filosofico, come l'ultimo classico romano.\nLe opere discusse.\nA Boezio furono attribuite altre opere, come la \"De fide catholica\" o \"Brevis fidei christianae complexio\", che sembra appartenere a quel suo allievo Giovanni nel quale si \u00e8 voluto riconoscere Papa Giovanni I. Anche se ancora oggi vi \u00e8 discussione sull'attribuzione a Boezio, l'impostazione catechistica dell'opera, che tratta delle verit\u00e0 essenziali del Cristianesimo, quali la Trinit\u00e0, il peccato originale, l'Incarnazione, la Redenzione e la Creazione, porterebbero a escludere una paternit\u00e0 boeziana. Attribuita a Mario Vittorino la \"De definitione\" e a Domenico Gundisalvo la \"De unitate et uno\", resta tuttora non definito l'autore della \"De disciplina scholarium\", anch'essa attribuita a suo tempo a Boezio.\nCulto.\nLa figura di Boezio fu molto stimata nel Medioevo. Le sue vicissitudini avevano molte analogie con la vita di San Paolo, ingiustamente imprigionato e martire.\nIl poeta Dante Alighieri nomina Boezio nella Divina Commedia e nel Convivio, dove afferma (II, 12) di averne iniziato gli studi quando, dopo la morte di Beatrice, si era dedicato alla filosofia. Nel Paradiso di Dante, Boezio \u00e8 uno degli spiriti sapienti del IV Cielo del Sole (Par., X, 124-126), che formano la prima corona di dodici spiriti in cui \u00e8 presente anche san Tommaso d'Aquino.\nDal Martirologio Romano al 23 ottobre: \"A Pavia, commemorazione di san Severino Boezio, martire, che, illustre per la sua cultura e i suoi scritti, mentre era rinchiuso in carcere scrisse un trattato sulla consolazione della filosofia e serv\u00ec con integrit\u00e0 Dio fino alla morte inflittagli dal re Teodorico\".\nOpere.\nLe date di composizione sono tratte da Philip Edward Phillips, \"Anicius Manlius Severinus Boethius: A Chronology and Selected Annotated Bibliography\", in Noel Harold Kaylor Jr., &amp; Philip Edward Phillips, (a cura di), \"A Companion to Boethius in the Middle Ages\", Leiden, Brill, 2012, pp.\u00a0551\u2013589.\nFrammenti di un trattato sulla geometria sono pubblicati in: Menso Folkerts (a cura di), \"Boethius' Geometrie II. Ein mathematisches Lehrbuch des Mittelalters\", Wiesbaden, Franz Steiner, 1970."}
{"id": "212711", "revid": "125248989", "url": "https://it.wikipedia.org/wiki?curid=212711", "title": "Partito Popolare Nazionale Tedesco", "text": "Il Partito Popolare Nazionale Tedesco (tedesco: \"Deutschnationale Volkspartei\", DNVP) fu un partito nazional-conservatore che si svilupp\u00f2 ed oper\u00f2 in Germania durante la Repubblica di Weimar. Era esponente del movimento v\u00f6lkisch, presentandone inizialmente una variante moderata rispetto a quella proposta dal NSDAP.\nStoria.\nFondato dopo la sconfitta tedesca nella prima guerra mondiale, e generalmente ostile alla Costituzione di Weimar, il DNVP trascorse gran parte della propria iniziale esistenza politica all'opposizione. Largamente supportato dai latifondisti e dai ricchi industriali, era favorevole alla monarchia e fortemente contrario alle disposizioni \"arbitrarie\" del Trattato di Versailles.\nTra il 1925 e il 1928 il partito collabor\u00f2 attivamente con i governi e le varie coalizioni politiche che si susseguirono al potere, ma dopo la nomina di Alfred Hugenberg alla segreteria, nel 1928, il partito assunse posizioni oltranziste e di aperta critica alla Repubblica di Weimar, abbandonando le posizioni a favore del ritorno degli Hohenzollern, e puntando su contenuti a favore di un estremo nazionalismo e sull'alleanza con il Partito Nazionalsocialista Tedesco dei Lavoratori (NSDAP). Tutto ci\u00f2 comport\u00f2, nel 1929, la scissione dell'ala pi\u00f9 moderata del partito cappeggiata dall'ex leader Kuno von Westarp e da Gottfried Treviranus che port\u00f2 alla creazione di un nuovo partito di destra nazional-conservatrice: il Konservative Volkspartei.\nNel 1931 il DNVP, il NSDAP e l'organizzazione paramilitare \"Stahlhelm\" formarono per alcuni mesi un'alleanza conosciuta come Fronte di Harzburg (\"Harzburger Front\"): tuttavia questa coalizione non fece altro che rafforzare il Partito nazista a discapito delle altre forze aderenti.\nL'anno seguente il DNVP divenne l'unico partito di una certa consistenza politica a sostenere Franz von Papen, nella sua breve carriera in qualit\u00e0 di Cancelliere. Uscito ridimensionato nelle successive elezioni, il DNVP, si alle\u00f2 con il NSDAP in una nuova coalizione che puntava alla nomina di Adolf Hitler come Cancelliere e support\u00f2 l'iniziativa dello NSDAP nella stesura del Decreto dei pieni poteri che puntava all'abolizione della Repubblica di Weimar.\nTuttavia Hitler, dopo la nomina a Cancelliere, nomin\u00f2 solo Hugenberg nel primo gabinetto che form\u00f2 nel gennaio 1933, incarico che il segretario del DNVP mantenne solamente fino al successivo mese di giugno. Da allora i membri del DVNP furono costretti a scegliere tra l'unione allo NSDAP o l'abbandono totale di ogni attivit\u00e0 politica: tutto ci\u00f2 determin\u00f2 lo scioglimento effettivo del partito.\nAnche se il DNVP non venne condannato come organizzazione criminale dopo la Seconda guerra mondiale non venne effettuato alcun serio tentativo di ricrearlo nel dopoguerra. Venne ricreato brevemente nel 1962, ma il nuovo DNVP si fuse ben presto con il Partito Nazionaldemocratico di Germania."}
{"id": "212713", "revid": "339392", "url": "https://it.wikipedia.org/wiki?curid=212713", "title": "DNVP", "text": ""}
{"id": "212714", "revid": "4711", "url": "https://it.wikipedia.org/wiki?curid=212714", "title": "Grande Depressione", "text": ""}
{"id": "212718", "revid": "212348", "url": "https://it.wikipedia.org/wiki?curid=212718", "title": "Disney's Sequoia Lodge", "text": " \nIl Disney's Sequoia Lodge Hotel presso il Disneyland Resort Paris a Marne-la-Vall\u00e9e, Francia \u00e8 la replica di una costruzione tipica delle zone dei parchi naturali nazionali americani. L'edificio principale che si affaccia sul Lago Disney in direzione dell'area del Disney Village contiene molte delle 1011 stanze e, inoltre, i due ristoranti ed un bar. Nascosti dietro questo grande edificio si possono trovare sei edifici pi\u00f9 piccoli, 5 dei quali contengono le rimanenti stanze mentre il sesto edificio \u00e8 sede della piscina e delle attrezzature ricreative."}
{"id": "212721", "revid": "767487", "url": "https://it.wikipedia.org/wiki?curid=212721", "title": "Codice d'onore (film 1992)", "text": "Codice d'onore (\"A Few Good Men\") \u00e8 un film drammatico del 1992 diretto da Rob Reiner con protagonisti Tom Cruise, Jack Nicholson e Demi Moore.\nTrama.\nUn giovane avvocato della marina degli Stati Uniti, il tenente Daniel Kaffee, viene incaricato di formare un collegio di difesa dinnanzi alla corte marziale per due \"marines\", il vice-caporale Dawson e il soldato scelto Downey, accusati dell'omicidio di un commilitone, il soldato semplice William T. Santiago, avvenuto nella base navale di Guant\u00e1namo, a Cuba.\nLa linea di difesa di Kaffee si basa sia sulla non intenzione di uccidere sia sull'esecuzione, da parte dei due, di un \"codice rosso\", vale a dire un provvedimento disciplinare non ufficiale impartito da un superiore come punizione per la disponibilit\u00e0 di Santiago, in cambio del trasferimento dalla base, a fare il nome di Dawson come responsabile dell'esplosione di un colpo di fucile non giustificato in territorio cubano: la vittima, infatti, aveva richiesto in pi\u00f9 occasioni il trasferimento a causa della sua indole, giudicata dai commilitoni troppo debole per il servizio a lui assegnato, e quindi emarginato dalla vita della base e ripetutamente punito dai superiori per le sue mancanze.\nLa morte del giovane, avvenuta apparentemente per soffocamento dovuto all'introduzione nella sua bocca di uno straccio di stoffa, si rivela tuttavia conseguenza di una coronaropatia non rilevata dal medico della base, il quale, nel certificato di morte, aveva ritenuto l'improvviso decesso di Santiago dovuto ad avvelenamento.\nLa causa della morte non \u00e8 tuttavia l'unico elemento a discarico dei due imputati: l'ordine di sanzionare il possibile delatore \u00e8 infatti venuto direttamente dal comandante del loro plotone, il tenente Jonathan Kendrick, e la difesa intende dimostrare che tale ordine sia in precedenza pervenuto dal comandante della base, lo psicopatico colonnello Nathan R. Jessup, potente ufficiale superiore che sta per essere nominato direttore delle operazioni del Consiglio per la sicurezza nazionale.\nDurante il processo emergono, grazie all'aiuto del tenente colonnello Markinson, fuggito dalla base dopo l'inizio delle indagini perch\u00e9 in disaccordo con il comandante, delle verit\u00e0 inquietanti come ordini falsificati e voli in partenza dalla base scomparsi dai registri, e anche la scelta di Kaffee come difensore pare avvenuta allo scopo di evitare una lunga e imbarazzante indagine, avendo questi la fama di mero patteggiatore.\nKaffee, nonostante il suicidio di Markinson e la conseguente perdita del testimone pi\u00f9 qualificato, su suggerimento del tenente comandante JoAnne Galloway, sua collega nel collegio di difesa insieme al tenente Sam Weinberg, chiama alla sbarra il colonnello Jessup e lo spinge, usando un astuto stratagemma psicologico con un atteggiamento provocatorio che suscita le sue ire, ad ammettere che l'ordine di eseguire il codice rosso \u00e8 partito proprio da lui e giunto a Dawson e Downey attraverso il tenente Kendrick: la conseguenza \u00e8 l'arresto dei due ufficiali, mentre i due imputati vengono scagionati dalle accuse di omicidio, ma comunque congedati con disonore dal corpo dei \"marines\".\nProduzione.\nInizialmente il produttore David Brown chiese alla TriStar Pictures il finanziamento per produrre il film, ma la sua proposta venne rifiutata a causa della mancanza di un attore famoso all'interno del cast. Poco tempo dopo Brown ricevette una telefonata da Alan Horn della Castle Rock Entertainment, il quale si dimostr\u00f2 ansioso di fare il film. Cos\u00ec Rob Reiner, che era gi\u00e0 uno dei registi della Castle Rock Entertainment, chiese di dirigerlo.\nAccoglienza.\nIl film \u00e8 stato un grande successo al botteghino: ha infatti incassato pi\u00f9 di 15.000.000 $ soltanto nel suo weekend di apertura ed \u00e8 stato il numero uno al box office per le prime tre settimane. Nel complesso ha incassato poco pi\u00f9 di 141.000.000 $ negli Stati Uniti e poco pi\u00f9 di novantacinque all'estero, per un totale di pi\u00f9 236.000.000 $.\nIl film, oltre ad aver ottenuto il plauso del pubblico, \u00e8 stato anche un successo di critica, che ha elogiato non solo le interpretazioni degli attori protagonisti, ma anche la maestria con la quale Rob Reiner ha saputo dirigerli.\nDistribuzione.\nIl film, distribuito dalla Columbia Pictures, \u00e8 stato distribuito nelle sale cinematografiche statunitensi a partire dall'11 dicembre 1992."}
{"id": "212723", "revid": "767487", "url": "https://it.wikipedia.org/wiki?curid=212723", "title": "Love Metal", "text": "Love Metal \u00e8 il quarto album degli HIM, uscito il 14 aprile 2003. La versione digipak dell'album include anche la canzone \"Love's Requiem\".\nL'album \u00e8 il primo a non avere in copertina una foto del cantante Ville Valo, e mostra invece il simbolo della band, l\"'heartagram\".\nDa questo album vengono estratti i singoli \"The Funeral Of Hearts\", \"Buried Alive By Love\" e \"The Sacrament\". Il video di \"Buried Alive By Love\" vede protagonista l'attrice Juliette Lewis ed \u00e8 diretto dal volto di MTV Bam Margera."}
{"id": "212724", "revid": "767487", "url": "https://it.wikipedia.org/wiki?curid=212724", "title": "Assioma di estensionalit\u00e0", "text": "Nella teoria degli insiemi, l'assioma di estensionalit\u00e0, o assioma dell'estensione, \u00e8 uno degli assiomi della teoria degli insiemi di Zermelo-Fraenkel.\nNel linguaggio formale degli assiomi di Zermelo-Fraenkel, l'assioma \u00e8 scritto:\noppure a parole:\nPer comprendere questo assioma, si noti che la clausola fra parentesi nell'espressione simbolica riportata sopra semplicemente afferma che \"A\" e \"B\" hanno esattamente gli stessi elementi.\nQuindi, quello che l'assioma sta dicendo \u00e8 che due insiemi sono uguali se e solo se hanno esattamente gli stessi elementi.\nEssenzialmente il senso \u00e8 questo:\nL'assioma dell'estensionalit\u00e0 pu\u00f2 essere usato in ogni espressione della forma\nformula_2,\ndove \"P\" \u00e8 un predicato unario che non fa menzione di \"A\" o \"B\", per definire un unico insieme formula_3 i cui elementi sono precisamente gli insiemi che soddisfano il predicato formula_4.\nPossiamo introdurre un nuovo simbolo per formula_3; \u00e8 in questo modo che in definitiva funzionano le definizioni nella matematica ordinaria, quando le loro affermazioni sono ridotte in forma puramente insiemistica.\nL'assioma di estensionalit\u00e0 \u00e8 generalmente considerato non controverso, e appare in questa forma o in una forma equivalente in praticamente tutte le assiomatizzazioni della teoria degli insiemi.\nTuttavia pu\u00f2 richiedere delle modifiche in alcuni casi, come si vede pi\u00f9 avanti.\nFu Leibniz il primo ad utilizzare i termini di \"estensione\" e \"intensione\" nell'ambito della logica. Che si tratti di una propriet\u00e0 o di una relazione n-aria (con n&gt;1), l'estensione \u00e8 l'insieme di individui che possiedono la caratteristica stabilita come \"intensione\" (di un concetto).\nIn logica predicativa senza uguaglianza.\nL'assioma sopra riportato assume che l'uguaglianza sia un simbolo primitivo nella logica predicativa.\nAlcune trattazioni della teoria assiomatica degli insiemi preferiscono fare a meno di questo, e considerano l'affermazione precedente non come un assioma ma come una \"definizione\" di uguaglianza. Quindi \u00e8 necessario includere gli usuali assiomi di uguaglianza della logica predicativa come assiomi del simbolo cos\u00ec definito. La maggior parte degli assiomi seguono dalla definizione; l'unico rimanente \u00e8\ned \u00e8 \"questo\" assioma ad essere considerato assioma di estensionalit\u00e0 in questo contesto.\nNella teoria degli insiemi con ur-elementi.\nUn ur-elemento \u00e8 un elemento di un insieme che non \u00e8 un insieme a sua volta.\nNegli assiomi di Zermelo-Fraenkel non esistono ur-elementi, ma in alcune assiomatizzazioni alternative della teoria degli insiemi \u00e8 possibile incontrarli.\nGli ur-elementi possono essere trattati come un diverso tipo logico rispetto agli insiemi; in questo caso formula_7 non ha senso se formula_3 \u00e8 un ur-elemento, quindi l'assioma di estensionalit\u00e0 si applica solo agli insiemi.\nAlternativamente, in una logica non tipizzata, possiamo richiedere che formula_7 sia falso tutte le volte che formula_3 \u00e8 un ur-elemento.\nIn questo caso l'usuale assioma di estensionalit\u00e0 implicherebbe che ogni ur-elemento sia uguale all'insieme vuoto.\nPer evitare questo, possiamo modificare l'assioma di estensionalit\u00e0 in modo che si applichi solo agli insiemi non vuoti, cio\u00e8:\nformula_11\nIn altre parole:\nConseguenze elementari.\nL'assioma di estensionalit\u00e0 ha alcune immediate conseguenze elementari. Una si pu\u00f2 esprimere informalmente dicendo che un dato elemento se sta in un dato insieme allora ci sta una volta sola, senza molteplicit\u00e0. Per esempio, si ha formula_12, dunque l'insieme formula_13 ha un solo elemento. Un'altra si pu\u00f2 esprimere informalmente dicendo che in un insieme gli elementi non hanno un ordine. Per esempio formula_14. Entrambe le eguaglianze del tipo formula_15 appena citate si verificano ricorrendo per l'appunto all'assioma di estensionalit\u00e0, controllando cio\u00e8 che ogni elemento di formula_3 sia anche elemento di formula_17, e che ogni elemento di formula_17 sia anche elemento di formula_3."}
{"id": "212726", "revid": "18323", "url": "https://it.wikipedia.org/wiki?curid=212726", "title": "Armatura (disambigua)", "text": ""}
{"id": "212728", "revid": "3732", "url": "https://it.wikipedia.org/wiki?curid=212728", "title": "Impaginazione", "text": "Limpaginazione \u00e8 l'atto di disporre un testo composto e corretto, e ogni elemento che l'accompagna, nella sua giusta posizione sulla pagina. L'impaginazione \u00e8 la fase della lavorazione immediatamente successiva alla composizione.\nNell'editoria, indica la modalit\u00e0 con cui uno stampato viene organizzato plasticamente o armonicamente. Il procedimento mira ad assemblare testo e immagini al fine di realizzare il prodotto finito (giornale, rivista, d\u00e9pliant o anche una pagina web). Quando l'impaginazione \u00e8 ricca di fotografie e di movimento viene definita \"macchiata\".In senso lato si intende per impaginazione la progettazione di uno stampato.\nImpaginazione con tecnologia meccanica.\nL'impaginazione di un periodico necessita di standard predefiniti per garantire uniformit\u00e0 alla testata; questo permette di rendere riconoscibile il singolo periodico ed offre un orientamento facilitato al lettore. Per esempio, importanti elementi d'impaginazione sono la testata, il titolo, il riquadro (\"box\" in inglese, \"manchette\" in francese), il trafiletto e la didascalia.\nOggi l'impaginazione avviene quasi esclusivamente al computer, gli elementi d'impaginazione quindi possono essere fissati mediante l'uso dei cosiddetti fogli di stile.\nPrima del computer.\nIl primo passo per creare un progetto impaginato da stampare era stendere un cartoncino bianco sul tavolo da lavoro e misurare le dimensioni esatte in cui il disegno sarebbe stato stampato con una matita 4H che difficilmente si vedeva sulla carta. Gli angoli erano contrassegnati da trattini (i moderni segni di taglio in InDesign). Se il layout aveva colonne o righe, queste dovevano essere misurate esattamente in modo che tutti gli elementi si adattassero alle rispettive aree. I trattini di misurazione permanenti sui bordi del progetto erano eseguiti con il righello a T e i triangoli, quindi la \"Rapidograph\" con una cartuccia di inchiostro nuova era utilizzata per tracciare le linee. Le penne \"Rapidograph\" avevano punte in ceramica di diversi spessori, per poter tracciare diversi tipi di linee. I designer avevano scelte limitate per quanto riguarda i tipi ma poich\u00e9 dovevano aspettare di solito tutta la notte per ricevere il carattere, chiedevano ai tipografi 2 o 3 scelte di dimensioni e, forse, due o tre caratteri come Helvetica, Garamond o Times. Quando fu introdotta la linotipia, la composizione e la stampa divennero molto pi\u00f9 veloci perch\u00e9 la tastiera della macchina da scrivere era collegata coi caratteri metallici e stampava intere righe. Il carattere doveva essere tagliato con un coltello esattamente al bordo dell'area stampata per massimizzare lo spazio nel layout. I pezzi di carattere erano posizionati con l'aiuto di cemento gommoso o cera calda. Tutte le fotografie e le immagini venivano anche tagliate al bordo con un coltello x-acto misurato al millimetro, quindi il retro veniva ricoperto di cemento gommoso o cera calda e posizionato al suo posto. Se il posizionamento non era corretto, delle pinzette erano utilizzate per staccarlo e posizionarlo nel posto corretto. I layout non erano creati con foto originali, ma di solito con fotocopie in bianco e nero.\nUna volta che l'impaginazione era pronta, il cemento gommoso o la cera extra venivano tolte, le macchie cancellate o coperte con tempera bianca, l'intero progetto ricoperta di carta glassine come \"sovrapposizione\" dove il designer aveva segnato i numeri Pantone per i colori degli elementi. Il carattere a colori era dipinto con matite colorate specificando l'esatto colore PMS (\"Pantone Matching System\") da utilizzare, le immagini erano contrassegnate sulla sovrapposizione come una stampa a 4 o 2 colori, lo sfondo era contrassegnato come un colore specifico PMS o bianco e nero. \nIl progetto impaginato veniva fotografato e trasformato in bozze negative su pellicola e anche stampato su carta fotografica in bianco e nero. Quello era l'unico modo per vedere come sarebbe apparso il pezzo finale prima della stampa. Le bozze negative su pellicola erano molto importanti per controllare ogni dettaglio, i correttori controllavano con una lente d'ingrandimento sopra una scatola luminosa. Se risultavano degli errori, i designer usavano le pinzette x-acto per correggerli. Una volta che tutto era stato controllato, i negativi erano nuovamente trasformati in positivi e le pagine venivano stampate.\nImpaginazione con tecnologia informatica.\nL'impaginazione \u00e8 una fase del desktop publishing.\nEsistono software sviluppati appositamente per l'impaginazione; i programmi pi\u00f9 usati sono QuarkXPress, Adobe InDesign (che \u00e8 l'erede dell'altrettanto famoso Adobe PageMaker) e i sistemi redazionali da essi derivanti. Nel mondo open source esistono due software avanzati, Scribus e LaTeX, quest'ultimo pi\u00f9 adatto per le pubblicazioni scientifiche.\nFormato.\nI giornali sono variamente impaginati a seconda del formato. In genere, i quotidiani in formato lenzuolo hanno nove colonne, quelli in formato berlinese sei, i tabloid quattro, mentre le riviste sono impaginate su un numero di colonne variabile da due a cinque.\nFoliazione e fascicolazione.\nL'impaginazione comporta la distribuzione degli argomenti sulle pagine del giornale: ciascuna pagina contiene uno specifico argomento. Prima ancora che essa venga effettuata, per\u00f2, viene stabilito il numero di pagine che formeranno il giornale. La foliazione \u00e8 quasi sempre un multiplo di 4 per esigenze tipografiche. Oggi le pagine interne sono dotate di un titolo (ad esempio, \"Il fatto del giorno\"), spesso stampato in maiuscolo nella parte alta della pagina. Esso indica al lettore la sezione in cui \u00e8 arrivato ed \u00e8 chiamato testatina.\nDa quando l'impaginazione avviene con tecnologia informatica molti giornali riescono a comporre le pagine in luoghi diversi. Viene quindi realizzata una seconda fascicolazione oltre a quella principale. Ad esempio, le notizie sportive o quelle locali sono realizzate autonomamente (e fascicolate separatamente), poi vengono aggiunte e piegate assieme all'edizione principale. In gergo tipografico ogni fascicolo viene chiamato dorso. Si hanno, in questo caso, un dorso principale e un secondo dorso. Per quanto riguarda la distribuzione nelle edicole, in Italia non \u00e8 invalsa l'abitudine di distribuire i dorsi separatamente (come nei paesi anglosassoni): il lettore gradisce che il secondo fascicolo sia incluso in quello principale.\nTecniche.\nRegola dei terzi.\nLa regola dei terzi \u00e8 applicabile all'impaginazione di un progetto (che sia una pagina web o un progetto editoriale). Si posiziona una semplice griglia sovrapposta (divisa equamente in terzi, sia in orizzontale che in verticale) sullo spazio da utilizzare per il progetto. Questo crea una griglia di nove riquadri delle stesse dimensioni. \nGriglie.\nUna griglia, o gabbia, \u00e8 una suddivisione dello spazio di lavoro tramite linee verticali ed orizzontali volta ad organizzare gli spazi e delimitare gli elementi che andranno a comporre un progetto.\nSezione aurea.\nLa sezione aurea o rapporto aureo o numero aureo o costante di Fidia o proporzione divina, nell'ambito delle arti figurative e della matematica, indica il numero irrazionale 1,6180339887... ottenuto effettuando il rapporto fra due lunghezze disuguali delle quali la maggiore formula_1 \u00e8 medio proporzionale tra la minore formula_2 e la somma delle due formula_3:\nRegole della Gestalt.\nLa psicologia della \"Gestalt\" \u00e8 una corrente psicologica incentrata sui temi della percezione e dell'esperienza che pu\u00f2 essere usata per l'impaginazione.\nGerarchia visiva.\nSecondo diversi studi, comprese le pubblicazioni del Nielsen Norman Group (dai nomi di Jakob Nielsen e Donald Norman, considerato uno dei pionieri di questo campo), il team UXPin e altri, ci sono diversi modelli di scansione molto usati per disegnare le pagine Web e cartacee, tra cui i modelli \"F\" e \"Z\".\nModello a F.\nIl modello a F \u00e8 il modello pi\u00f9 comune di scansione visiva, in particolare per le pagine con una grande quantit\u00e0 di contenuti. Di solito si verifica su pagine come blog, piattaforme di notizie, editoriali tematici, ecc. Si crea posizionando le informazioni di fondamentale importanza o di interesse centrale nei punti pi\u00f9 scansionati e cercando di utilizzare titoli brevi e intestazioni in grassetto per attirare l'attenzione degli utenti e dei lettori.\nIl modello di comportamento generale del lettore o dell'utente solitamente \u00e8 il seguente:\nModello a Z o Diagramma di Gutenberg.\nLa regola di Gutenberg (o modello a Z) viene utilizzata per mostrare un comportamento dell'utente noto come gravit\u00e0 di lettura. \u00c8 basato sull'abitudine di leggere da sinistra a destra, dall'alto verso il basso. \u00c8 un tipico modello di scansione per pagine che non richiedono lo scorrimento, il che significa che tutti i dati principali sono visibili nell'area di pre-scorrimento. Il layout a Z \u00e8 una comprensione del design che tenta di anticipare l'utente, astraendo qualsiasi distrazione e presentando azioni incoraggianti il pi\u00f9 rapidamente possibile. In questo caso, i progettisti posizionano le informazioni di base nei punti di maggiore attenzione come gli angoli superiori; posizionano gli altri punti che richiedono attenzione lungo le linee superiore e inferiore. Si rappresenta dividendo l'area del contenuto visibile in 4 quadranti, cos\u00ec denominati:\nNel web.\nPer creare layout di pagine web si utilizzano HTML, CSS, JavaScript e/o dei CMS. In aggiunta si usano anche linguaggi dinamici come PHP o ASP.\nEsempio di un layout base in HTML e CSS:\n&lt;!DOCTYPE html&gt;\n&lt;html lang=\"it\"&gt;\n&lt;head&gt;\n&lt;title&gt;Esempio&lt;/title&gt;\n&lt;meta charset=\"utf-8\"&gt;\n&lt;meta name=\"viewport\" content=\"width=device-width, initial-scale=1\"&gt;\n&lt;style&gt;\n box-sizing: border-box;\nbody {\n font-family: Arial, Helvetica, sans-serif;\n/* testata */\nheader {\n background-color: #666;\n padding: 30px;\n text-align: center;\n font-size: 35px;\n color: white;\n/* navigazione */\nnav {\n float: left;\n width: 30%;\n height: 300px;\n background: #ccc;\n padding: 20px;\n/* menu */\nnav ul {\n list-style-type: none;\n padding: 0;\narticle {\n float: left;\n padding: 20px;\n width: 70%;\n background-color: #f1f1f1;\n height: 300px; \n/* colonne */\nsection::after {\n content: \"\";\n display: table;\n clear: both;\n/* parte finale della pagina */\nfooter {\n background-color: #777;\n padding: 10px;\n text-align: center;\n color: white;\n/* parte responsiva del layout (rende adattabile la pagina ai dispositivi mobili)*/\n@media (max-width: 600px) {\n nav, article {\n width: 100%;\n height: auto;\n&lt;/style&gt;\n&lt;/head&gt;\n&lt;body&gt;\n&lt;header&gt;\n &lt;h2&gt;Citt\u00e0&lt;/h2&gt;\n&lt;/header&gt;\n&lt;section&gt;\n &lt;nav&gt;\n &lt;ul&gt;\n &lt;li&gt;&lt;a href=\"#\"&gt;Londra&lt;/a&gt;&lt;/li&gt;\n &lt;li&gt;&lt;a href=\"#\"&gt;Parigi&lt;/a&gt;&lt;/li&gt;\n &lt;li&gt;&lt;a href=\"#\"&gt;Tokyo&lt;/a&gt;&lt;/li&gt;\n &lt;/ul&gt;\n &lt;/nav&gt;\n &lt;article&gt;\n &lt;h1&gt;Londra&lt;/h1&gt;\n &lt;p&gt;Londra \u00e8 la capitale dell'Inghilterra. \u00c8 la citt\u00e0 pi\u00f9 popolosa del Regno Unito, con un'area metropolitana di oltre 13 milioni di abitanti.&lt;/p&gt;\n &lt;p&gt;Situata sul fiume Tamigi, Londra \u00e8 stata un importante insediamento per due millenni, la sua storia risale alla sua fondazione da parte dei romani, che la chiamarono Londinium.&lt;/p&gt;\n &lt;/article&gt;\n&lt;/section&gt;\n&lt;footer&gt;\n &lt;p&gt;Footer&lt;/p&gt;\n&lt;/footer&gt;\n&lt;/body&gt;\n&lt;/html&gt;"}
{"id": "212730", "revid": "7336", "url": "https://it.wikipedia.org/wiki?curid=212730", "title": "Armatura di chiave", "text": ""}
{"id": "212731", "revid": "195924", "url": "https://it.wikipedia.org/wiki?curid=212731", "title": "Arte contemporanea", "text": "L'arte contemporanea \u00e8 l'insieme di movimenti e tendenze artistiche sorte nel periodo successivo alla seconda guerra mondiale, anche se questa periodizzazione non sempre viene (o pu\u00f2 essere) rigorosamente rispettata.\nL'arte creata o rappresentata dalla fine del modernismo \u00e8 alcune volte chiamata \"arte postmoderna\", tuttavia postmodernismo si pu\u00f2 riferire sia al contesto storico che all'approccio estetico utilizzato; per di pi\u00f9 molti lavori di artisti contemporanei non presentano quegli elementi chiave che caratterizzano l'estetica postmoderna. L'aggettivo \"contemporanea\" pu\u00f2 quindi essere preferito perch\u00e9 pi\u00f9 inclusivo. Come nelle ricerche critiche di altre discipline comunque, il termine contemporaneo indica che il periodo di interesse e di studio in oggetto non ha esaurito le sue spinte propulsive ma che, invece, sono ben vive nel presente e proprio per questo che \u00e8 di difficile definizione.\nL'arte contemporanea \u00e8 caratterizzata da opere prodotte con tecniche e linguaggi interdipendenti, tra queste: videoarte, pittura, fotografia, scultura, arte digitale, disegno, musica, happening, fluxus, performance, installazioni.\nTendenze nell'arte contemporanea.\nForse l'aspetto che definisce meglio l'arte contemporanea \u00e8 la difficolt\u00e0 di definirla criticamente. Prima della fine degli anni sessanta, infatti, la maggior parte delle opere poteva essere etichettata facilmente come frutto di una particolare scuola pittorica. Anche negli anni settanta e ottanta si possono notare certe tendenze come l'arte concettuale, performance art, arte femminista, pop art, graffiti. L'arte dopo l'era moderna si \u00e8 trasformata seguendo anche i cambiamenti economici, globali, politici e socioculturali. La sempre maggior velocit\u00e0 e mole di scambi di idee, risorse economiche, informazioni e cultura intorno al globo avviene anche nel mondo dell'arte. Molte delle barriere e distinzioni all'interno dell'arte sono cadute, contribuendo ad una vivacit\u00e0 e multidisciplinarit\u00e0 tipica dell'arte contemporanea che ne ha fatto spesso la sua ragione d'essere.\nL'arte contemporanea non va confusa con i lavori dell'arte moderna, nonostante le tendenze e i movimenti si possano direttamente riferire al modernismo. Molte delle direzioni dell'arte moderna sono coinvolte nell'esplorazione base della pittura, per esempio del colore, del colpo di pennello e della tela di canapa. Il filosofo e critico d'arte Arthur Danto ha asserito che il modernismo (inteso come storia dell'arte stessa) \u00e8 arrivato alla sua fine con la realizzazione delle \"scatole Brillo\" di Andy Warhol, le quali hanno funzionato come arte stessa nonostante fossero altamente distinguibili dalle loro controparti della realt\u00e0. Queste sculture quindi hanno segnato la fine tra oggetti d'arte e oggetti non artistici.\nSi tratta di un fenomeno che ha avuto nello studio e nella ricerca su s\u00e9 stesso parte importante della sua realt\u00e0.\nLo studio degli strumenti artistici spesso innovativi e l'uso degli stessi senza altro fine hanno caratterizzato molta parte di ci\u00f2 che possiamo definire arte contemporanea.\nQuest'ultimo aspetto va sostanzialmente ricondotto all'influenza ancora presente, in parte dell'attuale sistema dell'arte, della filosofia postduchampiana secondo la quale ogni oggetto pu\u00f2 diventare arte. Di qui il fiorire di ricerche artistiche basate su una continua sperimentazione ed utilizzo di materiali nuovi e delle installazioni. Questo tipo di ricerca a volte esasperata della novit\u00e0, in un sistema di mercato controllato, in gran parte, da pochi gruppi finanziari a livello globale \u00e8 caratterizzata spesso dall'assenza di criteri oggettivi per valutare la qualit\u00e0 artistica delle varie espressioni, viene contestata da alcuni critici ed uomini di cultura. Altri, compresi alcuni nuovi gruppi artistici, ne hanno messo in evidenza gli aspetti di degrado culturale, il conformismo e l'assenza di contenuti e poetiche profondi.\nTra le nuove tendenze artistiche contemporanee pi\u00f9 recenti, rappresentate attraverso la fondazione di nuovi gruppi e movimenti artistici, presenti nel panorama artistico contemporaneo, si trova la Transavanguardia.\nArte povera e Transavanguardia sono state le due linee dell'arte contemporanea italiana capaci di varcare i confini nazionali.\nIstituzioni.\nL'arte contemporanea \u00e8 promossa dai musei di arte contemporanea, dalle gallerie, da istituzioni culturali e dagli artisti stessi, che si organizzano in collettivi e dirigono a loro volta organizzazioni. Gli artisti si sostengono con la vendita delle loro opere, con la produzione di lavori commissionati, con finanziamenti, premi e residenze d'arte.\nContribuiscono alla produzione dell'arte contemporanea gli artisti, i critici, i curatori, i mercanti, le istituzioni, le mostre, le biennali; questi diversi attori costituiscono il cosiddetto il sistema (detto anche il mondo) dell'arte contemporanea, strettamente connesso al mercato dell'arte.\nStoria.\nElenco dei movimenti artistici suddivisi per decenni: "}
{"id": "212732", "revid": "767487", "url": "https://it.wikipedia.org/wiki?curid=212732", "title": "Assioma dell'insieme vuoto", "text": "Nella teoria degli insiemi, l'assioma dell'insieme vuoto \u00e8 uno degli assiomi della teoria degli insiemi di Zermelo-Fraenkel.\nNel linguaggio formale degli assiomi di Zermelo-Fraenkel, l'assioma si scrive:\noppure a parole:\nPossiamo usare l'assioma di estensionalit\u00e0 per mostrare che tale insieme \u00e8 unico. Essendo unico, possiamo dargli un nome, quello appunto di \"insieme vuoto\". L'insieme vuoto viene indicato con il simbolo formula_2 oppure con {}.\nL'assioma dell'insieme vuoto \u00e8 generalmente considerato non controverso, e appare in questa forma o in una forma equivalente in quasi tutte le assiomatizzazioni alternative dalla teoria degli insiemi.\nIn alcune formulazioni di ZF, l'assioma dell'insieme vuoto \u00e8 ulteriormente ripetuto nell'assioma dell'infinito.\nD'altra parte, esistono altre formulazioni di questo assioma che non presuppongono l'esistenza di un insieme vuoto.\nInoltre, gli assiomi di ZF possono anche essere scritti usando un predicato costante che rappresenta l'insieme vuoto; allora l'assioma dell'infinito usa questo predicato senza richiedere che l'insieme che rappresenta sia vuoto, mentre l'assioma dell'insieme vuoto \u00e8 necessario per affermare che di fatto \u00e8 vuoto.\nTalvolta si considerano teorie degli insiemi nelle quali non esistono insiemi infiniti, e quindi l'assioma dell'insieme vuoto \u00e8 ancora necessario.\nDetto questo, ogni assioma che afferma l'esistenza di un insieme qualsiasi implica l'assioma dell'insieme vuoto, mediante l'uso dello schema di assiomi di separazione."}
{"id": "212734", "revid": "16515", "url": "https://it.wikipedia.org/wiki?curid=212734", "title": "Ed2k link", "text": ""}
{"id": "212737", "revid": "1543377", "url": "https://it.wikipedia.org/wiki?curid=212737", "title": "Ascensore spaziale lunare", "text": "L'ascensore spaziale lunare (chiamato anche moonstalk) \u00e8 una idea simile a quella del pi\u00f9 famoso ascensore spaziale (un cavo sospeso sopra la Terra, con il suo centro di gravit\u00e0 in orbita geostazionaria). Invece questo sarebbe costruito con il suo centro di gravit\u00e0 in una posizione stazionaria sopra la superficie della Luna, fornendo un metodo controllabile di trasportare persone e cose tra la superficie e l'orbita lunare.\nUn ascensore lunare potrebbe ridurre considerevolmente i costi per far atterrare confortevolmente e affidabilmente dell'equipaggiamento sulla superficie della Luna. Per esempio, permette l'utilizzo di motori a bassa spinta ed elevato impulso efficienti a livello di massa del propellente come i propulsori ionici che non potrebbero altrimenti atterrare sulla Luna. Dato che il cavo avrebbe un punto dotato di microgravit\u00e0, questi ed altri motori potrebbero raggiungere l'elevatore da una LEO (orbita bassa terrestre) con una \"minima\" quantit\u00e0 di carburante lanciato dalla Terra. Con dei missili convenzionali, il carburante necessario per raggiungere la Luna da una LEO \u00e8 molte volte la massa che atterra, quindi l'Elevatore pu\u00f2 tagliare i costi in proporzione.\nPosizione.\nCi sono due punti sincroni con la superficie lunare dove potrebbe essere posizionato l'ascensore che sono stabili: i punti di Lagrange L1 e L2. L1 dal lato rivolto verso la Terra della Luna si trova a 56.000\u00a0km dalla superficie, e L2 sul lato nascosto si trova a 67.000\u00a0km di altezza. In questi punti, la forza di gravit\u00e0 e quella centrifuga sono in equilibrio, e fino a che il sistema rimane bilanciato, rimarr\u00e0 stazionario.\nEntrambi questi punti sono sostanzialmente pi\u00f9 lontani dalla superficie lunare dei 36.000\u00a0km che ci sono dalla Terra all'orbita geostazionaria. Inoltre, la parte del sistema composta dal cavo che si estende in basso verso la Luna dovrebbe essere bilanciata dal cavo che si estende al di sopra del punto di equilibrio, e la lenta rotazione della Luna implica che l'estremit\u00e0 superiore del cavo dovrebbe trovarsi ad una distanza molto maggiore dell'estremit\u00e0 del cavo nel sistema dell'Ascensore terrestre. Per sospendere un kilogrammo di cavo o di carico appena sopra la superficie della Luna richiederebbe 1.000\u00a0kg di contrappeso, 26.000\u00a0km oltre L1. (Un contrappeso minore su un cavo pi\u00f9 lungo, e.g. 100\u00a0kg ad una distanza di 230.000\u00a0km; \u2013 oltre met\u00e0 della distanza tra la Terra e la Luna \u2013 avrebbe lo stesso effetto di bilanciamento.) Senza la gravit\u00e0 terrestre ad attrarlo, un cavo ancorato a L2 richiederebbe 1000\u00a0kg di contrappeso ad una distanza di 120.000\u00a0km dalla Luna.\nCostruzione.\nA causa della bassa gravit\u00e0 lunare e della mancanza di atmosfera, un ascensore lunare avrebbe requisiti di resistenza alla trazione meno stringenti rispetto al materiale richiesto per costruire un cavo collegato alla Terra. Un ascensore basato sulla Terra richiederebbe dei materiali con una resistenza alla trazione vicino ai limiti teorici dei nanotubi di carbonio, la dove un Ascensore Lunare potrebbe essere costruito usando materiali ad alta resistenza gi\u00e0 commercialmente disponibili come Kevlar e Spectra.\nRispetto alla Terra, ci sarebbero meno restrizioni geografiche e nessuna politica sulla posizione in cui il cavo potrebbe toccare il suolo lunare. A causa della gravit\u00e0 pi\u00f9 debole, il punto di contatto di un ascensore lunare non dovrebbe essere direttamente sotto il suo centro di gravit\u00e0, e potrebbe anche essere vicino ai poli, dove si ritiene potrebbe trovarsi dell'acqua congelata in crateri profondi che non hanno mai visto la luce del Sole; se cos\u00ec fosse, questa potrebbe essere raccolta ed utilizzata.\nJerome Pearson ha proposto il progetto di un cavo che utilizzi la fibra M5 che peserebbe solo 6.800\u00a0kg (senza includere gli arrampicatori e il resto dell'equipaggiomento necessario) che sarebbe capace di sollevare o depositare 200\u00a0kg sulla superficie lunare; un simile Ascensore potrebbe essere lanciato sulla Luna con un singolo lancio utilizzando i lanciatori pi\u00f9 grandi in esistenza gi\u00e0 progettati. Questo sarebbe un cavo minimalista, il progetto prevede che il cavo venga rinforzato e ingrandito con il tempo usando materiali estratti dalla superficie lunare."}
{"id": "212740", "revid": "22475", "url": "https://it.wikipedia.org/wiki?curid=212740", "title": "Voivodato della Santacroce", "text": "Il voivodato della Santacroce (in polacco wojew\u00f3dztwo \u015bwi\u0119tokrzyskie) \u00e8 uno dei 16 voivodati della Polonia. Si trova nel centro-sud del territorio polacco e copre una superficie di 11.708\u00a0km quadrati; \u00e8 stato creato con la riforma del 1999 dalla fusione dei precedenti voivodati di Kielce, parte di quello di Tarnobrzeg (distretti di Opat\u00f3w, Sandomierz e Stasz\u00f3w) e alcuni comuni di quelli di Radom, Piotrk\u00f3w e Cz\u0119stochowa. Il capoluogo \u00e8 Kielce.\nIl termine \"\u015awi\u0119tokrzyskie\" (\"santa croce\") deriva dalla presenza di alcune reliquie della Santa Croce sulla quale si presume sia stato crocifisso Ges\u00f9 Cristo; esse sono conservate in un monastero sul monte \u0141ysa (\u0141ysa G\u00f3ra in polacco).\nLe catene montuose circostanti, a loro volta, prendono il nome dalla Santa Reliquia e per questo motivo sono state nominate \"montagne della Santa Croce\" (tra le pi\u00f9 antiche d'Europa).\nGeografia fisica.\nLa regione si trova nel sud-est della Polonia e confina con le seguenti unit\u00e0 amministrative:\nClima e natura.\nLe catene montuose influenzano il clima della regione. La temperatura media annua dell'aria \u00e8 di 5,7 \u00b0C con punte di 8,2 \u00b0C nella regione di Sandomierz.\nL'escursione termica annuale \u00e8 notevole: in estate pu\u00f2 raggiungere i 32-33 \u00b0C, al contrario, in inverno pu\u00f2 scendere ben al di sotto dello zero fino ad arrivare a -35 \u00b0C.\nLe regioni pi\u00f9 calde rimangono comunque Niecka Nidzia\u0144ska e Sandomierz.\nLa piovosit\u00e0 media annua \u00e8 di 602,8 millimetri. Sul monte \u0141ysa si possono raggiungere gli 840 millimetri, mentre a est del fiume Nida cadono fino a 550 mm. Nella regione prevalgono venti da ovest con una velocit\u00e0 di 3 m/s.\nDislocati per tutta la regione si estendono 9 parchi naturali, un parco nazionale, 67 riserve naturali, 11 aree protette e 701 specie naturali diverse da poter osservare.\nEconomia.\nL'aspetto economico \u00e8 strettamente legato alla morfologia della regione.\nAl nord prevale un'economia basata sull'industria della meccanica di precisione, industria tessile, metallurgia, estrazioni di metalli e minerali (come gesso, calcare, ferro, rame, piombo) e imprese di costruzioni: qui infatti ha sede la pi\u00f9 grande compagnia edile di tutta la Polonia.\nAl sud primeggia l'agricoltura con prodotti tipici coltivati quali mele, prugne, ciliegie, fragole, cetrioli, barbabietole, carote, pomodori, cereali e l'allevamento di carne di maiale, manzo, pollame e pesce.\nTutta la regione, negli ultimi anni, ha avuto un incremento degno di nota: nel 2011 il PIL \u00e8 aumentato fino a 560 milioni di Euro, circa del 50% rispetto al 2008.\nL'alta qualit\u00e0 dei servizi, dei beni prodotti e il basso costo della manodopera (circa il 15% - 20% in meno rispetto al resto del Paese) confrontata allo standard medio europeo, la fa candidare ai primi posti come scelta d'investimento internazionale per le compagnie straniere, tra le quali spiccano Germania e Regno Unito.\nIl Voivodato ha anche un trend positivo per quanto concerne l'export: nel 2012 ha fatto registrare un + 30% rispetto al 2008. Le maggiori destinazioni di scambio sono state l'Austria e la Germania, Stati che, da soli, hanno coperto circa il 25% del totale delle esportazioni del voivodato; inoltre la regione, pi\u00f9 che europeizzata, esporta i suoi beni in tutto il mondo.\nTurismo.\nNel Voivodato della Santacroce vi sono numerose architetture che rappresentano mete turistiche: le rovine di un castello medievale a Ch\u0119ciny; il castello reale a Sandomierz e quello cistercense a J\u0119drzej\u00f3w, il palazzo dei vescovi di Cracovia a Kielce, le rovine del castello barocco di Krzy\u017ctop\u00f3r, diversi monasteri e chiese romaniche, barocche, gotiche, sinagoghe ebraiche ed alcuni pittoreschi edifici religiosi completamente in legno (queste ultime a Mnich\u00f3w, Ostrowiec e Zborowek).\nPoche decine di chilometri fuori Kielce vi \u00e8 un'importante formazione geologica di stalattiti e stalagmiti presenti in una cava chiamata Jaskinia Raj.\nAltri luoghi di interesse turistico sono il museo naturale e tecnologico a Starachowice, un parco dedicato ai dinosauri, rappresentati a grandezza naturale a Ba\u0142t\u00f3w, il museo dell'aquila bianca a Skar\u017cysko-Kamienna (secondo in Polonia per quantit\u00e0 di materiale raccolto proveniente dagli anni della Guerra del 1939 e della famosa \"campagna di settembre\"), spa e centri benessere nelle zone di Busko-Zdr\u00f3j, Solec-Zdr\u00f3j e Mas\u0142\u00f3w.\nIstruzione.\nA Kielce sono presenti varie scuole e universit\u00e0.\nTra le universit\u00e0 pubbliche ci sono la storica Universit\u00e0 Jan Kochanowski, e il Politecnico della Santacroce inaugurato nel 1965. Nella citt\u00e0 si trovano comunque una decina di ulteriori istituzioni scolastiche private.\nInvece nel territorio circostante al capoluogo sono dislocate altre cinque scuole.\nConsiderato il gran numero di istituti in proporzione alla popolazione locale, Kielce \u00e8 una citt\u00e0 viva e pulsante, soprattutto per i giovani al di sotto dei 25 anni.\nAmministrazione e politica.\nLa regione \u00e8 composta da 14 distretti (compreso quello urbano di Kielce) e 102 comuni. Suddividendo l'area in micro-zone si possono distinguere 5 distretti urbani (Kielce, Ostrowiec \u015awi\u0119tokrzyski, Starachowice, Skar\u017cysko-Kamienna e Sandomierz), 26 distretti urbano-rurali e 71 comuni rurali.\nLa citt\u00e0 di Kielce \u00e8 invece fuori dall'amministrazione distrettuale e forma un distretto urbano.\nI distretti sono amministrati da una figura politica denominata dagli autoctoni \u201cStarosta\u201d; egli \u00e8 scelto dal consiglio. I consiglieri vengono eletti dalle persone delle municipalit\u00e0, le quali sono situate all'interno dell'unit\u00e0 amministrativa.\nNei comuni (delle piccole citt\u00e0) l'autorit\u00e0 pi\u00f9 importante \u00e8 il Sindaco oppure il \"W\u00f3jt\" (il nome cambia in base al numero degli abitanti della citt\u00e0 nella quale viene eletto). Entrambi sono nominati dal consiglio e i consiglieri sono designati dai membri delle municipalit\u00e0.\nNei comuni delle grandi citt\u00e0 la maggior autorit\u00e0 cambia nome e diventa Presidente.\nIl corpo legislativo dell'assemblea regionale, invece, \u00e8 composto da trenta consiglieri eletti dagli abitanti di tutto il voivodato. La giunta regionale (detta \"Sejmik\"), che rimane in carica quattro anni, sceglie ed elegge nel consiglio regionale i membri dell'esecutivo. Questi sono cinque e il loro capo \u00e8 chiamato \"Marsza\u0142ek\" (\"Maresciallo\"). La sede del consiglio distrettuale \u00e8 a Kielce."}
{"id": "212741", "revid": "1272592", "url": "https://it.wikipedia.org/wiki?curid=212741", "title": "Leif Erikson", "text": "Biografia.\nSi ritiene che Leif sia nato intorno al 970, secondogenito di Erik il Rosso (Eir\u00edkr Rau\u00f0i), un norvegese, figlio di Thorvald Asvaldsson, pro-nipote di Naddoddr, lo scopritore dell'Islanda. Sua madre era \u00dejo\u00f0hildur. Suo padre aveva fondato due colonie vichinghe, l'Insediamento Occidentale e l'Insediamento Orientale, in Groenlandia, terra a cui egli stesso aveva dato il nome.\nDurante un soggiorno in Norvegia, Leif si convert\u00ec al Cristianesimo, come molti altri vichinghi all'epoca; si rec\u00f2 nel paese scandinavo anche per servire il re Olaf Tryggvason. Di ritorno in Groenlandia compr\u00f2 la barca di Bjarni Herj\u00f3lfsson e part\u00ec in esplorazione della terra che Bjarni aveva scoperto e che oggi \u00e8 nota come Nordamerica.\nUna delle saghe, La saga dei groenlandesi, narra che Leif cominci\u00f2 a prepararsi circa nel 1000 per seguire a ritroso la rotta di Bjarni. Il primo suolo che incontr\u00f2 era ricoperto da lastroni piatti di roccia (norvegese antico: \"hellr\"), cos\u00ec lui lo chiam\u00f2 Helluland (terra delle pietre piatte), che presumibilmente \u00e8 l'odierna Isola Baffin. Di l\u00ec arriv\u00f2 presso una terra piatta e boscosa, con spiagge bianche, che chiam\u00f2 Markland (terra dei boschi), che si ritiene sia il Labrador. Quando tornarono nuovamente in quella terra, Leif e i suoi uomini sbarcarono e costruirono case.\nEssi trovarono quella terra confortevole: i fiumi erano pieni di salmoni e il clima era temperato, con rare gelate d'inverno e l'erba che rimaneva verde. Rimasero l\u00ec per tutto l'inverno. Secondo la saga uno degli uomini di Leif, Tyrkir, un guerriero germanico, scopr\u00ec l'uva: per questo, Leif nomin\u00f2 quella regione Vinland. Quantunque non si conosca l'esatta ubicazione di Vinland, si ritiene che essa sia in un punto indefinito fra Terranova e la Virginia.\nAltri ipotizzano che Vinland non significhi \"terra del vino\" ma \"terra dei pascoli\", dato che \"vin\" significa \"pascolo\" in norreno.\nSulla strada del ritorno, Leif trasse in salvo un naufrago islandese di nome \u00de\u00f3rir insieme al suo equipaggio, cosa che gli valse il soprannome di \"Leif il fortunato\" (in norvegese antico \"Leifr hinn heppni\").\nL'esatta ubicazione della Vinland di Leif \u00e8 dibattuta. Molti ritengono che l'insediamento presso L'Anse aux Meadows fu la colonia di Leif, ma altri sostengono che essa dovrebbe trovarsi pi\u00f9 a sud, dal momento che l'uva non cresce cos\u00ec a nord, sebbene forse essa sarebbe potuta crescervi durante il periodo caldo medioevale.\nUn'altra leggenda, la Saga di Erik il Rosso, racconta che fu in realt\u00e0 Leif a scoprire le terre d'America, mentre faceva ritorno in Groenlandia dalla Norvegia, intorno all'anno 1000, ma non si hanno prove d'un suo tentativo di fondarvi un insediamento. Ad ogni modo, la Saga dei groenlandesi \u00e8 al giorno d'oggi ritenuta la pi\u00f9 affidabile delle due.\nA quanto ne sappiamo, Leif ebbe due fratelli, Thorvald Eiriksson (in norreno \u00deorvald) e \u00deorsteinn Eir\u00edksson, e una sorella, Freyd\u00eds. Spos\u00f2 \u00de\u00f3rgunnur ed ebbe un figlio, chiamato Thorkell Leifsson (\u00deorkell)."}
{"id": "212743", "revid": "767487", "url": "https://it.wikipedia.org/wiki?curid=212743", "title": "Assioma della coppia", "text": "Nella teoria degli insiemi l'assioma della coppia \u00e8 uno degli assiomi della teoria degli insiemi di Zermelo-Fraenkel.\nNel linguaggio formale degli assiomi di Zermelo-Frankel, l'assioma si scrive:\noppure a parole:\nQuello che l'assioma in pratica sta dicendo \u00e8 che, dati due insiemi \"A\" e \"B\", possiamo trovare un insieme \"C\" i cui elementi sono esattamente \"A\" e \"B\".\nPossiamo usare l'assioma di estensionalit\u00e0 per mostrare che questo insieme \"C\" \u00e8 unico.\nChiamiamo questo insieme \"coppia\" di \"A\" e \"B\", e lo indichiamo con {\"A\",\"B\"}.\nQuindi l'essenza dell'assioma \u00e8:\nSi noti che un singleton \u00e8 un caso particolare di una coppia.\nL'assioma della coppia permette anche la definizione delle coppie ordinate. Per ogni insieme formula_2 e formula_3, la coppia ordinata \u00e8 definita come segue:\nSi osservi che questa definizione soddisfa la definizione\nLe \"n\"-tuple possono essere definite ricorsivamente come segue:\nL'assioma della coppia \u00e8 generalmente considerato non controverso, e appare in questa forma o in una forma equivalente in quasi tutte le assiomatizzazioni alternative della teoria degli insiemi.\nTuttavia, nella formulazione standard della teoria degli insiemi di Zermelo-Fraenkel, l'assioma della coppia segue dall'assioma dell'insieme potenza e dallo schema di rimpiazzamento, quindi talvolta \u00e8 omesso.\nGeneralizzazione.\nAssieme all'assioma dell'insieme vuoto, l'assioma della coppia pu\u00f2 essere generalizzato nella seguente affermazione:\ncio\u00e8:\nQuesto insieme \"C\" \u00e8 ancora unico per l'assioma di estensionalit\u00e0, ed \u00e8 indicato con {\"A\"1...,\"A\"\"n\"}.\nNaturalmente, non possiamo riferirci a un numero \"finito\" di insiemi rigorosamente senza avere fra le mani un insieme (finito) al quale gli insiemi in questione appartengono.\nQuindi questa non \u00e8 una singola affermazione, ma invece uno schema, con un'affermazione separata per ogni numero naturale \"n\".\nAd esempio, per provare il caso \"n\" = 3, si usa l'assioma della coppia tre volte, per produrre la coppia {\"A\"1,\"A\"2}, il singleton {\"A\"3}, e infine la coppia .\nL'assioma dell'unione quindi produce il risultato desiderato, {\"A\"1,\"A\"2,\"A\"3}. Possiamo estendere questo schema per includere \"n\"=0 se interpretiamo questo caso come l'assioma dell'insieme vuoto.\nQuindi, si pu\u00f2 usare questo schema come schema di assiomi al posto degli assiomi dell'insieme vuoto e della coppia. In genere, comunque, si usano gli assiomi dell'insieme vuoto e della coppia separatamente, e poi si prova questo come schema di teoremi. Si noti che l'adozione di questo schema di assiomi non sostituisce l'assioma dell'unione, che si mostra necessario in altre situazioni."}
{"id": "212761", "revid": "392623", "url": "https://it.wikipedia.org/wiki?curid=212761", "title": "Voivoda", "text": "Voiv\u00f2da (in serbo \u0432\u043e\u0458\u0432\u043e\u0434a/ Vojvoda, in bulgaro \u0432\u043e\u0439\u0432\u043e\u0434\u0430, in ucraino \u0432\u043e\u0454\u0432\u043e\u0434\u0430, in russo \u0432\u043e\u0435\u0432\u043e\u0434\u0430, in polacco \"wojewoda\", in rumeno \"voievod\", in albanese \"vojvod\u00eb\") \u00e8 un termine di origine slava che designa in origine il comandante di un'unit\u00e0 militare.\nStoria.\nUsato sin dall'et\u00e0 medievale, il titolo veniva attribuito ai governatori o ai capi dei territori in Polonia, Russia, Serbia, Moldavia, Bulgaria, Romania e Albania; in questi ultimi tre paesi il titolo era anche proprio del principe ereditario. Quello di voiv\u00f2da era anche il grado militare pi\u00f9 elevato tra i serbi dell'ex-Jugoslavia. Durante la seconda guerra mondiale, inoltre, i capi della resistenza cetnica avevano il titolo di Vojv\u00f2da c\u00e8tnico (in serbo \u0412\u043e\u0458\u0432\u043e\u0434\u0430 \u0447\u0435\u0442\u043d\u0438\u0447\u043a\u0438 / Vojvoda \u010detni\u010dki).\nInfluenze.\nIl territorio sul quale governa un voivoda si chiama voivodato. In Polonia, il voivodato polacco corrisponde alla principale divisione amministrativa. Deriva da voivoda pure la provincia autonoma serba di Voivodina, situata a nord della Serbia."}
{"id": "212770", "revid": "600229", "url": "https://it.wikipedia.org/wiki?curid=212770", "title": "Forme musicali", "text": ""}
{"id": "212771", "revid": "1543377", "url": "https://it.wikipedia.org/wiki?curid=212771", "title": "Forma (musica)", "text": "Nella terminologia musicale, la struttura di una composizione \u00e8 l'architettura con cui essa si articola e che ne riflette le suddivisioni, la successione, lo sviluppo di temi, strutture ritmiche e armoniche. La locuzione non va confusa col genere musicale, termine pi\u00f9 ampio che categorizza una composizione secondo la tradizione cui appartiene e le convenzioni che la definiscono.\nEsempi di forme musicali.\nMolte composizioni sono costruite secondo forme codificate, in base al modo in cui le sezioni tematiche si succedono.\nForma monopartita.\n\u00c8 la pi\u00f9 semplice struttura musicale e prevede un solo tema che si ripete diverse volte. Un esempio classico di questa forma \u00e8 la ballata, gi\u00e0 presente nel XV secolo, nella quale ad un testo musicale sempre uguale corrispondono strofe di testo diverso.\nAltro esempio di forma monopartita \u00e8 il tema con variazioni, nel quale la stessa linea melodica viene cambiata modificando, di volta in volta, il tempo, il ritmo o il timbro.\nForma bipartita.\nQuesta forma \u00e8 composta da due temi, chiamati A e B. \u00c8 usata soprattutto nelle danze quali la gavotta e la giga.\nAnche le canzoni dei nostri giorni si possono assimilare a questa forma in quanto sono per lo pi\u00f9 costituite da una strofa e da un ritornello.\nConsiste anche in uno spostamento di tonalit\u00e0, che crea una sorta di contrasto.\nForma tripartita.\nLa forma tripartita \u00e8 una delle pi\u00f9 frequenti forme musicali, si basa sullo schema A-B-A, in cui al primo elemento musicale segue il secondo e quindi la ripresa del primo. In alcuni casi \u00e8 detta anche forma \"col da capo\", \"forma ternaria\", o \"forma canzone\".\nA questa forma si rif\u00e0 il minuetto, danza bitematica e tripartita, che fu introdotta da Jean-Baptiste Lully maestro di corte di Luigi XIV.\nAltra forma molto usata nelle composizioni classiche \u00e8 il rond\u00f2, che si basa sul ritornello che si alterna a vari altri temi.\nForme basate sull'organico.\nLe composizioni musicali assumono nomi diversi a seconda del numero di esecutori che le interpretano:\nForma polifonica.\nNella forma polifonica le melodie (o \"voci\") si sovrappongono in contrappunto, elaborate secondo schemi precisi sul principio dell'imitazione, che pu\u00f2 essere per moto retto, retrogrado o contrario.\nUna delle forme polifoniche pi\u00f9 conosciute \u00e8 la fuga, che Johann Sebastian Bach ha portato a livelli di estrema complessit\u00e0 e perfezione. \u00c8 composta da pi\u00f9 parti (da due a cinque) che entrano in momenti diversi e si sovrappongono fra di loro.\nForma libera.\nDurante il romanticismo si sono sviluppate forme non codificate quali il notturno, l'improvviso e la fantasia, che hanno avuto tra i loro interpreti pi\u00f9 geniali Fryderyk Chopin."}
{"id": "212772", "revid": "289247", "url": "https://it.wikipedia.org/wiki?curid=212772", "title": "Winik", "text": ""}
{"id": "212775", "revid": "74801", "url": "https://it.wikipedia.org/wiki?curid=212775", "title": "Marne-la-Vall\u00e9e", "text": "Marne-la-Vall\u00e9e \u00e8 una citt\u00e0 nuova in Francia, situata ad est di Parigi, nella regione dell'\u00cele-de-France, sorta a partire dagli anni 1960. Composta di molti settori, nel 2011 risultava abitata da abitanti su ettari, con una densit\u00e0 di .\nGeografia fisica.\nMarne-la-Vall\u00e9e \u00e8 stata creata su un'area che copre 26 comuni, nei dipartimenti di Seine-et-Marne, di Senna-Saint-Denis e di Val-de-Marne.\nPer il suo sviluppo e la sua gestione, curati dell'ente pubblico Epamarne (\u00e9tablissements publics d'am\u00e9nagement de Marne-la-Vall\u00e9e), l'area \u00e8 stata suddivisa in quattro settori:\nDue settori sono organizzati in \"Sindacati di Nuova Agglomerazione\" (SAN):\nPopolazione.\nL'insieme dei settori ha conosciuto una crescita demografica molto sostenuta negli ultimi trent'anni, come si evidenzia nella tabella qui sotto:"}
{"id": "212777", "revid": "122316658", "url": "https://it.wikipedia.org/wiki?curid=212777", "title": "Academic Ranking of World Universities", "text": "La Academic Ranking of World Universities o ARWU (in italiano Classifica accademica delle universit\u00e0 mondiali) \u00e8 una classifica redatta dall'Universit\u00e0 Jiao Tong di Shanghai per valutare i principali istituti di educazione terziaria nel mondo (in Asia, America, Europa e Oceania).\nLa classifica \u00e8 una delle tre maggiormente note al mondo, insieme con la QS World University Rankings e la Times Higher Education World University Rankings. \u00c8 considerata una classifica obiettiva formulata con una metodologia coerente. Tuttavia, vi sono state anche critiche sull'asserita presa in maggiore considerazione delle scienze naturali rispetto alle scienze sociali e alle scienze umane, e per il mancato inserimento tra i criteri di valutazione di alcuni riconoscimenti come il Turing Award e la Bruce Gold Medal.\nDopo le prime 100 universit\u00e0, sebbene sia possibile calcolare la posizione effettiva per mezzo dei dati forniti, gli atenei successivi sono riportati in gruppi di 50 ed elencati in semplice ordine alfabetico. Tuttavia alcuni mezzi di comunicazione hanno erroneamente interpretato questo ordinamento alfabetico come un ordinamento basato sulla qualit\u00e0, riportando classifiche errate.\nMetodo.\nLa metodologia usata dalla classica ARWU \u00e8 di tipo accademico, orientato alla ricerca. La classifica compara 1200 istituzioni accademiche sulla base di alcuni criteri ai quali attribuisce un valore percentuale:\nLa metodologia \u00e8 descritta sul sito di ARWU.\nClassifica.\nLa tabella che segue elenca la collocazione dal 2003 al 2014 dei primi cento atenei. Per compilare la lista, sono comparate 1200 universit\u00e0 nel mondo."}
{"id": "212778", "revid": "2175", "url": "https://it.wikipedia.org/wiki?curid=212778", "title": "ED2k link", "text": ""}
{"id": "212786", "revid": "122911085", "url": "https://it.wikipedia.org/wiki?curid=212786", "title": "Reazione di Diels-Alder", "text": "La reazione di Diels-Alder \u00e8 una reazione chimica di cicloaddizione tra un diene coniugato ed un alchene recante gruppi elettron-attrattori che nella reazione \u00e8 chiamato \"dienofilo\". La reazione porta alla chiusura di un anello esaatomico: se diene e dienofilo sono aciclici, i prodotti di reazione sono cicloeseni sostituiti.\nIl nome della reazione viene dai chimici tedeschi Otto Diels e Kurt Alder vincitori del premio Nobel nel 1950.\nIl dienofilo pu\u00f2 contenere anche doppi legami tra carbonio ed un altro atomo (ad esempio ossigeno), in questo caso si formano anelli eterociclici.\nIn alcuni casi la reazione \u00e8 reversibile e la decomposizione del ciclo a dare diene e dienofilo viene definita Retro Diels-Alder.\nMeccanismo.\nLa reazione ha un meccanismo concertato, quindi avviene in un unico stadio, stereospecifica e stereoselettiva, porta alla formazione di due legami \u03c3 ed uno \u03c0 dagli elettroni \u03c0 dei reagenti: quattro del diene e due del dienofilo. Questo \u00e8 il motivo per cui la reazione \u00e8 detta una cicloaddizione [4+2]. In pratica i 3 legami \u03c0 presenti nei reagenti si sono convertiti in un legame \u03c0 e 2 legami \u03c3.\nIl meccanismo prevede la formazione dei nuovi legami per sovrapposizione degli orbitali \u03c0 dei reagenti e porta ad uno stato di transizione aromatico, quindi molto stabile. Il diene ed il dienofilo, in altre parole si posizionano sullo stesso piano in una interazione che viene chiamata \"supra-supra\", oppure \"sovrapposizione suprafacciale\" in questo modo, infatti ci pu\u00f2 essere sovrapposizione dei lobi di ugual segno degli orbitali e quindi legame. Altre reazioni di cicloaddizione come le [2+2] e le [4+4] hanno stati di transizione non aromatici e avvengono in condizioni differenti e con meccanismi di reazione differenti, ad esempio fotochimicamente.\nDieni e dienofili.\nLa reazione \u00e8 favorita da dieni legati a gruppi elettron-donatori (come l'acetato in figura) e dienofili legati a gruppi elettron-attrattori (come il carbonile in figura), in tale caso la reazione si dice \"normal electron demand\". Sono anche possibili reazioni di Diels-Alder in cui il diene porta un gruppo elettron-attrattore e il dienofilo un gruppo elettron-donatore, in questo caso si parla di Diels-Alder \"inverse electron demand\"\nStereochimica.\nSono possibili diverse orientazioni del diene e del dienofilo di cui una risulta favorita ed a seconda di quali risulti quella a minore energia si avr\u00e0 come prodotto principale un diverso stereoisomero. La reazione \u00e8 detta infatti \"stereoselettiva\".\nPer quanto riguarda il dienofilo si possono avere due tipi di approcci: endo o eso a seconda che i sostituenti del dienofilo siano orientati dalla parte del diene o dalla parte opposta, di solito \u00e8 favorito l'endo (endo rule) a meno che fattori strutturali della molecola non lo rendano sfavorevole come in alcune Diels-Alder intramolecolari.\nNel caso in figura, il butadiene sostituito ha il doppio legame \"trans (E)\". A seconda che il sostituente o i sostituenti del dienofilo, siano orientati endo o eso, i prodotti risultanti porteranno rispettivamente i due sostituenti in syn o in anti. Nel caso il doppio legame fosse stato \"cis (Z)\" i prodotti avrebbero avuto stereochimica opposta.\nSono inoltre possibili due tipi di approcci endo e due eso, tra questi risulter\u00e0 favorito quello che porta alla formazione del legame tra i due carboni aventi i coefficienti degli orbitali di frontiera pi\u00f9 alti. Nel caso in figura l'approccio favorito \u00e8 il primo sulla sinistra."}
{"id": "212793", "revid": "1718925", "url": "https://it.wikipedia.org/wiki?curid=212793", "title": "Conduttore", "text": ""}
{"id": "212794", "revid": "124621046", "url": "https://it.wikipedia.org/wiki?curid=212794", "title": "Niccol\u00f2 Stenone", "text": "Per i suoi studi \u00e8 considerato il padre della geologia e della stratigrafia. Originariamente luterano, si convert\u00ec al Cattolicesimo e fu ordinato dapprima presbitero e poi vescovo. \u00c8 venerato come beato dalla Chiesa cattolica.\nBiografia.\nNato a Copenaghen nel 1638, qui studi\u00f2 medicina avendo come precettore il celebre Thomas Bartholin. Negli anni successivi lo troviamo ad Amsterdam (dove scopr\u00ec il dotto principale della ghiandola parotide, o \"dotto di Stenone\") e a Leida dove ebbe come maestri grandi anatomici quali Franciscus Sylvius. Dopo la laurea in medicina nel 1664, Stenone si trasferiva a Parigi, ospite di Melchis\u00e9dech Th\u00e9venot, noto mecenate attorno al quale si riunivano alcuni dei pi\u00f9 grandi nomi della scienza del tempo.\nNel 1666 si trasferiva a Firenze presso la corte del Granduca di Toscana, Ferdinando II de' Medici. La corte dei Medici era allora il punto di incontro di alcuni dei pi\u00f9 importanti scienziati del tempo tra cui Vincenzo Viviani, Francesco Redi, Lorenzo Magalotti e Marcello Malpighi. Fu soprattutto con Viviani e Redi che Stenone strinse profondi rapporti di amicizia. \u00c8 in Toscana (Firenze ma anche Pisa, Livorno, Carrara, Volterra, isola d'Elba) che Stenone, oltre a proseguire gli studi anatomici, rivolse il suo interesse anche alla geologia e mineralogia. \nA Livorno lo commosse la processione del Corpus Domini il 24 giugno del 1666; fu poi a Firenze che Stenone, di fede luterana, si convert\u00ec al cattolicesimo il 2 novembre del 1667. Sempre a Firenze diede alle stampe, nel 1669, il suo \"De solido intra solidum naturaliter contento dissertationis prodromus\", in cui enuncia i principi fondamentali della stratigrafia, per cui \u00e8 riconosciuto come fondatore della scienza della terra: la geologia.\nDopo un breve ritorno a Copenaghen, Stenone fu richiamato a Firenze da Ferdinando, ma al suo arrivo il Granduca era gi\u00e0 morto. Stenone fu comunque accolto assai benignamente dal suo successore Cosimo III. Nel 1672 fu richiamato in Danimarca e nominato \"regio anatomico\", ma vi rimase solo due anni, dopo i quali si spost\u00f2 nuovamente a Firenze. Nel 1675 venne ordinato sacerdote e celebr\u00f2 la prima messa nel santuario della SS. Annunziata il 14 aprile; nel 1677 fu nominato vescovo titolare (\"in partibus infidelium\") di Tiziopoli, nell'attuale Turchia, e vicario apostolico della Germania settentrionale, con sede ad Hannover. Come scrive Gould nell'opera citata in bibliografia:\nNel 1680 si spost\u00f2 ad Amburgo e nel 1685 a Schwerin, dove rinunci\u00f2 alla dignit\u00e0 episcopale e visse come semplice sacerdote fino alla morte, avvenuta il 25 novembre 1686. Per volere di Cosimo III la salma fu trasportata a Firenze; solenni esequie gli furono tributate nella Basilica di san Lorenzo il 13 ottobre 1687 e trov\u00f2 sepoltura nella cripta della chiesa. Nel 1953 la salma fu riesumata e traslata in una cappella a lui dedicata, nel transetto destro della Basilica. Niccol\u00f2 Stenone \u00e8 stato beatificato il 23 ottobre 1988 da Giovanni Paolo II. Nella primavera del 2021 la Santa Sede ha proclamato Niccol\u00f2 Stenone patrono dei geologi italiani, rispondendo alla richiesta del Consiglio Nazionale dei geologi italiani sostenuta dal priore della Basilica di San Lorenzo, mons. Marco Domenico Viola e dal cardinale Giuseppe Betori, Arcivescovo di Firenze. \nLa vita di Niccol\u00f2 Stenone \u00e8 caratterizzata dalla grande intensit\u00e0 prima negli studi scientifici, poi nella sua attivit\u00e0 pastorale. La sua famosa frase \"pulchra sunt quae videntur, pulchriora quae sciuntur, longe pulcherrima quae ignorantur\" (\"belle sono le cose che si vedono, pi\u00f9 belle quelle che si conoscono, bellissime quelle che si ignorano\") potrebbe ben essere presa come esempio di giusta curiosit\u00e0 intellettuale, fondamento per la ricerca scientifica di tutti i tempi.\nAttivit\u00e0 scientifica.\nCome anatomista Stenone scopr\u00ec il dotto parotideo (dotto di Stenone); a lui spetta anche il merito della corretta interpretazione della funzione ghiandolare e della distinzione tra ghiandole secernenti e linfonodi. Dimostr\u00f2 che il cuore \u00e8 un muscolo, e non la fonte del calore o la sede dell'anima. Interpret\u00f2 correttamente le circonvoluzioni cerebrali come sede delle funzioni cognitive superiori, ponendosi in contrasto con le allora dominanti teorie cartesiane. Scopr\u00ec la funzione delle ovaie e delle tube uterine.\nIn campo paleontologico Stenone si pose in un modo sostanzialmente nuovo il problema della classificazione dei fossili, e della ricostruzione della storia geologica in base al modo in cui questi, e altre rocce, sono contenuti all'interno di rocce pi\u00f9 grandi; da questa ricerca sistematica prende il titolo il suo \"De solido\" (ossia \"Prodromo a una dissertazione su un solido naturalmente contenuto in un altro solido\"). All'inizio di quest'opera, Stenone enuncia il suo problema fondamentale:\nIl principio fondamentale, posto da Stenone alla base delle sue ricerche, fu quello espresso con la seguente semplice affermazione:\nProprio in base a questo principio Stenone interpreta correttamente la natura dei fossili come resti di animali vissuti precedentemente. Il caso rimasto pi\u00f9 famoso \u00e8 quello da cui egli era effettivamente partito, quello delle glossopetre, identificate come denti di squali. In effetti la pesca di un enorme squalo (circa tredici quintali di peso) da parte di una nave francese nel 1666 fu l'occasione per Stenone di analizzarne la dentatura (la testa del pesce gli fu inviata affinch\u00e9 ne facesse la dissezione) e confrontarne i denti con pietre strane chiamate allora \"lingua di pietra\", portando alla conclusione che le pietre in questione fossero fossili di denti di squalo (ipotesi gi\u00e0 precedentemente avanzata da Guillaume Rondelet, ma sempre trascurata). L'ipotesi di una nascita spontanea di queste \"pietre\" non convinceva Stenone, che dedic\u00f2 ben due anni al loro studio, il quale costitu\u00ec l'oggetto della sua opera forse pi\u00f9 famosa, \"De solido intra solidum naturaliter contento dissertationis prodromus\".\nUn altro principio introdotto da Stenone fu quello della \"formazione a stampo\". Esso stabilisce che, quando un solido naturale \u00e8 racchiuso in un altro, \u00e8 possibile dedurre quale dei due si sia indurito per primo osservando l'impronta dell'uno sull'altro. Si pu\u00f2, ad esempio, dedurre che le conchiglie fossili erano solide prima degli strati che le hanno ricoperte, poich\u00e9 esse lasciarono l'impronta in questi ultimi. All'opposto, le rocce circostanti erano solide prima delle vene di calcite che corrono al loro interno, poich\u00e9 esse riempiono interstizi. Sulla base di questi principi Stenone riusc\u00ec a fornire una scala cronologica relativa di una parte non indifferente di popolazione di rocce e fossili. Per quanto essi sembrino oggi semplici, \u00e8 importante comprendere che l'adozione sistematica che di essi mise in pratica Stenone portava a conclusioni in grado di rivoluzionare le idee sulla formazione e l'evoluzione della Terra. Basti pensare a quanto \u00e8 lontana dall'intuizione la presenza di denti di pesci all'interno di rocce, o di fossili marini in alta montagna. In entrambi i casi si giunge a conclusioni di portata assoluta, ossia che sono esistiti moltissimi animali vissuti prima della formazione delle attuali rocce e che i mari, i fiumi e i laghi possono cambiare posizione nel tempo.\nStenone enunci\u00f2 anche, di sfuggita, la prima legge della cristallografia, ovvero il fatto che gli angoli diedri di cristalli dello stesso tipo sono indipendenti dalle dimensioni assolute dei cristalli stessi.\nGenealogia episcopale.\nLa genealogia episcopale \u00e8:"}
{"id": "212797", "revid": "1305772", "url": "https://it.wikipedia.org/wiki?curid=212797", "title": "Stenone", "text": ""}
{"id": "212802", "revid": "1776051", "url": "https://it.wikipedia.org/wiki?curid=212802", "title": "Amsoldingen", "text": "Amsoldingen (toponimo tedesco) \u00e8 un comune svizzero di 828 abitanti del Canton Berna, nella regione dell'Oberland (circondario di Thun).\nGeografia fisica.\nIl territorio di Amsoldingen comprende la totalit\u00e0 del Lago di Amsoldingen e parte del Lago di Uebeschi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212805", "revid": "729019", "url": "https://it.wikipedia.org/wiki?curid=212805", "title": "Movimento del 26 luglio", "text": "Il Movimento del 26 luglio (in spagnolo: \"Movimiento 26 de Julio\"; il nome dello stesso fu ispirato dalla data dell'attacco alla caserma Moncada a Santiago di Cuba nel 1953, uno degli episodi della Rivoluzione cubana) \u00e8 stata un'organizzazione politica e paramilitare che si proponeva di proseguire la lotta rivoluzionaria contro la dittatura di Fulgencio Batista.\nL'organizzazione venne creata da Fidel Castro nel 1955 quando questi lasci\u00f2 l'Isola de Pinos grazie all'amnistia richiesta a Batista dal popolo di Cuba e fu in questo momento che al movimento si unirono molti militanti per sostenerne la lotta attiva (tra le adesioni pi\u00f9 significative quella di Ernesto Che Guevara e Camilo Cienfuegos).\nIl suo braccio armato era l'Ej\u00e9rcito Rebelde (Esercito Ribelle) che raggiunse l'organico di 3.000 uomini.\nIl movimento si ispirava alla tradizione socialista rivoluzionaria, e al pensiero umanista, libertario ed antimperialista di Jos\u00e9 Mart\u00ed. Raggruppava soggetti politici comunisti, socialisti e libertari.\nLeader.\nLa prima direzione nazionale del \"M-26-7\" era composta da Fidel Castro, Melba Hern\u00e1ndez, Haydee Santa Maria, Antonio \u00d1ico L\u00f3pez, Pedro Miret Prieto, Jos\u00e9 A. \"Pepe\" Su\u00e1rez, Pedro Celestino Aguilera, Faustino P\u00e9rez, Armando Hart, Luis Barreto Mili\u00e1n, Jes\u00fas Montan\u00e9 e Juan Manuel Marqu\u00e9z.\nTra gli altri esponenti che presero parte al Movimento del 26 luglio vi furono Ernesto Che Guevara, Camilo Cienfuegos, Ra\u00fal Castro, Juan Almeida Bosque, Celia S\u00e1nchez, Huber Matos, Carlos Franqui, Ra\u00fal Chibas, Abel Santamar\u00eda, Frank Pa\u00eds, Ra\u00fal Mart\u00ednez Arar\u00e1s, Josu\u00e9 Pa\u00eds, Efigenio Ameijeiras, Osmani Cienfuegos, Ramiro Vald\u00e9s, Renato Guitart, Jos\u00e9 Pardo Llada, Teodulio Mitchel, Pedro Luis Boitel Abraham e Manuel Artime.\nDopo la vittoria della rivoluzione.\nL'evoluzione verso il comunismo del M-26-7 e del governo cubano port\u00f2 alla progressiva dissoluzione del Movimento 26 de Julio. Nel luglio del 1961 esso si integr\u00f2 con il Partito Socialista Popolare (Comunista) e con il Directorio Revolucionario 13 de Marzo nelle Organizzazioni Rivoluzionarie Integrate (ORI). Le ORI a loro volta, si dissolsero il 26 marzo del 1962 per formare il Partito Unito della Rivoluzione Socialista di Cuba (PURSC), di ideologia comunista. Quest'ultimo, alla fine, il 3 ottobre del 1965 si trasform\u00f2 nel Partito Comunista di Cuba.\nDopo la vittoria della rivoluzione vi furono dissensi nel gruppo dirigente: Huber Matos, Raul Chib\u00e1s, Jos\u00e9 Pardo Llada, Manuel Artime e Pedro Luis Boitel Abraham si separarono dal movimento. Huber Matos diede le dimissioni dai suoi incarichi, fu quindi arrestato; nella relativa riunione politica per deciderne la sorte, il Che e Ra\u00fal Castro appoggiarono l'ipotesi di fucilarlo. Fidel Castro decise invece di non farne un martire: pertanto venne condannato a vent'anni di carcere per poi essere liberato il 21 ottobre 1979.\nDiverse furono le sorti degli altri dissidenti: Pedro Luis Boitel Abraham fu incarcerato e mor\u00ec in prigione nel 1972; Manuel Artime partecip\u00f2 alla fallita invasione della Baia dei Porci; Raul Chib\u00e1s e Jos\u00e9 Pardo Llada infine si ritirarono in esilio."}
{"id": "212807", "revid": "1776051", "url": "https://it.wikipedia.org/wiki?curid=212807", "title": "Thierachern", "text": "Thierachern (toponimo tedesco) \u00e8 un comune svizzero di 2\u00a0401 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Thierachern sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212808", "revid": "533647", "url": "https://it.wikipedia.org/wiki?curid=212808", "title": "Paperino fornaretto di Venezia", "text": "Paperino fornaretto di Venezia \u00e8 una storia a fumetti Disney di Osvaldo Pavese e Giovan Battista Carpi, pubblicata per la prima volta su \"Topolino\" n. 428 del 9 febbraio 1964. \u00c8 una parodia del dramma \"Il fornaretto\" di Francesco Dall'Ongaro.\nTrama dell'opera.\nLa storia, abbastanza semplice, narra del solito Paperone che, grazie al suo ascendente economico, \"schiavizza\" il nipote Paperino, in questo caso facendolo lavorare al suo forno. Quando l'antenata di Brigitta, per\u00f2, si associa, ignara delle loro vere intenzioni, ad un gruppo di pirati saraceni in tutto simili ai Bassotti, arrivano i guai: prima Paperone costringe il nipote a lavorare al forno di giorno e di guardia alla cassaforte di notte, quindi perde tutti i suoi averi a causa del nipote addormentato per la stanchezza, per poi finalmente recuperarli di nuovo grazie alla sbadataggine del nipote.\nAnalisi dell'opera.\n\u00c8 uno degli esempi pi\u00f9 noti della tradizione italiana de \"Le Grandi Parodie Disney\" gli autori italiani, infatti, aiutati anche dalle tradizioni culturali della penisola mediterranea, hanno spesso dato le migliori prove proprio nel filone delle parodie. Il \"Fornaretto di Venezia\", poi, ambientata nella citt\u00e0 lagunare, unisce lo stile delle parodie (in questo caso l'opera scelta \u00e8 \"Il fornaretto di Venezia\") con il desiderio di approfondire la storia della famiglia dei paperi.\nI personaggi, infatti, da Paperon de Pantaloni fino al nipote Paperino ed alla spasimante Brigitta sono spacciati dagli autori (Osvaldo Pavese per i testi e Giovan Battista Carpi per i disegni) come antenati dei corrispondenti personaggi."}
{"id": "212809", "revid": "363629", "url": "https://it.wikipedia.org/wiki?curid=212809", "title": "Canna", "text": ""}
{"id": "212811", "revid": "1776051", "url": "https://it.wikipedia.org/wiki?curid=212811", "title": "Uebeschi", "text": "Uebeschi (toponimo tedesco) \u00e8 un comune svizzero di 685 abitanti del Canton Berna, nella regione dell'Oberland (circondario di Thun).\nGeografia fisica.\nIl territorio di Uebeschi comprende parte del Lago di Uebeschi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212813", "revid": "8897", "url": "https://it.wikipedia.org/wiki?curid=212813", "title": "Yu-gi-oh!", "text": ""}
{"id": "212814", "revid": "241396", "url": "https://it.wikipedia.org/wiki?curid=212814", "title": "Titolo alcolometrico", "text": "Per titolo alcolometrico o gradazione alcolica si intende la misura del contenuto di etanolo in una bevanda alcolica.\nLa sua definizione e le unit\u00e0 di misura per esprimerlo possono variare a seconda delle legislazioni applicate nei diversi paesi del mondo.\nDescrizione.\nSecondo la legge italiana \u2013 articolo 12 del Decreto Legislativo 27 gennaio 1992 n. 109, detto \"legge alimenti\" \u2013 per titolo alcolometrico volumico effettivo si intende:\nIl titolo alcolimetrico \u00e8 espresso dal simbolo \"% vol\", preceduto dal numero corrispondente che pu\u00f2 comprendere solo un decimale. La misura coincide con la definizione di percentuale in volume (\"alcohol by volume\", ABV) convenzionalmente adottata in ambito internazionale.\nL'espressione ha sostituito quella comunemente in uso di gradazione alcolica. Il termine gradazione alcolica derivava da uno dei primi metodi di misura che utilizzava i \"gradi Gay-Lussac\" (\u00b0GL), che definiva come 0 \u00b0GL un distillato di acqua pura e 100 \u00b0GL un distillato di alcool puro.\nUn'altra misura, caduta in disuso, \u00e8 il \"proof\" in voga in alcuni paesi anglosassoni (Stati Uniti e Regno Unito). Tale misura corrisponde a circa il doppio del titolo alcolometrico volumico.\nDalla definizione di titolo alcolometrico ne discendono altre:\nMetodi di misura.\nMetodo per distillazione.\nIl metodo per la misura del titolo alcolometrico volumico effettivo prevede una doppia distillazione del vino alcalinizzato (per evitare l'interferenza di acido acetico, anidride solforosa, aldeidi e altre sostanze volatili) e la successiva misura della densit\u00e0 della soluzione idroalcolica ottenuta, mediante picnometria o per mezzo di una bilancia idrostatica.\nCon l'aiuto di opportune tabelle \u00e8 poi possibile risalire dalla densit\u00e0 al contenuto alcolico con una approssimazione di ca. 0,01%.\nMetodo per ebollizione.\nPer vini con un contenuto zuccherino non molto elevato e un grado alcolico compreso fra 9% e 12% \u00e8 possibile mettere in relazione la temperatura di ebollizione con il titolo alcolometrico.\nIl principio si basa sul fatto che la temperatura di ebollizione dell'acqua \u00e8 di ca. 100 \u00b0C mentre quella dell'alcool etilico \u00e8 di ca. 78 \u00b0C: tanto pi\u00f9 la temperatura di ebollizione del vino \u00e8 prossima a 78 \u00b0C tanto maggiore \u00e8 il contenuto di alcool.\nAnche in questo caso vi sono delle tabelle che permettono di mettere in relazione la temperatura con il titolo alcolometrico.\nMediante uno strumento noto come ebulliometro di Malligand \u00e8 possibile quindi determinare velocemente, ma in maniera approssimata, il grado alcolico di un vino.\nConversioni.\nIl titolo alcolometrico pu\u00f2 anche essere espresso in termini di peso, (grado alcolico in peso, ovvero la quantit\u00e0 di alcool espressa in grammi per litro).\nUna conversione \u00e8 la seguente, che utilizza la densit\u00e0 come fattore di conversione:\nUna concentrazione al 40% in volume corrisponde a 8 x 40 = 320 g/L\nQuesto fattore di conversione \u00e8 molto approssimativo in quanto ogni bevanda alcolica \u00e8 composta da diversi ingredienti e ha una densit\u00e0 variabile."}
{"id": "212815", "revid": "125475965", "url": "https://it.wikipedia.org/wiki?curid=212815", "title": "Lingua aragonese", "text": "L'aragonese (\"aragon\u00e9s\", \"luenga aragonesa\" o \"idioma aragon\u00e9s\") \u00e8 una lingua romanza parlata in Aragona settentrionale da circa 8-12.000 persone.\nStoria.\nL'idioma aragonese si \u00e8 delineato, a partire dal VII-VIII secolo, dai dialetti latini parlati nella penisola iberica nonch\u00e9 da un substrato basco. Il periodo pi\u00f9 vitale dell'aragonese coincise storicamente con l'epoca del regno di Aragona (1035-1479); in questo periodo l'area di diffusione della lingua aragonese si ampli\u00f2 grazie all'espansione del regno verso sud, nell'ambito del pi\u00f9 ampio fenomeno storico della Reconquista.\nTuttavia, gi\u00e0 dal 1412, con l'avvento al trono della dinastia castigliana dei \"Trast\u00e1mara\", il castigliano pass\u00f2 ad essere la lingua della corte e della nobilt\u00e0 aragonese.\nIl definitivo affermarsi del regno di Castiglia come potenza iberica e la sua unione dinastica con l'Aragona (1479, nozze di Isabella di Castiglia con Ferdinando d'Aragona), nonch\u00e9 la formale creazione della Spagna come singola entit\u00e0 statuale nel 1516, sancirono l'ulteriore declino politico e linguistico dell'aragonese, che privato di ogni garanzia di autonomia regred\u00ec a lingua regionale.\nNel corso degli ultimi secoli il maggiore prestigio del castigliano fece inoltre arretrare l'area di lingua aragonese dalla pianura dell'Ebro (Saragozza) alle vallate dei Pirenei dove aveva tratto le sue origini.\nIl declino acceler\u00f2 ulteriormente durante la dittatura franchista, quando l'uso di questa lingua (e delle altre lingue iberiche distinte dallo spagnolo) \u00e8 stato emarginato in parecchie forme. Ad esempio, nelle scuole gli insegnanti giunsero a percuotere gli alunni sorpresi a parlare aragonese.\nCon il ritorno della democrazia in terra spagnola, negli ultimi decenni l'aragonese \u00e8 diventato oggetto di rinnovato interesse letterario e filologico (con norme ortografiche standardizzate), ma a causa dell'esiguo numero di parlanti \u00e8 tuttora da considerarsi una lingua in grave pericolo di estinzione.\nL'aragonese oggi.\nL'aragonese oggigiorno \u00e8 parlato come lingua materna nel suo nucleo originale, e cio\u00e8 le valli pirenaiche dell'Aragona (2/3 settentrionali della provincia di Huesca), da 10.000 o 11.000 persone circa (o forse ancora di meno). Le parlate pi\u00f9 pure sono conservate nella Valle de Hecho e ad Ans\u00f3, nell'Aragona nordoccidentale; nella Valle di Tena e nella Valle di Bielsa nell'Aragona settentrionale; e nella Valle di Chistau, nella Fueba e nella Ribagorza occidentale, nell'Aragona nordorientale\nA livello istituzionale ed amministrativo l'aragonese \u00e8 praticamente quasi assente, nonostante sia riconosciuto ufficialmente dallo Statuto di Autonomia dell'Aragona.\nAlcune riviste in lingua aragonese sono pubblicate con cadenza irregolare. In media, vengono pubblicati annualmente circa una dozzina di libri in aragonese.\nNonostante gli sforzi perpetrati, l'aragonese non \u00e8 una materia di insegnamento ufficiale ed \u00e8 insegnato come materia aggiuntiva facoltativa solo in poche scuole. Il numero di parlanti aragonese come seconda lingua non supera le 20.000 persone (anche se il numero di coloro che lo capiscono \u00e8 sensibilmente superiore).\nUn caso particolare \u00e8 rappresentato dal benasqu\u00e8s (o \"patu\u00e8s\"), che \u00e8 una parlata di transizione tra l'aragonese, il catalano e l'occitano (guascone) con influenze castigliane, soprattutto nel lessico. \u00c8 parlata nella valle di Benasque (a sud-ovest della Val d'Aran) ed \u00e8 in rapida recessione.\nPrincipali localit\u00e0 in cui si parla aragonese:\nCaratteristiche.\nDal punto di vista linguistico, l'aragonese presenta le seguenti caratteristiche:\nEsempio: il \u201cPadre Nostro\u201d in aragonese:\n\"Pai nuestro, que yes en o cielo, santificato seiga o tuyo nombre, vienga ta nusatros o tuyo reino e seiga feita a tuya voluntat igual en a tierra como en o cielo. O pan nuestro de cada dia da-lo-mos hue, perdona as nuestras faltas como tami\u00e9n nusatros perdonamos \u00e1 os que mos faltan, no mos dixes cayer en a tentaci\u00f3n e libera-mos d'o mal. Amen\"."}
{"id": "212816", "revid": "116228182", "url": "https://it.wikipedia.org/wiki?curid=212816", "title": "Compagnia aerea", "text": "Una compagnia aerea o linea aerea \u00e8 un'impresa la cui attivit\u00e0 istituzionale consiste nel trasporto di persone o di merci mediante l'utilizzo di aeromobili.\nStoria.\nDELAG, la prima compagnia aerea del mondo.\nIl 16 novembre 1909 Ferdinand Graf von Zeppelin fond\u00f2 a Francoforte sul Meno la prima societ\u00e0 d'aviazione nel mondo: La \"DELAG\", (\"Deutsche Luftschiffahrt-Aktiengesellschaft\": societ\u00e0 per azioni di navigazione aerea tedesca) che ha trasportato circa 34.000 passeggeri tra il 1910 e il 1913. Inoltre part\u00ec il 10 giugno 1912 il biplano \"Gelber Hund\" (\"cane giallo\"), il primo aereo postale, dall'aeroporto Francofurt-Rebstock a Darmstadt. Seguirono altre societ\u00e0, e gi\u00e0 nel 1913, esisteva una rete di traffico tra D\u00fcsseldorf, Baden-Oos, Berlin-Johannisthal, Gotha, Francoforte sul Meno, Amburgo, Dresda e Lipsia. La prima guerra mondiale ha impedito tuttavia il collegamento organizzato tra le capitali europee.\nIl progresso in Europa nel dopoguerra.\nDopo la guerra la Royal Air Force britannica modific\u00f2 alcuni aerei DH4A in aerei civili e esegu\u00ec i primi voli per conto della posta tra Londra e Parigi. La \"Lignes A\u00e9riennes Latecoere francese\" entr\u00f2 in servizio a Natale 1918 con la rotta da Tolosa a Barcellona ed il 5 febbraio 1919, la \"Deutsche Luftreederei\" (compagnia armatoriale tedesca dell'area) inizi\u00f2 un traffico civile regolare tra Berlino e Weimar. Negli anni seguenti nacquero molte altre compagnie, come per esempio la francese \"Messageries A\u00e9riennes\", l'inglese \"Air Transport and Travel\" e l'olandese \"KLM\". Nel 1921 nasceva a Lussinpiccolo la SISA, prima compagnia aerea italiana per trasporto passeggeri che inizi\u00f2 ad effettuare regolari voli di linea a partire dal 1\u00ba aprile 1926, sulla tratta Trieste-Torino.\nA Francoforte venne introdotto un servizio di traffico aereo regolare con la \"S\u00fcdwestdeutschen Luftverkehrs-AG\" e con l'unione delle societ\u00e0 di traffico aereo, \"Deutscher Aero Lloyd AG\" e \"Junkers-Luftverkehrs SPA\" in \"Deutsche Luft Hansa AG\" arriv\u00f2 il 6 gennaio 1926 il grande successo per il traffico aereo civile tedesco.\nLa nuova societ\u00e0 di traffico aereo statale si svilupp\u00f2 molto soddisfacentemente e gi\u00e0 un anno dopo la sua fondazione la \"Lufthansa\" inaugur\u00f2 il trasporto civile in Europa cos\u00ec come nell'Estremo Oriente ed in Sudamerica.\nNegli ultimi anni, soprattutto in Europa, si sono evolute svariate compagnie aeree low cost che, come strategia di vendita, tendono a vendere pi\u00f9 biglietti di quelli effettivamente disponibili su un proprio aereo; questo perch\u00e9, grazie a ricerche statistiche, \u00e8 stato provato che c'\u00e8 sempre qualcuno che rinuncia al proprio volo all'ultimo minuto lasciando vuoto il proprio posto: tutto ci\u00f2 permette un ulteriore guadagno per la compagnia aerea, senza il rischio della sovrapprenotazione.\nL'espansione negli Stati Uniti.\nIn USA lo sviluppo dell'aviazione civile inizialmente non procedette come in Europa. Questo cambi\u00f2 il 19 maggio 1927 quando Charles Lindbergh esegu\u00ec da solo il primo volo transatlantico con successo. Dopo questo successo le costruzioni aeronautiche americane e le linee aeree locali ebbero uno slancio enorme. Nel 1926 in America vi erano 12 linee aeree; nel 1928 erano gi\u00e0 25. Nel 1930 le pi\u00f9 grandi compagnie aeree americane effettuarono il doppio dei voli delle linee europee nel loro complesso.\nCompagnie aeree di oggi.\nLe compagnie aeree di oggi possono essere distinte in diverse categorie a seconda del loro tipo business, di trasporto, di ricavi e di propriet\u00e0.\nCompagnie aeree gestite dallo Stato.\nFino a qualche anno fa la maggior parte delle compagnie aeree, spesso economicamente in deficit, venivano gestite direttamente dallo Stato principalmente per ragioni di prestigio. Queste compagnie si chiamavano anche \"flagcarrier\" (inglese: \"flag\" - bandiera, \"carrier\" - vettore) o \"compagnie di bandiera\" poich\u00e9 volavano per cos\u00ec dire sotto la bandiera di uno Stato, \u00e8 stato il caso dell'Alitalia, della tedesca Deutsche Lufthansa e della francese Air France.\nQueste \"Flag carrier\" non dovevano rispondere rigidamente alle esigenze normali del mercato, ma a quelle governative. Eventuali risultati negativi dell'impresa erano appianati frequentemente da donazioni generose da parte dei rispettivi governi.\nPrivatizzazione e liberalizzazione del traffico aereo.\nPer la sempre crescente liberalizzazione (ingl.: \"deregulation\") alle compagnie di bandiera si affiancavano sempre pi\u00f9 compagnie private che dovevano essere competitive secondo le leggi economiche del libero mercato. La deregulation pone fine alle compagnie di bandiera.\nIl Regolamento (CEE) n. 2408/92 ripristinava i diritti di traffico a favore delle compagnie di bandiera o di vettori aerei alternativi designati dagli Stati membri e operanti in regime di monopolio legale. L'attivazione di una rotta aerea necessita di un preventivo accordo multilaterale fra i Paesi attraversati.\nCompagnie aeree charter.\nLe compagnie aeree \"charter\" (dall'inglese noleggiare) non dispongono, di regola, di proprie linee aeree, ma noleggiano i loro aeroplani ed equipaggio. Questo pu\u00f2 essere preso in considerazione da persone private, da imprese per singoli voli o da operatori turistici come: TUI AG, Tjaereborg, Thomas Cook, che si servono costantemente di quest'offerta delle compagnie aeree charter, stabilendo cos\u00ec delle proprie reti di volo.\nPi\u00f9 in particolare si caratterizzano, rispetto alle compagnie aeree tradizionali, per non avere un orario \"schedulato\" sulla base di una programmazione periodica. Non offrono, pertanto, il carattere della continuit\u00e0.\nCompagnie aeree a basso costo.\nOltre alle compagnie aeree statali e private, negli ultimi anni si \u00e8 assistito al boom delle compagnie aeree a basso costo, che si sono imposte sul mercato grazie all'economicit\u00e0 dei loro voli. I prezzi contenuti sono frutto di una politica che punta al risparmio sul personale, a terra (le prenotazioni e gli altri servizi vengono fatti unicamente online) e a bordo (meno hostess e steward in cabina, dove spuntini e bibite sono venduti, invece che compresi nel biglietto) e sulla scelta di piccoli aeroporti, con minori spese, spesso pi\u00f9 lontani dalla destinazione degli aeroporti principali. A differenza delle tradizionali compagnie, inoltre, raramente viene fatto ricorso ai programmi frequent flyer per fidelizzare il cliente tramite viaggi premio.\nParadossalmente, invece, tali compagnie spendono mediamente in sicurezza pi\u00f9 di una grande compagnia aerea: questo \u00e8 dovuto al fatto che grandi aziende, come quelle statali, hanno negli aeroporti nazionali dei propri servizi di sicurezza e controllo, mentre le piccole compagnie a basso costo devono ricorrere proprio ai tecnici di altre compagnie, pagando, quindi, un prezzo maggiore.\nLa pi\u00f9 celebre compagnia aerea a basso costo, la prima a riuscire veramente ad imporsi e a lanciare il mercato in Europa, \u00e8 stata la Ryanair, che aveva adottando il modello economico \"tariffe basse/niente fronzoli\" (\"no frills\") che veniva usato con successo gi\u00e0 da tempo dalla compagnia aerea statunitense Southwest Airlines.\nCompagnie aeree per trasporto merci.\nLe compagnie aeree per il trasporto merci, dette anche \"Cargo Carrier\", si concentrano soprattutto sul trasporto delle merci. Questo mercato diventa sempre pi\u00f9 importante per il mercato economico globale. I grandi vantaggi del trasporto merci via aereo, a confronto del trasporto via mare, sono:\nLo sviluppo del mercato globale comporta nei voli merci un tasso di crescita come non potranno essere raggiunti in altri campi. Questo implica delle flotte pi\u00f9 grandi in confronto alle compagnie di trasporto persone. Cos\u00ec le flotte di noti Cargo Carrier, come Federal Express, DHL o UPS sono costituiti anche da pi\u00f9 di 600 aerei, mentre le compagnie aeree passeggeri superano raramente i 300 aerei.\nIl leasing di aeroplani.\nLe compagnie aeree spesso non sono proprietarie degli aerei da loro impiegati - anche nell'aviazione si sono sviluppate diverse possibilit\u00e0 di finanziamenti. Frequentemente gli aeromobili sono presi in leasing; ci sono diverse forme, il cosiddetto \"dry-leasing\" e il cosiddetto \"wet-leasing\". Per il \"dry-leasing\" la compagnia aerea deve mettere un proprio equipaggio di bordo, per il \"wet-leasing\" il personale di bordo \u00e8 messo a disposizione dai proprietari del mezzo. Sul mercato del \"dry-leasing\", che pu\u00f2 essere molto remunerativo, alcune societ\u00e0 si sono affermate negli anni, per esempio le prime quattro societ\u00e0 di leasing sono:"}
{"id": "212817", "revid": "1776051", "url": "https://it.wikipedia.org/wiki?curid=212817", "title": "Blumenstein", "text": "Blumenstein (toponimo tedesco) \u00e8 un comune svizzero di 1\u00a0227 abitanti del Canton Berna, nella regione dell'Oberland (circondario di Thun).\nStoria.\nNel 1859 ha inglobato il comune soppresso di Tannenb\u00fchl.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Blumenstein sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212818", "revid": "767487", "url": "https://it.wikipedia.org/wiki?curid=212818", "title": "Assioma dell'unione", "text": "Nella teoria degli insiemi, l'assioma dell'unione \u00e8 uno degli assiomi della teoria degli insiemi di Zermelo-Fraenkel.\nNel linguaggio formale degli assiomi di Zermelo-Fraenkel, l'assioma si scrive:\noppure a parole:\nQuindi quello che l'assioma sta realmente dicendo \u00e8 che, dato un insieme \"A\", possiamo trovare un insieme \"B\" i cui elementi sono esattamente gli elementi degli elementi di \"A\". Per l'assioma di estensionalit\u00e0 questo insieme \"B\" \u00e8 unico ed \u00e8 chiamato \"unione\" di \"A\", e indicato con \u222a\"A\". Assieme all'assioma della coppia implica che, per ogni coppia di insiemi, esiste un insieme che contiene esattamente gli elementi di entrambi. L'essenza dell'assioma \u00e8:\nL'assioma dell'unione \u00e8 generalmente considerato non controverso, e appare in questa forma o in una forma equivalente in quasi tutte le assiomatizzazioni alternative della teoria degli insiemi.\nSi noti che non esiste nessun corrispondente assioma di intersezione. Nel caso in cui \"A\" sia l'insieme vuoto, non esiste intersezione di \"A\" nella teoria degli insiemi di Zermelo-Fraenkel.\nD'altra parte, se \"A\" ha qualche elemento \"B\", allora possiamo formare l'intersezione \u2229\"A\" come: {\"C\" : \"C\" in \"B\" e, per ogni \"D\" in \"A\", \"C\" \u00e8 in \"D\"} usando lo schema di assiomi di specificazione."}
{"id": "212820", "revid": "10005", "url": "https://it.wikipedia.org/wiki?curid=212820", "title": "Bankitalia", "text": ""}
{"id": "212822", "revid": "392652", "url": "https://it.wikipedia.org/wiki?curid=212822", "title": "Digital Visual Interface", "text": "La Digital Visual Interface \u00e8 un'interfaccia, ovvero un apparato hardware in grado di trasmettere un segnale video. Si trova spesso su computer, televisori e videoproiettori che richiedono video ad alta definizione. Attraverso di essa il segnale video viene inviato al monitor in forma digitale, quindi tendenzialmente meno soggetta ai disturbi rispetto al predecessore VGA.\nTipi di segnali supportati dal connettore DVI.\nIl connettore DVI pu\u00f2 trasportare sia segnali analogici sia segnali digitali, anche contemporaneamente.\nDVI-I.\nL'interfaccia DVI-I implementa sullo stesso connettore sia i segnali analogici dell'interfaccia DVI-A che quelli digitali dell'interfaccia DVI-D. La parte digitale pu\u00f2 essere a un canale o a due canali esattamente come per l'interfaccia DVI-D, quindi possiamo avere una DVI-I Single Link o una DVI-I Dual Link a seconda che la parte digitale sia Single Link o Dual Link.\nDVI-D.\nL'interfaccia DVI-D trasporta esclusivamente segnali digitali. L'interfaccia digitale pu\u00f2 essere Single Link o Dual Link.\nSingle Link.\nL'interfaccia digitale DVI-D Single Link trasporta un massimo di 165 milioni di pixel al secondo utilizzando tre segnali digitali (RGB) a 1,65 Gb/s (10 bit per pixel) permettendo cos\u00ec una risoluzione max a 60\u00a0Hz di 2098 \u00d7 1311 con un aspect ratio di 16:10 o di 1915 \u00d7 1436 con un aspect ratio di 4:3. La risoluzione standard pi\u00f9 alta che pu\u00f2 essere visualizzata con questa interfaccia \u00e8 1920 \u00d7 1200 16:10.\nDual Link.\nUn'interfaccia digitale DVI-D Dual Link affianca al canale utilizzato dall'interfaccia Single Link un secondo canale dati. Questo nuovo canale \u00e8 implementato sempre con tre segnali digitali (RGB) a 1,65 Gb/s (10 bit per pixel) che operano su 6 pin separati del connettore. In questo modo \u00e8 possibile trasportare il doppio dei dati dell'interfaccia Single Link.\nQuesto canale aggiuntivo pu\u00f2 essere utilizzato in una di queste due modalit\u00e0:\nQuesto tipo di interfaccia \u00e8 necessaria per utilizzare la tecnologia 3D sui monitor che la supportano. In alternativa \u00e8 possibile usare (se supportata) la tecnologia HDMI.\nDVI-A.\nL'interfaccia DVI-A trasporta esclusivamente segnali analogici in formato compatibile VESA VGA.\nQualit\u00e0 e risoluzione massima sono identiche a quelle della VGA, ovvero, consigliata massimo 1600 \u00d7 1200 per monitor LCD e 2048 \u00d7 1536 per monitor CRT, anche se ad esempio NVIDIA dichiara 2560 \u00d7 1600. I segnali analogici hanno dei conduttori dedicati per i segnali RGBHV e condividono con l'interfaccia digitale i segnali DDC.\nCollegamenti.\nEsistono limiti relativi all'utilizzo del cavo, ed in particolare:"}
{"id": "212823", "revid": "2175", "url": "https://it.wikipedia.org/wiki?curid=212823", "title": "Gradazione alcolica", "text": ""}
{"id": "212824", "revid": "767487", "url": "https://it.wikipedia.org/wiki?curid=212824", "title": "L\u00e4ngenb\u00fchl", "text": "L\u00e4ngenb\u00fchl (toponimo tedesco) \u00e8 una frazione di 369 abitanti del comune svizzero di Forst-L\u00e4ngenb\u00fchl, nel Canton Berna (regione dell'Oberland, circondario di Thun).\nStoria.\nGi\u00e0 comune autonomo appartenente al distretto di Thun, che si estendeva per 2,65\u00a0km\u00b2 e che comprendeva anche la frazione di Dittligen, il 1\u00ba gennaio 2007 \u00e8 stato accorpato all'altro comune soppresso di Forst per formare il nuovo comune di Forst-L\u00e4ngenb\u00fchl.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212826", "revid": "363629", "url": "https://it.wikipedia.org/wiki?curid=212826", "title": "Sviluppatore di software", "text": "In informatica uno sviluppatore software \u00e8 un programmatore che si prende cura di uno o pi\u00f9 aspetti del ciclo di vita del software, che \u00e8 un qualcosa di pi\u00f9 ampio della vera programmazione in s\u00e9. Questa figura pu\u00f2 contribuire alla visione d'insieme del progetto ad un livello applicativo cos\u00ec come a livello di componenti o operazioni individuali di programmazione (la codifica dell'algoritmo).\nAltri nomi che vengono spesso usati nello stesso contesto ravvicinato sono \"analista software\" e ingegnere del software.\nDescrizione.\nCol passar del tempo, le differenze tra progettazione di sistema, ciclo del software (o sviluppo del software) e programmazione sono pi\u00f9 evidenti. Gi\u00e0 nel mercato del lavoro ci sono differenziazioni tra i programmatori e gli sviluppatori, essendo colui che in pratica implementa il software non \u00e8 lo stesso che progetta la struttura di una classe o la gerarchia delle classi o dei moduli.\nNel settore delle applicazioni e dei servizi IT, esiste un'altra categoria professionale, distinta da quella dei programmatori e degli sviluppatori (sebbene sia una derivazione di quest'ultima): i \"consulenti (applicativi)\" (spesso si utilizzano termini inglesi per descrivere questi ruoli). I consulenti sono quelli che configurano il sistema/applicazione per il suo utilizzo in un determinato ambiente di utilizzo (tipicamente per o presso un cliente). Ad esempio, un'azienda che produce o commercializza software ERP utilizza i consulenti applicativi per adattare e implementare (questo significa \"configurare\" e \"customizzare\") la soluzione standard presso il cliente. Qualora l'adattamento richieda delle personalizzazioni che necessitano di programmazione (uscendo quindi dall'ambito della configurazione), allora essi ricorrono al reparto specifico.\nCol termine inglese \"source code repository\" (o \"source code hosting facilities\") si indicano siti Internet in cui \u00e8 disponibile un'enorme quantit\u00e0 di codice, accessibile pubblicamente a chiunque oppure con restrizioni di licenza e a pagamento, per l'assemblaggio di componenti software \"chiavi in mano\" o di pagine web. Il codice sorgente \u00e8 reso disponibile tramite archivi di \"file\" oppure nella pagina Internet, e spesso \u00e8 gi\u00e0 testato in ambiente di produzione e funzionante. Una volta inserito, viene legato a progetti di sviluppo \"open-source\" o di molteplici versioni. Offrono funzionalit\u00e0 di controllo versione, bug tracking system, gestione dei \"rilasci\", \"mailing list\", e documentazione basata su siti wiki."}
{"id": "212827", "revid": "944090", "url": "https://it.wikipedia.org/wiki?curid=212827", "title": "Marcia reale d'ordinanza", "text": "La Marcia reale d'ordinanza (estesamente, e secondo i casi, \"Fanfara e marcia reale d'ordinanza dell'esercito italiano\") fu l'inno nazionale del Regno d'Italia dall'unificazione del Paese (1861) fino all'armistizio dell'8 settembre 1943, e nuovamente dalla liberazione di Roma (1944) alla caduta della monarchia sabauda (1946). Venne composta come marcia da parata nel 1831 o nel 1834 dal torinese Giuseppe Gabetti.\nStoria.\nXIX secolo.\nLa genesi della composizione non \u00e8 chiara. Secondo alcune fonti il re di Sardegna Carlo Alberto, poco dopo la sua ascesa al trono nel 1831, avrebbe manifestato il desiderio di avere una nuova marcia che accompagnasse le sue uscite pubbliche, in sostituzione di un vecchio inno che veniva eseguito da una piccola banda di pifferi. Il generale Ettore De Sonnaz, all'epoca colonnello del 1\u00ba reggimento fanteria \"Savoia\", avrebbe allora proposto a Giuseppe Gabetti, capo-musica del proprio reggimento, di realizzare una nuova marcia per il sovrano. Gabetti avrebbe composto due brani e li avrebbe fatti eseguire alla presenza di Carlo Alberto. Il primo era un lavoro del quale era pienamente soddisfatto, mentre il secondo lo convinceva di meno. Il re, inaspettatamente, avrebbe scelto proprio quest'ultimo, reputandolo di suo gradimento, mentre lo spartito della marcia scartata sarebbe stato successivamente distrutto dall'autore stesso.\nSecondo altre fonti, invece, Giuseppe Gabetti avrebbe partecipato, insieme ad altri compositori, a un vero e proprio concorso per la scelta di una nuova marcia, indetto nel 1834 dall'allora Primo segretario di Stato di guerra Emanuele Pes di Villamarina, e lo avrebbe vinto. In ogni caso, comunque, l'autore rifiut\u00f2 il premio di 50 lire che gli sarebbe spettato. La \"Marcia reale\" venne pubblicata come marcia speciale della brigata \"Guardie\" e come marcia generale per le altre nove brigate del Regno di Sardegna (\"Savoia\", \"Piemonte\", \"Aosta\", \"Cuneo\", \"Regina\", \"Casale\", \"Pinerolo\", \"Savona\" e \"Acqui\") con una circolare del 2 agosto 1834, firmata dal generale Pes di Villamarina, che ordinava: \u00abSua Maest\u00e0, nell'approvare una Marcia nuova d'ordinanza, speciale per la Brigata Guardie, ed una generale per tutte le altre nove Brigate, ordin\u00f2 che d'ora in poi, ogni volta che le truppe defilino in parata, come altres\u00ec nelle riviste e simili, le musiche suonar debbano siffatta Marcia d'ordinanza\u00bb.\nLa nuova composizione, solitamente preceduta da tre squilli di tromba e da una breve fanfara di autore ignoto, risalente forse al XVIII secolo e nata probabilmente come aria da caccia, divenne quindi marcia d'ordinanza per le truppe del regno e accompagnamento per ogni uscita pubblica del sovrano. La prima esecuzione pubblica avvenne nell'agosto 1834, quando il re Carlo Alberto pass\u00f2 in rivista alcune truppe radunate a San Maurizio Canavese per un campo di istruzione. Nel 1848, in veste di musica ufficiale dello Stato sabaudo, le venne affiancato l'\"Inno Sardo\", realizzato nel 1844 da Giovanni Gonella su testo di Vittorio Angius come omaggio della popolazione sarda a Carlo Alberto. Composta per orchestra di fiati e percussioni, la \"Marcia reale\" ha un andamento marziale, intorno alle 120 pulsazioni al minuto, e ufficialmente non prevede un testo.\nMentre l\"'Inno Sardo\" divenne una sorta di \"patrimonio personale\" del re, tenuto sempre in grande considerazione dai sovrani di Casa Savoia, la \"Marcia reale\" acquist\u00f2 popolarit\u00e0 fra la gente e venne considerata, anche se nessuna legge la decretava tale ufficialmente, l'inno del Regno di Sardegna. Dopo l'unit\u00e0 d'Italia, nel 1861, divenne l'inno nazionale del nuovo Stato. Nonostante alcune critiche sull'originalit\u00e0 della musica (il brano di Gabetti fa trasparire qualche somiglianza con l'ouverture de \"La Cenerentola\" e con una marcia del \"Mos\u00e8 in Egitto\", due opere di Gioachino Rossini), la melodia facilmente riconoscibile e la brillantezza del ritmo ne decretarono presto il successo fra la popolazione al punto che, nei decenni successivi, ne vennero realizzate trascrizioni per gli strumenti musicali pi\u00f9 disparati, dalla banda militare all'orchestra sinfonica, al pianoforte, all'organo.\nBench\u00e9 fosse espressione di Casa Savoia, che aveva contribuito in maniera determinante all'unificazione del Paese, in alcuni ambienti libertari la \"Marcia reale\" non raccolse particolari apprezzamenti a causa della musica, giudicata retorica e ampollosa, e dei testi (non ufficiali) che la accompagnavano, i quali si incentravano pi\u00f9 sulla figura del sovrano e sull'istituzione monarchica che sulla storia dell'Italia e sulle battaglie per l'affrancamento dagli stranieri che, in ogni epoca, avevano fatto della Penisola un luogo di conquista. Fra coloro che non si identificavano pienamente nella \"Marcia reale\" c'era Giuseppe Verdi, il quale, nel suo \"Inno delle Nazioni\", una cantata profana composta in occasione dell'esposizione universale di Londra del 1862, utilizz\u00f2 una citazione de \"Il Canto degli Italiani\" (e non della \"Marcia reale\") per simboleggiare l'Italia.\nXX secolo.\nNonostante le critiche, nessuno pens\u00f2 mai seriamente di sostituire la \"Marcia reale\", la quale, rinvigorita dalla vittoria dell'Italia nella prima guerra mondiale, continuava a riscuotere ampio successo fra la popolazione. A partire dal 1925 e fino alla caduta del regime mussoliniano, la \"Marcia reale\" veniva immediatamente seguita, in ogni occasione pubblica, da \"Giovinezza\", l'inno ufficiale del Partito Nazionale Fascista. Qualcuno pens\u00f2 addirittura di fondere insieme i due inni, affidando il compito a Umberto Giordano, ma quest'ultimo rifiut\u00f2 l'invito e la proposta venne presto dimenticata. Nel 1931, presso il Teatro Comunale di Bologna, Arturo Toscanini si rifiut\u00f2 di eseguire sia la \"Marcia reale\" che \"Giovinezza\" prima di un concerto in memoria di Giuseppe Martucci, circostanza che lo port\u00f2 ad avere un alterco con un militante fascista e che fu una delle basi della sua decisione di abbandonare l'Italia.\nIl governo Badoglio, dopo l'armistizio di Cassibile, in segno di discontinuit\u00e0 con la monarchia adott\u00f2 provvisoriamente \"La leggenda del Piave\" come inno nazionale. Liberata Roma nel 1944 e tornati governo e re nella capitale, la \"Marcia reale\" fu di fatto reintrodotta come inno nazionale e rimase sia dopo la nomina del principe Umberto di Savoia come luogotenente generale del regno, sia dopo la sua elevazione a nuovo re d'Italia, avvenuta il 9 maggio 1946. Le uscite pubbliche del sovrano vennero accompagnate dall'esecuzione della \"Marcia reale\" fino al 13 giugno, data della sua partenza per il Portogallo. Il brano, per\u00f2, non venne sostituito fino al 12 ottobre 1946 quando Cipriano Facchinetti, ministro del governo De Gasperi, comunic\u00f2 che il successivo 4 novembre, in occasione del giuramento delle forze armate, come inno nazionale si sarebbe adottato \"Il Canto degli Italiani\". Tuttavia, a causa di questa confusione, capit\u00f2 che durante alcune manifestazioni sportive e istituzionali organizzate all'estero dopo la caduta della monarchia italiana, i corpi musicali delle nazioni ospitanti continuassero erroneamente a suonare, fra l'imbarazzo delle autorit\u00e0 repubblicane, la \"Marcia reale\".\nIl brano di Gabetti venne comunque mantenuto come musica ufficiale di varie associazioni e partiti monarchici, e, almeno fino alla fine degli anni settanta del XX secolo, anche come simbolo identitario-tradizionale degli italiani di orientamento conservatore emigrati in America, in contrapposizione a quelli di matrice repubblicana, legati invece all\"'Inno di Garibaldi\" di Mercantini-Olivieri. La \"Marcia reale\", in veste di patrimonio storico, viene ancora ufficialmente eseguita in pubblico durante le celebrazioni popolari tradizionali (come le solennit\u00e0 di San Gennaro, di Sant'Antonio o il \"Columbus Day\") delle comunit\u00e0 italo-americane di molte citt\u00e0 statunitensi.\nTesto.\nEssendo la \"Marcia reale\" una composizione esclusivamente strumentale, non ne esiste un testo ufficiale. Dopo l'unit\u00e0 d'Italia, quando il brano divenne inno nazionale, si cerc\u00f2 di darle delle parole, ma la particolarit\u00e0 della musica, che la rende poco adatta al canto, per decenni rese difficile qualsiasi applicazione di testo. Sono tuttavia presenti alcuni testi non ufficiali, spesso di attribuzione incerta, che accompagnarono in numerose occasioni l'esecuzione dell'inno."}
{"id": "212828", "revid": "406085", "url": "https://it.wikipedia.org/wiki?curid=212828", "title": "Media Player", "text": ""}
{"id": "212829", "revid": "6923", "url": "https://it.wikipedia.org/wiki?curid=212829", "title": "Amenemnesut", "text": "L'identificazione.\nLa reale identit\u00e0 di questo personaggio \u00e8 stata per lungo tempo un enigma. L'unico riferimento era la lista di Manetone (secondo Africano) che come terzo sovrano della dinastia nominava un Nephercher\u0113s con una durata di regno di quattro anni: fu subito chiaro che si doveva trattare della traslitterazione greca del nome \"Neferkara\", ma per il periodo indicato non era noto alcun sovrano con questo nome.\nIl mistero venne svelato nel 1940, quando l'egittologo Pierre Montet scopr\u00ec la tomba tanita di Psusennes I. All'interno di essa, tra i vari reperti vennero ritrovate anche due guaine d'oro che dovevano essere poste sulle estremit\u00e0 di un arco. Su di questi i cartigli del titolare della tomba erano associati a quelli di \"Neferkara-hekauaset Amenemnesut-meriamon\" che era stato cos\u00ec finalmente identificato col \"Nephercher\u0113s\" manetoniano.\nBiografia.\nDel regno di Amenemnesut non si sa nulla. In genere si accetta la durata di quattro anni indicata da Manetone, mentre l'ordine cronologico da lui riportato (che lo poneva tra Psusennes I ed Amenemope) si \u00e8 rivelato erroneo; su un rilievo un ignoto sacerdote della XXII dinastia afferma che un suo antenato di 15 generazioni precedenti visse ai tempi di Amenemnesut mentre un altro antenato della generazione successiva visse sotto Psusennes I, invertendo di fatto l'ordine di questi due sovrani.\nAmenemnesut fu quindi il successore di Smendes I e secondo alcuni autori ne sarebbe stato il figlio, mentre secondo altri i genitori sarebbero da identificare nel \"Primo Profeta di Amon\" Herihor e nella sua sposa Nodjmet.Spesso viene citata una coreggenza tra Amenemnesut e Psusennes I, ma si tratta di un'ipotesi basata fondamentalmente sull'associazione dei loro cartigli sugli oggetti aurei prima citati. In caso affermativo, tale coreggenza dovette terminare con la morte di Amenemnesut, che avrebbe quindi permesso a Psusennes I di regnare da solo.\nNulla si sa dei rapporti tra Amenemnesut e Tebe, dove proprio in quegli anni il sacerdote Menkheperra divenne Primo Profeta di Amon. In ogni caso \u00e8 da rilevare la presenza nel nome dell'epiteto \"Hekauaset\" (\"Signore di Tebe\") in una fase storica in cui \u00e8 abbastanza certo che la maggior parte dell'Alto Egitto, compresa appunto Tebe, fosse sotto il governo della dinastia dei Primi Profeti di Amon."}
{"id": "212830", "revid": "226458", "url": "https://it.wikipedia.org/wiki?curid=212830", "title": "30-XX", "text": "30-XX \u00e8 la sigla della sezione primaria dello schema di classificazione MSC dedicata alle funzioni di una variabile complessa.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212831", "revid": "767487", "url": "https://it.wikipedia.org/wiki?curid=212831", "title": "Assioma dell'infinito", "text": "Nella teoria degli insiemi, l'assioma dell'infinito \u00e8 uno degli assiomi della teoria degli insiemi di Zermelo-Fraenkel.\nNel linguaggio formale degli assiomi di Zermelo-Fraenkel, l'assioma si scrive:\noppure a parole:\nPer comprendere questo assioma, per prima cosa definiamo il \"successore\" di \"a\" come \"a\" \u222a {\"a\"}. Si noti che l'assioma della coppia ci permette di costruire il singoletto {\"a\"}, e quindi di formare la coppia. I successori sono usati per definire l'usuale codifica insiemistica dei numeri naturali. In questa codifica, lo zero \u00e8 l'insieme vuoto (0 = {}), e 1 \u00e8 il successore di 0:\n1 = 0 \u222a {0} = {} \u222a {0} = {0}.\nAllo stesso modo, 2 \u00e8 il successore di 1:\n2 = 1 \u222a {1} = {0} \u222a {1} = {0,1},\ne cos\u00ec via. Una conseguenza di questa definizione \u00e8 che ogni numero naturale \u00e8 uguale all'insieme di tutti i numeri naturali precedenti.\nPotremmo avere l'intenzione di formare l'insieme formula_2 di tutti i numeri naturali, ma si scopre che, usando solo gli altri assiomi, \u00e8 impossibile. L'assioma dell'infinito quindi assume l'esistenza di questo insieme, e ottiene questo con un metodo simile all'induzione matematica, assumendo prima di tutto che esista un insieme \"X\" che contiene zero, e poi facendo in modo che, per ogni elemento di \"X\", il successore dell'elemento \u00e8 ancora in \"X\".\nQuesto insieme pu\u00f2 contenere altri elementi oltre ai numeri naturali, di cui sarebbero un sottoinsieme, ma possiamo applicare lo schema di assiomi di specificazione per rimuovere gli elementi indesiderati, lasciando l'insieme formula_3 di tutti i numeri naturali. Questo insieme \u00e8 unico per l'assioma di estensionalit\u00e0.\nQuindi l'essenza dell'assioma \u00e8:\nL'assioma dell'infinito \u00e8 anche uno degli assiomi di von Neumann-Bernays-G\u00f6del."}
{"id": "212833", "revid": "71201912", "url": "https://it.wikipedia.org/wiki?curid=212833", "title": "31-XX", "text": "31-XX \u00e8 la sigla della sezione primaria dello schema di classificazione\nMSC dedicata alla teoria del potenziale.\nLa pagina presenta la struttura ad albero delle sue sottosezioni secondarie e terziarie."}
{"id": "212836", "revid": "1629429", "url": "https://it.wikipedia.org/wiki?curid=212836", "title": "32-XX", "text": "32-XX \u00e8 la sigla della sezione primaria dello schema di classificazione MSC dedicata alle funzioni di pi\u00f9 variabili complesse e agli spazi analitici\nLa pagina attuale presenta la struttura ad albero delle sue sottosezioni secondarie e terziarie."}
{"id": "212842", "revid": "327943", "url": "https://it.wikipedia.org/wiki?curid=212842", "title": "Nepherkheres", "text": ""}
{"id": "212846", "revid": "1629429", "url": "https://it.wikipedia.org/wiki?curid=212846", "title": "34-XX", "text": "34-XX \u00e8 la sigla della sezione primaria dello schema di classificazione\nMSC dedicata alle equazioni differenziali ordinarie.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212847", "revid": "767487", "url": "https://it.wikipedia.org/wiki?curid=212847", "title": "Forst (Forst-L\u00e4ngenb\u00fchl)", "text": "Forst (toponimo tedesco) \u00e8 una frazione di 374 abitanti del comune svizzero di Forst-L\u00e4ngenb\u00fchl, nel Canton Berna (regione dell'Oberland, circondario di Thun).\nStoria.\nGi\u00e0 comune autonomo appartenente al distretto di Thun, che si estendeva per 1,85\u00a0km\u00b2 e che comprendeva anche le frazioni di Allmid, Chromen, L\u00e4ngmoos e Riedhubel, il 1\u00ba gennaio 2007 \u00e8 stato accorpato all'altro comune soppresso di L\u00e4ngenb\u00fchl per formare il nuovo comune di Forst-L\u00e4ngenb\u00fchl.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212848", "revid": "767487", "url": "https://it.wikipedia.org/wiki?curid=212848", "title": "Assioma dell'insieme potenza", "text": "In matematica, l'assioma dell'insieme potenza \u00e8 uno degli assiomi della teoria degli insiemi di Zermelo-Fraenkel.\nNel linguaggio formale degli assiomi di Zermelo-Fraenkel, l'assioma si scrive:\nOppure a parole:\nPer l'assioma di estensionalit\u00e0 questo insieme \u00e8 unico.\nChiamiamo l'insieme formula_2 \"insieme potenza\" di \"A\". Talvolta questo insieme \u00e8 indicato con il simbolo formula_5. Quindi l'essenza dell'assioma \u00e8:\nL'assioma dell'insieme potenza \u00e8 generalmente considerato non controverso, e appare in questa forma o in una forma equivalente in quasi tutte le assiomatizzazioni alternative della teoria degli insiemi.\nConseguenze.\nL'assioma dell'insieme potenza permette la definizione del prodotto cartesiano di due insiemi formula_6 e formula_7:\nIl prodotto cartesiano \u00e8 un insieme dal momento che\nSi pu\u00f2 definire il prodotto cartesiano di ogni collezione finita di insiemi ricorsivamente:"}
{"id": "212850", "revid": "125750131", "url": "https://it.wikipedia.org/wiki?curid=212850", "title": "Jonathan Kashanian", "text": "Biografia.\nDi vero nome \"Yehonatan\", nasce a Ramat Gan, cittadina del Gush Dan, in Israele, figlio di genitori ebrei iraniani (e nipote di nonni uzbeki), emigrati a Milano quando lui era piccolo (3 anni). Per mantenersi impartisce lezioni private e fa il calligrafo (ricopia a mano inviti per negozi importanti). Nei primi anni 2000 sceglie la strada della moda: dopo il diploma di stilista, lavora tra sfilate e showroom.\nCarriera.\nNel 2004, su Canale 5, partecipa alla quinta edizione del \"Grande Fratello\" e vince il reality show con il 38% dei voti. Nel 2005 \u00e8 nella giuria del programma \"Sei un mito\" su Canale 5.\nPer tre edizioni (2005-08) \u00e8 conduttore e autore di \"Modeland\", format sulla moda di All Music. Dal 2006 al 2007 \u00e8 inviato de \"La vita in diretta\" e di \"Festa italiana\" su Rai 1 e di \"Mezzogiorno in famiglia\" su Rai 2. Dal 2006 al 2016 \u00e8 a \"Verissimo\", dapprima ospite fisso, poi inviato, opinionista, esperto di moda, stilista e \"makeover designer\"; nell'ultima stagione a cui prende parte (2015-16) viene inviato in Italia e nel mondo per visitare i set cinematografici e di fiction.\nNel 2007 prende parte al film di Carlo Vanzina \"2061 - Un anno eccezionale\". Passa a LA7 come opinionista di \"Markette - Tutto fa brodo in TV\", talk show di Piero Chiambretti, che segue nel 2009 su Italia 1 con il nuovo programma \"Chiambretti Night\", accompagnando al pianoforte gli intermezzi musicali nel corso della prima edizione; mentre nella seconda ricopre il ruolo di \"inviato all'estero\". Nel 2010 ha partecipato ad un cameo nel film \"A Natale mi sposo\" per la regia di Paolo Costella. \nNel 2018 partecipa come concorrente alla tredicesima edizione de \"L'isola dei famosi\" condotta da Alessia Marcuzzi e in onda su Canale 5, classificandosi al quinto posto, venendo eliminato con il 70% dei voti.\nAttualmente \u00e8 un conduttore radiofonico di RTL 102.5.\nDa settembre 2019 entra a far parte del cast di \"Detto fatto\", in onda su Rai 2.\nNel 2022 partecipa a \"Back to School\", programma condotto da Nicola Savino su Italia 1. Nello stesso anno, \u00e8 tra i giurati di Miss Italia e conduce su San Marino RTV la serata finale di \"Una voce per San Marino,\" finale nazionale per selezionare il rappresentante sammarinese all'Eurovision Song Contest 2022."}
{"id": "212852", "revid": "1543377", "url": "https://it.wikipedia.org/wiki?curid=212852", "title": "39-XX", "text": "39-XX \u00e8 la sigla della sezione primaria dello schema di classificazione MSC dedicata alle equazioni alle differenze e alle equazioni funzionali.\nLa pagina attuale presenta la struttura ad albero delle sue sottosezioni secondarie e terziarie.\n39Axx.\n *39A11 stabilit\u00e0 ed asintotica delle equazioni alle differenze, soluzioni oscillatorie e periodiche ecc."}
{"id": "212854", "revid": "2018934", "url": "https://it.wikipedia.org/wiki?curid=212854", "title": "Nicol\u00f2 dell'Abate", "text": " \nAppartenente alla famiglia Abate, ne \u00e8 considerato il maggiore esponente; fu inoltre uno dei fondatori della scuola di Fontainebleau, dalla quale prese le mosse il cosiddetto Rinascimento francese.\nBiografia.\nNacque a Modena, forse nel 1509 o nel 1512. La sua formazione avvenne prima, presso il padre, lo scultore Giovanni, e poi sotto Antonio Begarelli, plasticatore modenese che si rifaceva ad un classicismo di matrice raffaellesca e correggesca. La sua prima opera documentata, in collaborazione con Alberto Fontana \u00e8 la decorazione delle Beccherie a Modena del 1537, di cui restano nella Galleria Estense della cittadina alcuni frammenti: \"Concerti\", \"Allegorie\" e un San Giminiano. Roberto Longhi gli attribuisce, verso questo periodo, la \"Madonna col Bambino e i santi Pietro e Paolo\" custodita nella chiesa modenese di San Pietro, nella quale era anche la pala con \"Il Martirio dei santi Pietro e Paolo\", passata a Dresda e distrutta durante la seconda guerra mondiale, nella quale erano presenti riferimenti alla pittura del Correggio e in particolare del Parmigianino, fondamentali per lo sviluppo di tutta la sua pittura. \nDal 1539 possiede una propria bottega autonoma, e lavora per il territorio circostante. Verso il 1540 decora all\u2019interno della rocca di Scandiano il \"Camerino dell\u2019Eneide\" e la \"Sala del Paradiso\", con il grande \"Convito degli Dei\" sul soffitto, le vele con \"Personaggi musicanti\" e le lunette con paesaggi. I canti dell\u2019Eneide, staccati nel XVIII secolo, sono esposti nella Galleria Estense di Modena (oggi in deposito al Palazzo Ducale di Sassuolo nella sala Piccola del Ricovero). Altre serie di dipinti murali che realizz\u00f2 nella Rocca di Scandiano, i cui soggetti sono stati riconosciuti di recente, sono le \"Storie di donne romane\" e la \"Storia di Prasildo e Tisbina\", tratta dall\u2019Orlando Innamorato di Matteo Maria Boiardo.\nIntorno al 1545 realizza la decorazione della rocca di Sassuolo con Storie romane e dell'Orlando furioso, andate perdute. Tra il 1540 e il 1543 realizza dipinti murali nella rocca Meli Lupi di Soragna e a Busseto. Nel 1546 a Modena, decora la \"Sala del Fuoco\" del Palazzo Comunale con episodi di storia romana. \n\u00c8 a Bologna tra il 1548 ed il 1552 dove lavora alla decorazione di palazzi privati: Palazzo Torfanini, con \"Scene dell'Orlando Furioso\", oggi alla Pinacoteca Nazionale di Bologna e a Palazzo Poggi - attuale sede della Biblioteca dell'Universit\u00e0 - con i fregi nelle stanze di Camilla, dei \"Paesaggi\", dei \"Concerti\", delle \"Fatiche di Ercole\" e dei \"Putti\" vendemmianti. Verso il 1552 dipinse la \"Caduta di S. Paolo\", conservata a Vienna al Kunsthistorisches Museum.\nSu segnalazione di Francesco Primaticcio, nel 1552, viene invitato dal re Enrico II di Francia a lavorare nel Palazzo di Fontainebleau, qui collabora col Primaticcio alla decorazione della Salle de Bal, nel 1554 e della Galerie d'Ulysse, tra il 1559 e il 1560. In questo periodo l'artista lavora con diversi materiali e tecniche realizzando tra l'altro disegni per smalti, arazzi e apparati effimeri. Tra il 1552 e il 1556 lavora al castello di Fleury-en-Bi\u00e8re. Nel 1556 lavora nel castello di Beauregard e a \u00c9couen. Tra il 1556 e il 1560 lavora a Parigi alla distrutta cappella dei Guisa per il connestabile di Montmorency.\nTra il 1567 e il 1571 lavora all'H\u00f4tel du Faur. A Fontainebleau, esegue la decorazione della \"Chambre du Roi\" e della \"Chambre de la Duchesse d'\u00c9tampes\" nel 1570, dove muore nel 1571. Nel periodo francese dipinse pure \"Morte di Euridice\", conservata nella National Gallery di Londra.\nSuoi figli sono i pittori Giulio Camillo, forse anche Cristoforo, conosciuto in Francia come Christophe Labb\u00e9, e un Giovanni dell'Abate, del quale si ha qualche notizia a Parigi dal 1585 al 1593.\nNel gennaio 2003, nell'ambito di studi per la ristrutturazione della Rocca di Scandiano, sono emerse pitture di Nicol\u00f2 dell'Abate, appartenenti alla \"Stanza del Paradiso\".\nAttualmente \u00e8 in corso il restauro della sala a cura dell'Opificio delle pietre dure di Firenze, che dovrebbe terminare nel corso del 2007. Gli atti del convegno tenuto a Scandiano il 10 giugno del 2005 sono stati pubblicati nel volume \"I luoghi di Nicol\u00f2 dell'Abate, pitture murali e interventi di restauro\" (Interlinea, Novara, 2007)."}
{"id": "212855", "revid": "154639", "url": "https://it.wikipedia.org/wiki?curid=212855", "title": "Ilario di Poitiers", "text": "Biografia.\nProveniente da una famiglia aristocratica gallo-romana, Ilario fu subito attratto dalla filosofia. Era sposato e padre di una bambina di nome Abra, quando i religiosi della sua comunit\u00e0 lo acclamarono Vescovo di Pictavium nel 353. Prese sotto la propria protezione Martino, futuro Vescovo di Tours.\nAncora poco addentro ai problemi della fede, scopr\u00ec solo nel 354 il simbolo di Nicea. Fu presente al sinodo di B\u00e9ziers nel 356, a seguito del quale fu mandato in esilio in Frigia dall'imperatore Costanzo II. Nei cinque anni seguenti ebbe modo di approfondire il pensiero dei padri orientali, e scrisse la sua opera pi\u00f9 famosa \"Sulla Trinit\u00e0\" (\"De Trinitate\").\nPartecip\u00f2 al concilio di Seleucia in Isauria nel 359, dove ottenne l'unit\u00e0 tra i sostenitori del simbolo di Nicea e chi sosteneva che il Cristo era simile nella sostanza al Padre.\nCulto.\nLa Chiesa cattolica e quella anglicana lo ricordano il 13 gennaio, suo \"dies natalis\", ma fu iscritto nel Martirologio romano alla data del 14 gennaio, data ancora onorata nella messa tridentina. Fu dichiarato Dottore della Chiesa dal papa Pio IX nel 1851.\nIl culto di Ilario di Poitiers fu particolarmente popolare nella sua citt\u00e0 natale, tanto che Calvino ricordava come in Poitiers fossero venerati due corpi del santo, di cui uno distrutto nel 1562 dagli Ugonotti; altri corpi erano mostrati gi\u00e0 nel Medioevo a Puy-en-Velay e Wallers, mentre parti dello stesso a Reims, Parma e Toledo.\nOpere.\nDi Ilario si sono conservati alcuni scritti esegetici e teologici e alcuni inni.\nAltre opere:\nLe sue opere furono pubblicate da Erasmo da Rotterdam a Basilea nel 1523, 1526 e 1528."}
{"id": "212858", "revid": "1629429", "url": "https://it.wikipedia.org/wiki?curid=212858", "title": "40-XX", "text": "40-XX \u00e8 la sigla della sezione primaria dello schema di classificazione MSC dedicata a successioni, serie e sommabilit\u00e0.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212860", "revid": "226458", "url": "https://it.wikipedia.org/wiki?curid=212860", "title": "41-XX", "text": "41-XX \u00e8 la sigla della sezione primaria dello schema di classificazione\nMSC dedicata alla teoria dell'approssimazione\ne agli sviluppi in serie.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212862", "revid": "1833487", "url": "https://it.wikipedia.org/wiki?curid=212862", "title": "Big Fish - Le storie di una vita incredibile", "text": "Big Fish - Le storie di una vita incredibile (\"Big Fish\") \u00e8 un film del 2003 diretto da Tim Burton, tratto dall'omonimo romanzo di Daniel Wallace.\nTrama.\nAlla festa di nozze di Will Bloom, suo padre Edward ricorda il giorno in cui Will nacque, sostenendo di aver catturato un enorme pesce gatto usando la sua fede nuziale come esca. Will, avendo ascoltato queste storie per tutta la vita, crede che siano bugie, litiga con suo padre e di fatto interrompe i rapporti con lui. Tre anni dopo, Edward \u00e8 colpito dal cancro, cos\u00ec Will e sua moglie Jos\u00e9phine, incinta, tornano nella citt\u00e0 di Ashton nell'Alabama, per trascorrere del tempo con lui. Durante il viaggio in aereo, Will ricorda una storia dell'incontro d'infanzia di Edward con una strega, che gli mostra come sarebbe morto nel suo occhio di vetro.\nEdward, nonostante la malattia, continua a raccontare la storia della sua vita a Will e Jos\u00e9phine. Sostiene di essere stato costretto a letto per tre anni a causa della sua rapida crescita; in seguito \u00e8 diventato uno sportivo di fama locale, prima di essere guidato dall'ambizione di lasciare la citt\u00e0 natale. Si avvia nel mondo con un gigante frainteso, Karl, che stava terrorizzando la citt\u00e0 mangiando bestiame proveniente dalle fattorie circostanti. Edward e Karl trovano un bivio e percorrono strade separate. Edward segue un percorso attraverso una palude e scopre la citt\u00e0 segreta di Spectre; i locali allegri affermano che era atteso, sebbene sia arrivato con largo anticipo. Nella buffa cittadina, dove tutti passeggiano senza scarpe, fa amicizia con un poeta Norther Winslow, anch'egli di Ashton e con la figlia del sindaco, Jenny. Essendosi reso conto che per lui non \u00e8 il momento di fermarsi, Edward lascia Spectre, non senza difficolt\u00e0 visto che Jenny gli sottrae le scarpe, e si ricongiunge con Karl si riuniscono e visitano il Callow Circus, dove Edward si innamora di una bellissima giovane donna. Karl ed Edward trovano lavoro nel circo, dove il direttore del circo Amos Calloway stringe un accordo con Edward: quest'ultimo lavorer\u00e0 gratis, e Amos come compenso gli riveler\u00e0 un dettaglio sulla ragazza misteriosa alla fine di ogni mese, ma quest'ultimo centellina le informazioni, facendolo lavorare duramente. Tre anni dopo Edward scopre che Amos \u00e8 segretamente un lupo mannaro e viene attaccato, ma per salvargli la vita evita che sparino con un proiettile d'argento al direttore trasformato, inducendolo invece a giocare a riporto con un legnetto fino a quando, al mattino, non torna umano.\nAmos, persuaso del carisma e del valore di Edward, rivela cos\u00ec il nome della donna, Sandra Templeton, aggiungendo anche che frequenta la Auburn University. Edward va ad Auburn e si presenta a Sandra e si dichiara; ella gli rivela che \u00e8 fidanzata con un coetaneo e compaesano di Edward, Don, da sempre invidioso dei suoi successi, e che per questo lo conosceva gi\u00e0 di fama. Il ragazzo la corteggia ugualmente per molti giorni, arrivando persino a piantare milioni di asfodeli, il suo fiore preferito, fuori dalla sua camera da letto del dormitorio. Sopraggiunge per\u00f2 Don, che picchia brutalmente Edward, spingendo Sandra a rompere il loro fidanzamento e sposare l'altro spasimante; il giorno stesso, Don muore per un attacco di cuore, come aveva profetizzato la strega.\nPoco dopo, Edward viene arruolato nell'esercito e incaricato a prestare servizio nella guerra di Corea. Paracadutato nel mezzo di uno spettacolo riservato all'esercito nordcoreano, ruba documenti importanti e convince le gemelle siamesi Ping e Jing ad aiutarlo a tornare a casa in cambio di un lavoro che le renda famose presso il circo di Amos. Al suo ritorno a casa, Edward diventa un commesso viaggiatore e incrocia i percorsi con Winslow, che aiuta inconsapevolmente a rapinare una banca in via di fallimento senza pi\u00f9 soldi in cassaforte; in seguito lo ispira anche a lavorare a Wall Street. Il poeta diventa un ricco broker e ripaga Edward con una grande somma di denaro, che egli user\u00e1 per ottenere la casa dei suoi sogni.\nNel presente, Will indaga sulla verit\u00e0 dietro le storie di suo padre e incontra dei documenti che dimostrano l'effettiva esistenza di una cittadina di nome Spectre; vi si reca e incontra una Jenny anziana, che gli spiega come Edward abbia salvato la citt\u00e0 dalla bancarotta acquistandola in un'asta, per poi ricostruirla con l'aiuto dei suoi amici di Calloway Circus. Will intuisce che Jenny avrebbe voluto avere una relazione con suo padre che si spingesse oltre l'amicizia, ma mentre lei amava Edward, quest'ultimo era rimasto fedele a Sandra.\nWill torna a casa e scopre che Edward ha avuto un infarto, perci\u00f2 decide di restare con lui all'ospedale. Edward si sveglia ma, quasi incapace di parlare, chiede a Will di raccontare come finisce la sua vita. Anche se in difficolt\u00e0, Will immagina e racconta a suo padre di un'audace fuga dall'ospedale al fiume vicino, dove tutti quelli che Edward ha conosciuto in passato, arricchendolo di incredibili esperienze, sono l\u00ec per salutarlo. Will conduce Edward sino al fiume, dove si trasforma nel pesce gatto gigante e nuota via. Edward muore soddisfatto sapendo che Will finalmente capisce il suo amore per la narrazione, e, al funerale, il figlio e la nuora sono sorpresi quando tutte le persone delle storie di Edward arrivano alla commemorazione, sebbene ognuna appaia in una versione leggermente meno fantastica di quella descritta. Will, comprendendo finalmente l'amore di suo padre per la vita, trasmetter\u00e1 le storie di Edward a suo figlio.\nProduzione.\nIn seguito alla morte del padre, lo sceneggiatore John August, dopo aver letto il manoscritto di \"Big Fish\", persuase la Columbia Pictures a procurarsi i diritti sul libro. Steven Spielberg si propose per la regia nell'agosto del 2000, ed ebbe da August la scrittura di due abbozzi del lavoro, con in mente la recitazione di Jack Nicholson nel ruolo di Edward Bloom. August lavor\u00f2 duramente per rendere il libro episodico in una storia coesiva, decidendo di avere in essa pi\u00f9 narratori, e cos\u00ec scrisse un terzo abbozzo dopo che Spielberg inizi\u00f2 a distrarsi per la produzione di altri progetti. I produttori Dan Jinks e Bruce Cohen discussero inizialmente il progetto con Stephen Daldry, prima di inviare il terzo abbozzo a Tim Burton, che si propose nell'aprile del 2002 per la regia.\nBurton non era mai stato particolarmente legato ai propri genitori, ma la morte di suo padre nell'ottobre del 2000 e quella della madre nel marzo del 2002 lo afflissero molto. In seguito alla produzione di \"Planet of the Apes - Il pianeta delle scimmie\", volle tornare alla realizzazione di film meno impegnativi. Burton grad\u00ec il copione, considerandolo la prima storia veramente unica offertagli dopo \"Beetlejuice - Spiritello porcello\". Burton trov\u00f2 piacevole anche la combinazione nella storia della drammatizzazione emozionale con i racconti esagerati narrati, che gli permettevano di raccontare a sua volta storie di ogni genere. Burton si incontr\u00f2 con Jack Nicholson e insieme, brevemente, discussero sull'utilizzo delle tecniche computerizzate che potessero rendere l'attore pi\u00f9 giovane. Dopo aver tralasciato l'idea, Burton inizi\u00f2 il difficile processo di casting di due attori per uno stesso personaggio, cosa che fece slittare le riprese dall'ottobre del 2002 al gennaio 2003.\nEwan McGregor e Albert Finney furono ingaggiati nei rispettivi ruoli del giovane e del vecchio Edward Bloom il 1\u00ba agosto 2002. La combinazione fu suggerita dai produttori Jinks e Cohen che erano al lavoro con McGregor in \"Abbasso l'amore\", e Burton acconsent\u00ec, notando la somiglianza recitativa con Johnny Depp, abituale interprete dei film di Burton. Poi, vedendo la performance di Finney in \"Tom Jones\", Burton trov\u00f2 quest'ultimo simile a McGregor, e per coincidenza trov\u00f2 un articolo della rivista \"People\" a confermarlo. Lo stesso valse per il ruolo di Sandra, dato a Alison Lohman, che fu scelta in soli due minuti di audizione. La maggior parte del cast fu definita in novembre.\nLe riprese di \"Big Fish\" iniziarono il 13 gennaio 2003 e terminarono agli inizi di maggio. La produzione fu basata a Wetumpka, Alabama. Tutte le scene con la recitazione di Albert Finney nel ruolo del vecchio Edward Bloom furono filmate per prime a causa della difficolt\u00e0 emotiva che richiedeva la parte. McGregor fu sul set dall'inizio e osserv\u00f2 la recitazione dell'attore. Dopodich\u00e9, le riprese proseguirono pi\u00f9 lievemente e pi\u00f9 piacevolmente vedendo il lavoro di Burton e McGregor un ambiente pi\u00f9 gioviale e pi\u00f9 vario nelle storie raccontate. La maggior parte del film fu improvvisato, come la scena della nascita di Edward o la scena esilarante di Edward Bloom in Corea. Le riprese avvennero tutte in Alabama, eccezion fatta per una settimana di lavoro a Parigi.\nBurton prefer\u00ec utilizzare effetti speciali pratici anzich\u00e9 l'animazione computerizzata. Furono usate la prospettiva forzata per le scene con Karl il Gigante, e i gradienti di colori, impiegati per la prima volta dal regista, per rendere i toni del film pi\u00f9 fantastici.\nLa colonna sonora di \"Big Fish\" fu composta dal collaboratore abituale di Burton, Danny Elfman. Anche il cantante dei Pearl Jam Eddie Vedder contribu\u00ec con la canzone intitolata \"Man of the Hour\", composta dopo la visione del film. Importante \u00e8 stato anche l'inserimento di \"Let's Work Together\" dei Canned Heat."}
{"id": "212863", "revid": "1534511", "url": "https://it.wikipedia.org/wiki?curid=212863", "title": "Gian Luigi Beccaria", "text": "Biografia.\nCompie i propri studi tra Mondov\u00ec e Torino, dove si laurea in glottologia nel 1959 con Benvenuto Terracini. Inizialmente lettore e professore incaricato di Grammatica storica della lingua italiana presso l'Universit\u00e0 di Salamanca (Spagna) dal 1960 al 1963 - dove conosce tra gli altri Ram\u00f3n Men\u00e9ndez Pidal -, \u00e8 poi assistente incaricato di glottologia alla Facolt\u00e0 di Lettere e Filosofia dell'Universit\u00e0 di Torino, quindi assistente di ruolo dal 1965 e professore straordinario dal 1968 al 1970, quando diviene ordinario di glottologia; dal 1976, ha la cattedra di storia della lingua italiana che regge fino al pensionamento, nel 2005, quindi la nomina a professore emerito.\nTra i pi\u00f9 noti linguisti italiani, ha diretto il \"Dizionario di linguistica e di filologia, metrica, retorica\" per Einaudi ed \u00e8 autore di numerosi studi sulla lingua e la letteratura italiana (testimoniati da un gran numero di pubblicazioni, tra cui \"I linguaggi settoriali in Italia\", \"Italiano antico e nuovo\", \"L'autonomia del significante\"), sui linguaggi in via di sparizione (\"I nomi del mondo: santi, demoni, folletti e le parole perdute\", \"Sicuterat. Il latino di chi non lo sa\"), nonch\u00e9 di vari saggi divulgativi (\"Per difesa e per amore. La lingua italiana oggi\", \"Tra le pieghe delle parole\", \"Misticanze: parole del gusto, linguaggi del cibo\", \"Mia lingua italiana\").\nMembro dell'Accademia della Crusca, dell'Accademia delle Scienze di Torino (dal 9 marzo 1983) e dell'Accademia dei Lincei, collabora con numerosi periodici, riviste e quotidiani (tra cui \"L'indice\" e \"La Stampa\").\nTra il 1985 e il 1988 su Rai 1, e poi tra il 2002 e il 2003 su Rai 3, ha partecipato, in qualit\u00e0 di giudice-arbitro e di commentatore, al programma televisivo \"Parola mia\", condotto da Luciano Rispoli."}
{"id": "212866", "revid": "120532940", "url": "https://it.wikipedia.org/wiki?curid=212866", "title": "Beginnings (Steve Howe)", "text": "Beginnings \u00e8 il primo album solista di Steve Howe, chitarrista del gruppo \"progressive\" inglese Yes.\nIl disco.\nL'album contiene 9 brani piuttosto diversi fra loro, che mettono in luce l'eclettismo e la versatilit\u00e0 di Howe, che spazia dal pop (\"Australia\") al ragtime (\"Ram\") al folk (\"Will O' the Wisp\") alla musica classica (\"Beginnings\") al rock progressivo puro (\"Nature of the Sea\"), scegliendo per ogni genere, all'interno della sua vastissima collezione, la chitarra pi\u00f9 adatta. Alcuni brani di \"Beginnings\" rimangono fra i meglio riusciti della lunga carriera solistica di Howe: \"Nature of the Sea\" \u00e8 forse uno dei pochi esempi di \"Howe quintessenziale\"; \"Ram\", quasi una gemella polistrumentistica di \"The Clap\" (\"The Yes Album\") \u00e8 stata pi\u00f9 volte abbinata a quest'ultima nei concerti di Howe o degli Yes. Dal punto di vista tecnico, la debolezza di questo album \u00e8, secondo molti, la voce di Howe."}
{"id": "212867", "revid": "307923", "url": "https://it.wikipedia.org/wiki?curid=212867", "title": "42-XX", "text": "42-XX \u00e8 la sigla della sezione primaria dello schema di classificazione\nMSC dedicata all'analisi di Fourier.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212869", "revid": "235890", "url": "https://it.wikipedia.org/wiki?curid=212869", "title": "43-XX", "text": "43-XX \u00e8 la sigla della sezione primaria dello schema di classificazione\nMSC dedicata alla \"analisi armonica astratta\".\nLa pagina attuale presenta la struttura ad albero delle sue sottosezioni secondarie e terziarie."}
{"id": "212870", "revid": "226458", "url": "https://it.wikipedia.org/wiki?curid=212870", "title": "44-XX", "text": "44-XX \u00e8 la sigla della sezione primaria dello schema di classificazione MSC dedicata alle trasformate integrali e al calcolo operazionale.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212871", "revid": "57342", "url": "https://it.wikipedia.org/wiki?curid=212871", "title": "Gianrico Tedeschi", "text": "Biografia.\nStudente alla facolt\u00e0 di Magistero della Cattolica di Milano, durante la seconda guerra mondiale fu chiamato alle armi come ufficiale e partecip\u00f2 alla campagna di Grecia; fatto prigioniero dopo l'armistizio, venne internato tra gli IMI nei campi di Beniamin\u00f3w, Sandbostel e Wietzendorf. Nella prigionia conobbe un altro internato destinato a diventare celebre, Giovannino Guareschi. A Sandbostel recit\u00f2 per la prima volta nella parte di Enrico IV nell'omonima opera di Pirandello.\nNel 1947, mentre si diplomava all'Accademia nazionale d'arte drammatica di Roma, ebbe anche il suo esordio teatrale sotto la guida di Giorgio Strehler. Negli anni successivi recit\u00f2 in varie compagnie e in diversi teatri, tra i quali lo Stabile di Roma, cimentandosi anche nella rivista e nella commedia musicale (nel 1961 \"Enrico '61\" e nel 1963 \"My Fair Lady\", di Garinei e Giovannini). Nel 1950 \u00e8 Feste ne \"La dodicesima notte\" di William Shakespeare, per la regia di Orazio Costa, con attori come Giorgio De Lullo, Camillo Pilotto, Salvo Randone, Nino Manfredi, Rossella Falk, Anna Proclemer, al Castello di San Giusto per il Teatro Verdi (Trieste).\nAttore di grande versatilit\u00e0 e di peculiare umorismo, fu uno dei protagonisti della prosa televisiva (\"I giocatori\", \"Tredici a tavola\" e \"La professione della signora Warren\", per citare solo alcuni titoli), ma offr\u00ec prove brillanti anche nello spettacolo leggero: nel 1961 affianc\u00f2 Bice Valori e Lina Volonghi nel variet\u00e0 di Falqui \"Eva ed io\" e nel 1977 partecip\u00f2 a \"Bambole, non c'\u00e8 una lira\". Prese parte anche ai grandi sceneggiati della Rai, interpretando, tra gli altri, personaggi come Marmel\u00e1dov in \"Delitto e castigo\" (1963), Sorin ne \"Il gabbiano\" (1969) e Paolino in \"Demetrio Pianelli\" (1963).\nProtagonista assiduo della trasmissione pubblicitaria \"Carosello\", alla quale prest\u00f2 pi\u00f9 volte il suo volto buffo e arguto, Tedeschi \u00e8 ricordato soprattutto come \"testimonial\" delle caramelle Sperlari, in scenette trasmesse dal 1974. Sempre negli anni settanta interpret\u00f2 inoltre, a teatro, \"Il cardinale Lambertini\". Nella stagione 1972-73 partecip\u00f2 anche alla trasmissione radiofonica \"Gran variet\u00e0\", condotta da Raffaella Carr\u00e0, nel ruolo del \"Conversevole della Domenica\", un oratore che si esprime in un linguaggio ricercato per un pubblico che lo comprende solo a tratti.\nNel 2000 rinnov\u00f2 il suo successo teatrale interpretando la malinconica \"pi\u00e8ce\" \"Le ultime lune\" di Furio Bordon (precedentemente affidato a Marcello Mastroianni, alla sua ultima apparizione teatrale), che port\u00f2 in scena per dieci stagioni (fino al 2010).\nNel 2011 fu l'industriale Oldfield ne \"La compagnia degli uomini\" di Edward Bond, una produzione del Piccolo Teatro di Milano, con la regia di Luca Ronconi. Per questa interpretazione vinse il Premio Ubu come migliore attore.\nIl 20 aprile 2020 festeggi\u00f2 100 anni di et\u00e0, ricevendo un messaggio di auguri del Presidente della Repubblica Sergio Mattarella. Muore il 27 luglio dello stesso anno, nella sua casa di Crabbia di Pettenasco, sulla sponda est del Lago d'Orta. Dopo la cremazione, avvenuta a Domodossola, le ceneri sono state conservate in casa, dalla seconda moglie Marianella Laszlo, conosciuta nel 1968. Aveva due figlie, Sveva, anch'ella attrice, ed Enrica, docente universitaria di sociologia, avuta dal primo matrimonio.\nCarosello.\nGianrico Tedeschi partecip\u00f2 a numerose serie della rubrica pubblicitaria televisiva \"Carosello\":"}
{"id": "212872", "revid": "1776051", "url": "https://it.wikipedia.org/wiki?curid=212872", "title": "Gurzelen", "text": "Gurzelen (toponimo tedesco) \u00e8 un comune svizzero di 829 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212873", "revid": "226458", "url": "https://it.wikipedia.org/wiki?curid=212873", "title": "45-XX", "text": "45-XX \u00e8 la sigla della sezione primaria dello schema di classificazione\nMSC dedicata alle equazioni integrali.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212875", "revid": "712828", "url": "https://it.wikipedia.org/wiki?curid=212875", "title": "Nick-Quasi-Senza-Testa", "text": ""}
{"id": "212877", "revid": "14806", "url": "https://it.wikipedia.org/wiki?curid=212877", "title": "Linguaggio imperativo", "text": ""}
{"id": "212880", "revid": "226458", "url": "https://it.wikipedia.org/wiki?curid=212880", "title": "49-XX", "text": "49-XX \u00e8 la sigla della sezione primaria dello schema di classificazione\nMSC dedicata a calcolo delle variazioni,\ncontrollo ottimale e ottimizzazione.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212881", "revid": "1699816", "url": "https://it.wikipedia.org/wiki?curid=212881", "title": "Lo stregone Orphen", "text": " \u00e8 una serie di light novel giapponese di Yoshinobu Akita. Dai romanzi \u00e8 stato tratto un manga di Hajime Sawada intitolato \"Orphen lo stregone\" e un anime sceneggiato da Mayori Sekijima e Masashi Kubota intitolato \"Lo stregone Orphen\". Dall'anime \u00e8 stato tratto anche un videogioco e nel 2020 \u00e8 stato prodotto un secondo adattamento animato della light novel, composto da due stagioni.\nTrama.\nIn un mondo medievale popolato da mostri e creature magiche, Orphen \u00e8 un giovane combattente dagli straordinari poteri magici. All'et\u00e0 di quattro anni Orphen, che allora si chiamava Kyriranshelo, venne inviato alla scuola di magia della Torre della Zanna sotto la guida del Gran Maestro Childman; con lui c'era Azalea, una bambina di nove anni anche lei orfana, che Orphen cominci\u00f2 a considerare nel tempo come una sorella maggiore, che ammirava e rispettava quanto il suo maestro. Negli anni Orphen aument\u00f2 considerevolmente le sue abilit\u00e0 di stregone, questo fino al giorno in cui lui e Azalea rinvennero casualmente la Spada di Burtanders, un antico manufatto dei tempi del mito dagli incredibili poteri. Il desiderio morboso di scoprire i segreti della spada e di realizzarsi come una vera strega spinse Azalea a tentare un pericoloso incantesimo che per\u00f2 and\u00f2 storto, tramutandola in un mostruoso e pericoloso drago di nome Bloody August.\nSecondo le regole della magia i sommi stregoni decretarono che il maestro di Azalea, ovvero Childman, riparasse all'onta arrecata alla scuola e al buon nome degli stregoni ritrovando la creatura in cui si era trasformata Azalea ed uccidendola. Kyriranshelo per\u00f2 si oppose all'ordine e alla volont\u00e0 del suo maestro, e cambiato il proprio nome in Orphen inizi\u00f2 un lungo viaggio alla ricerca di un modo per far tornare Azalea un essere umano. Nel suo viaggio incontra Majic, un giovane e promettente stregone che prende come suo allievo, e Creao, una giovane di nobile nascita la cui famiglia custodisce la Spada di Burtanders, che si uniscono a lui nel suo viaggio.\nMagia ed incantesimi.\nNel mondo di Orphen esistono magie di due tipi:\nLa magia usata dagli umani \u00e8 stata tramandata dalla razza \"Nornir\". Gli incantesimi vengono invocati con la propria voce, e senza di essa non si pu\u00f2 manipolare il corso della magia. A seconda dell'intensit\u00e0 della voce l'incantesimo \u00e8 pi\u00f9 o meno efficace. \u00c8 necessario anche conoscere l'esatta formula.\nPersonaggi.\nDoppiata da Satsuki Yukino\nMedia.\nLight novel.\nLa serie di Orphen \u00e8 stata ispirata da una serie di romanzi di Yoshinobu Akita chiamati \"Majutsushi Orphen Haguretabi\". Si tratta di 20 light novel, che hanno fatto da base per la storia della prima serie dell'anime. Dopo i primi 20 volumi, Akita ha creato altri 13 romanzi, dal tono pi\u00f9 comico, che rappresentano la conclusione della storia.\nManga.\nIl manga \u00e8 stato scritto da Yoshinobu Akita, illustrato da Hajime Sawada e serializzato sulla rivista bimestrale \"Dragon Magazine\" edita da Fujimi Shob\u014d, dal 1998 al 2001. La stessa cada editrice ha poi raccolto i vari capitoli in sei volumi tank\u014dbon usciti tra il 25 settembre 1998 e il 30 luglio 2001.\nIn Italia la serie \u00e8 stata pubblicata da Panini Comics sotto l'etichetta Planet Manga nella collana \"Manga Superstars\" dal 14 ottobre 2004 al 17 marzo 2005 a cadenza mensile.\nAnime.\nL'anime \u00e8 costituito da due serie: Lo stregone Orphen (\"Majutsushi Orphen\") di 24 episodi, e Majutsushi Orphen: Revenge di 23 episodi. Solo la prima \u00e8 stata doppiata in italiano, trasmessa da MTV e pubblicata in DVD da Dynit nel 2004.\n\"Majutsushi Orphen Hagure Tabi\".\n\u00c8 stato annunciato un nuovo adattamento anime per la TV per commemorare il 25\u00ba anniversario della serie. La premiere della serie era inizialmente prevista nel 2019, ma \u00e8 stata riprogrammata per il gennaio 2020.\nVideogioco.\nNel 2000 l'anime \"Orphen\" \u00e8 stato adattato in \"\", un videogioco di ruolo per PlayStation 2 pubblicato da Kadokawa Shoten in Giappone e da Activision in Europa e Stati Uniti d'America."}
{"id": "212882", "revid": "1776051", "url": "https://it.wikipedia.org/wiki?curid=212882", "title": "Uetendorf", "text": "Uetendorf (toponimo tedesco) \u00e8 un comune svizzero di 5\u00a0950 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Uetendorf sono:\nInfrastrutture e trasporti.\nUetendorf \u00e8 servito dall'omonima stazione e da quella di Uetendorf Allmend sulla ferrovia G\u00fcrbetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212883", "revid": "339392", "url": "https://it.wikipedia.org/wiki?curid=212883", "title": "Federati", "text": ""}
{"id": "212884", "revid": "1313191", "url": "https://it.wikipedia.org/wiki?curid=212884", "title": "Staphylea", "text": "Staphylea \u00e8 un genere di piante appartenenti alla famiglia delle Staphyleaceae, diffuso in aree a clima tropicale o temperato di America, Europa ed Estremo Oriente. Tra le 24 qui incluse \u00e8 rappresentato in Italia e nel continente europeo dalla sola specie \"Staphylea pinnata\"\".\"\nIl nome viene dal greco \"staphyl\u00e9\" (grappolo) per i fiori riuniti in grappolo.\nDescrizione.\nIl genere comprende arbusti o piccoli alberi, alti fino a 5 m.\nI fiori sono bianchi, riuniti in grappoli penduli; il frutto \u00e8 una capsula di 3\u20134\u00a0cm, contenente uno o due semi sferici, durissimi.\nTassonomia.\nAll'interno del genere \"Metrosideros\" sono incluse le seguenti 24 specie:\nUsi.\nLa \"S. pinnata\" e la \"S. holocarpa\" (originaria della Cina) sono impiegati talvolta come arbusti ornamentali.\nIn Baviera viene prodotto un liquore derivato dai semi."}
{"id": "212889", "revid": "1776051", "url": "https://it.wikipedia.org/wiki?curid=212889", "title": "Wattenwil", "text": "Wattenwil (toponimo tedesco) \u00e8 un comune svizzero di 2\u00a0895 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "212907", "revid": "33689", "url": "https://it.wikipedia.org/wiki?curid=212907", "title": "Burnout (serie)", "text": "Burnout \u00e8 una serie di videogiochi di guida, sviluppati dalla Criterion Games. I vari capitoli sono apparsi sulle console PlayStation 2, Xbox, GameCube, Nintendo DS, PlayStation Portable, PlayStation 3 e Xbox 360; l'ultimo episodio \u00e8 uscito anche per Microsoft Windows.\nLa caratteristica che contraddistingue i titoli di questa serie \u00e8 l'utilizzo degli incidenti per ottenere dei \"bonus\". Al contrario di titoli come Gran Turismo, in questa serie spesso la distruzione del maggior numero di veicoli \u00e8 l'obiettivo. In base allo scenario e alla modalit\u00e0 di gioco \u00e8 quindi necessario vincere una gara, distruggere il maggior numero di veicoli avversari oppure causare un incidente catastrofico in ingorghi o strade particolarmente trafficate.\nTitoli della serie.\n\"Burnout\".\n\"Burnout\" \u00e8 un simulatore di guida arcade uscito nel 2001 ed \u00e8 il primo episodio della serie omonima. Le modalit\u00e0 principali sono: campionato, gara singola, time attack e multiplayer.\n\"Burnout 2: Point of Impact\".\nBurnout 2: Point of Impact \u00e8 il sequel del primo \"Burnout\", e ultimo ad essere prodotto per la console Gamecube di Nintendo. Una versione per Xbox, chiamata \"developer's cut\", \u00e8 stata pubblicata nel 2003 con alcune aggiunte riguardanti le livree delle auto. In questo episodio \u00e8 stata inserita una modalit\u00e0 denominata \"crash mode\", dove il giocatore guadagna dei punti causando danno agli altri concorrenti.\n\"Burnout 3: Takedown\".\nBurnout 3: Takedown \u00e8 il terzo gioco della serie di videogiochi \"Burnout\". Pubblicato il 7 settembre 2004 da Electronic Arts e in ritardo di un anno a causa della bancarotta di Acclaim Entertainment. Lo stesso gioco, in versione DEMO, \u00e8 giocabile in Need For Speed Underground 2 come easter egg trovabile come penultima opzione nell'icona opzioni\n\"Burnout Legends\".\nBurnout Legends \u00e8 il quinto gioco della popolare serie di \"Burnout\", \u00e8 il primo gioco della serie uscito in esclusiva per console portatili.\n\"Burnout Paradise\".\nBurnout Paradise, \u00e8 il sesto capitolo della serie pubblicato nel 2008, \u00e8 il primo ad essere sviluppato anche per Microsoft Windows.\n\"Burnout Paradise: The Ultimate Box\".\nBurnout Paradise: The Ultimate Box, versione dotata di contenuti aggiuntivi."}
{"id": "212909", "revid": "254401", "url": "https://it.wikipedia.org/wiki?curid=212909", "title": "Villa Piaggio", "text": "Villa Piaggio \u00e8 una dimora storica di Genova, situata sulle pendici collinari di Carbonara, poco distante dal quartiere di Castelletto. Ha due differenti accessi: uno, aperto nel XIX secolo, da corso Firenze ed un altro, quello originario, da via Pertinace.\nDal 1971 di propriet\u00e0 del Comune, la villa ospita, fra le altre istituzioni, le sedi dell'Istituto Internazionale delle Comunicazioni (IIC) e della Infotransport (Associazionenazionale per l'Informatica nei Trasporti).\nIl complesso - di alto valore architettonico e culturale - \u00e8 stato destinato anche ad altri usi sociali fra cui il distretto della polizia municipale, mentre il parco \u00e8 stato adibito a giardino pubblico.\nVilla Piaggio \u00e8 di fatto un insieme di aggregazioni successive e frutto dell'ampliamento di pi\u00f9 unit\u00e0.\nSecondo una valutazione catastale che risale al 1798, risultava una delle ville pi\u00f9 importanti all'interno della cinta muraria che costituiva il primario sistema di fortificazioni nella Genova secentesca.\nStoria.\nLa villa venne edificata nel XV secolo per conto della famiglia chiavarese dei Moneglia, per passare successivamente sotto la propriet\u00e0 di altre note famiglie genovesi: prima quella dei Salvago; poi, quella dei Pinelli Gentile di Tagliolo. Questi ultimi nel 1830 la fecero ristrutturare su progetto di Ippolito da Cremona.\nUlteriori lavori di restauro sono dovuti, in tempi successivi, agli architetti Severino Picasso e Luigi Rovelli.\nNel 1890 il senatore Erasmo Piaggio la acquist\u00f2 facendone la propria residenza.\nNel 1958 la villa fu venduta dagli eredi Piaggio alle Suore dell'Assunzione, che la adibirono ad uso scolastico.\nDalla parte dell'accesso di via Pertinace era situata un tempo l'antica portineria costituita da un palazzo di stile neo-medievale; un nuovo accesso da corso Firenze venne realizzato nel tardo Ottocento, con un ingresso monumentale ed un collegamento alle scuderie e alla terrazza prospiciente la villa.\nL'edificio si presenta - in base al progetto di ristrutturazione di Picasso - come un corpo allungato con due corpi loggiati ortogonali al fronte protesi verso il mare. Il prospetto a tre piani contiene nove assi finestra."}
{"id": "212910", "revid": "486946", "url": "https://it.wikipedia.org/wiki?curid=212910", "title": "Burnout Revenge", "text": ""}
{"id": "212911", "revid": "125238789", "url": "https://it.wikipedia.org/wiki?curid=212911", "title": "'O sole mio", "text": "O Sole mio \u00e8 una canzone napoletana, pubblicata nel 1898 e conosciuta in tutto il mondo. \u00c8 stata incisa da cantanti di varie lingue.\nStoria.\nGiovanni Capurro, giornalista e redattore delle pagine culturali del quotidiano \"Roma \" di Napoli, nel 1898 scrisse i versi della canzone affidandone la composizione musicale a Eduardo Di Capua. In quel tempo Di Capua si trovava a Odessa, in Impero russo, con suo padre, violinista in un'orchestra. La musica sembra sia stata ispirata da una splendida alba sul mar Nero e, soprattutto, dalla nobil donna oleggese Anna Maria Vignati-Mazza detta \"Nina\", sposa del Senatore Giorgio Arcoleo e vincitrice a Napoli del primo concorso di bellezza della citt\u00e0 partenopea; il brano venne poi presentato a Napoli alla Festa di Piedigrotta ad un concorso musicale de \"La tavola rotonda: Giornale, letterario, illustrato, musicale della domenica\" della Casa Editrice Ferdinando Bideri, ma senza ottenere grande successo ed arrivando secondo (vincendo il premio di Lire 200), ma in seguito si diffuse sempre pi\u00f9 - anche fuori dall'Italia - fino a diventare un vero e proprio patrimonio della musica mondiale.\n\"'O Sole mio\" \u00e8 una delle canzoni pi\u00f9 famose di tutti i tempi, ma non frutt\u00f2 molto ai suoi due autori, Capurro e Di Capua, che morirono in povert\u00e0, rispettivamente nel 1920 e nel 1917. La casa di edizioni musicali Bideri continua a percepire le \"royalty\" del pezzo, che - nonostante sia passato pi\u00f9 di un secolo dalla registrazione - non \u00e8 ancora divenuto di pubblico dominio. Infatti, nell'ottobre 2002, il Tribunale di Torino ha riconosciuto Alfredo Mazzucchi, deceduto nel 1972, come coautore della melodia, di conseguenza il brano rimarr\u00e0 sotto copyright fino al 2042.\nInterpretazioni.\nLa pi\u00f9 grande interpretazione di questa canzone rimane probabilmente quella di Enrico Caruso, accanto alla quale si annovera quella di Luciano Pavarotti, da solo e con il gruppo dei Tre Tenori ma moltissimi altri artisti hanno interpretato il brano, del quale esistono molteplici versioni; fra le pi\u00f9 famose quella di Elvis Presley, col titolo di \"It's Now or Never\", derivata da una precedente incisione dell'attore e cantante Tony Martin. Il disco di Presley, pubblicato nel settembre del 1960, raggiunge la prima posizione nella Billboard Hot 100 per cinque settimane, nelle Fiandre in Belgio per tre settimane, nei Paesi Bassi per dieci settimane, Norvegia per sei settimane, Regno Unito ed Australia e la seconda in Germania, vendette dieci milioni di copie, risultando il pi\u00f9 venduto della sua carriera.\nNel 2002 il cantante Al Bano include una versione particolare di \"'O sole mio\" nel suo CD \"Carrisi canta Caruso\" \"duettando\" virtualmente con il tenore Enrico Caruso."}
{"id": "212912", "revid": "47767", "url": "https://it.wikipedia.org/wiki?curid=212912", "title": "Ladislao", "text": "Origine e diffusione.\n\u00c8 la forma italiana di \"Vladislav\", nome di origine slava, mutuata tramite il latino Ladislas o Ladislaus.\n\u00c8 composto dagli elementi slavi \"volod\" (\"governare\", presente anche in Vladimiro e Vsevolod) e \"slav\" (\"gloria\", presente in diversi nomi fra cui Miroslavo e Svjatoslav), e significa quindi \"governare con gloria\" oppure \"glorioso signore\".\nOnomastico.\nL'onomastico si festeggia in genere il 30 giugno in ricordo di san Ladislao I d'Ungheria. Alternativamente, si pu\u00f2 festeggiare in memoria di molti beati, nei giorni seguenti:"}
{"id": "212914", "revid": "1522738", "url": "https://it.wikipedia.org/wiki?curid=212914", "title": "Next Men", "text": "John Byrne's Next Men (conosciuta pi\u00f9 comunemente come \"Next Men\" o anche con la sigla \"JBNM\") \u00e8 una serie di fumetti scritta e disegnata da John Byrne. La prima serie \u00e8 durata 31 numeri (dallo 0 al 30) pi\u00f9 un prequel a s\u00e9 stante intitolato \"2112\" e venne pubblicata dalla Dark Horse Comics a partire dal 1991 fino al 1994. Una miniserie di nove albi \u00e8 stata pubblicata dalla IDW Publishing dal 2010 al 2011, seguita da un'altra miniserie di 5 numeri intitolata \"Next Men: Aftermath\" nel 2012.\nTrama.\nNegli anni cinquanta, un'esplosione in Alaska attir\u00f2 l'attenzione di un gruppo di scienziati. Scoprirono sul luogo dozzine di cadaveri carbonizzati, e un sopravvissuto con un esoscheletro. Costui era \"Sathanas\", che uccise tutti gli scienziati tranne uno, che us\u00f2 per incontrare il senatore \"Aldus Hilltop\". Mantenendo segreta l'esistenza di Sathanas, insieme crearono il \"Progetto Next Men\", che cre\u00f2 superumani artificiali cresciuti in una realt\u00e0 virtuale.\nNei primi anni novanta, cinque di questi Next Men si organizzano per scappare dalla prigionia, ma una volta liberi scoprono che i loro poteri sono molto diversi da quelli del loro mondo virtuale. I Next Men sono:\nAlla fine i Next Men vengono soccorsi da un uomo di nome \"Control\" e dalla sua organizzazione governativa segreta, mentre Hilltop raggiunge la vice presidenza e quindi la presidenza degli Stati Uniti d'America. I Next Men esplorano le ramificazioni della loro esistenza e contemporaneamente scoprono di essere pedine di un complotto di Sathanas che dura da decenni, una storia che coinvolge i viaggi nel tempo, l'eugenetica e i doppelg\u00e4nger.\nStoria editoriale.\nPubblicazioni originali.\nLa serie esord\u00ec sul mensile antologico \"Dark Horse Presents\", nel numero 54 (settembre 1991). Qui venne pubblicata la prima storia in bianco e nero in 4 puntate di 8 pagine ciascuna (l'ultima sul numero 57 del dicembre 1991). Questa stessa storia, colorata, verr\u00e0 ristampata su \"Next Men\" numero 0 del gennaio 1992 che usc\u00ec quasi contemporaneamente al numero 1. La serie ebbe periodicit\u00e0 mensile fino al gennaio 1994. Gli ultimi numeri uscirono con un certo ritardo e irregolarmente, a causa degli impegni di Byrne: nel 1994 vengono dati alle stampe 9 numeri con i quali Next Men si conclude a dicembre.\n\"2112\" (novembre 1991) \u00e8 stata pubblicata a parte in formato \"prestige\" - ISBN 1-878574-07-8\n\"JBNM\" \u00e8 stata raccolta in una serie di volumi:\nEsiste anche un'edizione di lusso del marzo 1993, a tiratura limitata (mille copie), arricchita da materiale inedito e da una nuova copertina intitolata \"John Byrne's Next Men Limited Edition\", che ristampa i numeri dall'1 al 6.\nPubblicazioni in lingua italiana.\nIn Italia la serie \u00e8 stata soltanto parzialmente pubblicata prima sulle pagine della rivista \"Hyperion\" e poi su quelle di \"Star Magazine\", entrambe pubblicate dalla Star Comics.\nLa casa editrice 001 Edizioni ha pubblicato tra il 2011 e il 2013 l'intera serie originale in quattro volumi.\nModelli a cui \u00e8 ispirato Next Men.\nUn prototipo dei Next Men compare come \"Freaks\" in una litografia pubblicata all'interno di \"The Portfolio of the DC Universe\" negli anni ottanta. Byrne aveva in principio impostato la serie per la DC Comics, ma per varie ragioni non fu mai pubblicata. Con qualche cambiamento, fu adattata per figurare in \"2112\" (che ironicamente era un'opera invenduta alla Marvel, su un ipotetico futuro) e diventare \"John Byrne's Next Men\". Due personaggi mantennero in qualche maniera le loro sembianze, diventando Jasmine e il \"cattivo\" Aldus Hilltop.\nCome altri fumetti contemporanei del periodo a cavallo tra la fine degli anni ottanta e l'inizio dei novanta, JBNM \u00e8 una decostruzione della figura del supereroe, che ha come presupposto un mondo in cui i superumani stanno nascendo e analizza il loro impatto su questo in termini imparzialmente realistici per il genere.\nLa serie termina con un finale aperto nel numero 30. Byrne intendeva concludere la storia in una seconda serie, ma la crisi dell'industria fumettistica statunitense a met\u00e0 degli anni novanta gli rese finanziariamente inattuabile realizzarlo, e ritorn\u00f2 a lavorare a contratto per DC e Marvel. Nel 2011 \"Next Men\" \u00e8 ricominciato, pubblicato da IDW.\nIn Next Men Byrne ha profuso tutta la sua passione per la fantascienza (\u00e8 anche scrittore di romanzi) con un intreccio della trama estremamente complesso, ma perfettamente strutturato. Un gioco a incastro in cui tutti i tasselli vanno a ricomporsi in un disegno preciso.\nLa mutazione dei protagonisti \u00e8 studiata secondo un principio di Isaac Asimov: la pseudo-scienza per quanto irreale deve essere giustificata narrativamente, con espedienti coerenti con la trama. Infatti i giovani mutanti non sono potenziati con innesti tecnologici o impianti animali come in altre occasioni, ma con un'accelerazione indotta dell'evoluzione delle naturali possibilit\u00e0 del corpo umano. Da qui il titolo: \"Next Men\" in inglese significa i \"prossimi uomini\" o gli \"uomini del futuro\"."}
{"id": "212915", "revid": "31886", "url": "https://it.wikipedia.org/wiki?curid=212915", "title": "46-XX", "text": "46-XX \u00e8 la sigla della sezione primaria dello schema di classificazione\nMSC dedicata all'analisi funzionale.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212920", "revid": "2141972", "url": "https://it.wikipedia.org/wiki?curid=212920", "title": "Associazione librai antiquari d'Italia", "text": "L'Associazione dei librai antiquari d'Italia (ALAI) \u00e8 una associazione nata nel 1947 dal Circolo dei librai antiquari, organizzazione nata a Milano nell'autunno del 1947. Nel gennaio del 1948 le librerie aderenti erano 19 (21 conteggiando a parte le sedi romane della Hoepli e della Olschki): Banzi di Bologna, Bozzi e Delai di Genova, Olschki di Firenze, Casella di Napoli Nironi e Prandi di Reggio Emilia, Rappaport di Roma, Bourlot e Pregliasco di Torino Cassini di Venezia e nove ditte milanesi (La Bibliofila, Cantoni, Cavallotti, Garzanti, Hoepli, Mediolanum, Il Polifilo, Turri e la Libreria Vinciana).\nL\u2019ALAI entr\u00f2 cos\u00ec a far parte di un\u2019\u00e9lite qualificata comprendente le pi\u00f9 antiche associazioni nazionali di Librai antiquari (la fondazione dell'ABA britannica risale al 1906, quella della VDAE tedesca al 1915, mentre lo SLAM francese fu fondato nel 1933), bench\u00e9 sia utile ricordare come, gi\u00e0 sul finire del XIX secolo, ci fosse stato un primo tentativo di riunire i librai antiquari italiani attorno alla rivista \"Il bibliofilo\" a cui dette vita il giurista Carlo Lozzi tra il 1880 e il 1890.\nL'associazione ha assunto la denominazione attuale nel 1971, mentre nel 1972 la sede \u00e8 stata fissata a Firenze per poi essere trasferita a Roma nel 2006.\nL'ALAI conta oggi 103 librerie associate.\nCompiti e attivit\u00e0.\nIn accordo con lo Statuto dell'Associazione, le finalit\u00e0 prevalenti dell'organizzazione consistevano sin dal 1948 nel fissare norme generali sul commercio del libro antico, rappresentare gli affiliati a livello istituzionale in Italia e nel mondo, raccogliere bollettini, cataloghi e informazioni e compiere ricerche bibliografiche per i soci e unificare la terminologia relativa alla schedatura dei testi.\nL'ALAI organizza l'annuale fiera internazionale del libro antico di Milano e pubblica dal 2015 un proprio annuario: \"ALAI - Rivista di cultura del libro\" (diretto da Giovanni Biancardi).\nL'ALAI ha inoltre promosso in passato mostre del libro antico a Firenze, presso palazzo Corsini, e Roma, presso palazzo Venezia.\nL'associazione, membro fondatore della federazione internazionale dei librai antiquari (ILAB-LILA), ha inoltre ospitato i congressi internazionali e i presidents' meeting di Milano (1953), Ravenna (1964), Torino (1974), Venezia (1986), Firenze (1999) e Bologna (2010)."}
{"id": "212921", "revid": "1155", "url": "https://it.wikipedia.org/wiki?curid=212921", "title": "Specie di Ciclidi", "text": "Lista delle specie di Cichlidae (aggiornata a marzo 2014)."}
{"id": "212923", "revid": "767487", "url": "https://it.wikipedia.org/wiki?curid=212923", "title": "Stretti di Tiran", "text": "Gli Stretti di Tiran sono degli stretti passaggi di mare formati dalla presenza dell'isola di Tiran nel punto del golfo di Aqaba in cui la distanza tra la penisola del Sinai e la penisola araba si riduce a una ventina di chilometri. Gli stretti separano il golfo di Aqaba dal Mar Rosso. Ad est dell'isola di Tiran si trova Sanafir, una seconda isola di dimensioni pi\u00f9 piccole, che divide lo stretto tra Tiran e l'Arabia Saudita in due ulteriori stretti.\nL'accesso ai porti di Eilat, in Israele, e di Aqaba, unico porto della Giordania, dipende dall'accesso al golfo di Aqaba e quindi dal controllo degli stretti di Tiran, che per questo motivo si sono dimostrati una zona di importanza strategica per i paesi circostanti, come ha dimostrato il conflitto arabo-israeliano durante tutto il XX secolo, specialmente nella guerra dei sei giorni nel 1967.\nI documenti internazionali fanno riferimento in modo incoerente allo \"Stretto di Tiran\" e agli \"Stretti di Tiran\". Ci sono vari stretti formati dalle isole che si trovano tra l'Egitto e l'Arabia Saudita. Lo stretto pi\u00f9 occidentale, tra l'Egitto e l'isola di Tiran, \u00e8 lo Stretto di Tiran. Esso ha due passaggi sufficientemente profondi da poter essere attraversati da navi di grandi dimensioni. Il passaggio \"Entreprise\", profondo non pi\u00f9 di 300 metri, \u00e8 il pi\u00f9 vicino alla costa egiziana, mentre il passaggio \"Grafton\", vicino all'isola di Tiran, \u00e8 circondato da secche ed ha una profondit\u00e0 massima di 70 metri. Ad est, tra Tiran e l'Arabia Saudita, vi \u00e8 uno stretto con un unico canale navigabile profondo 15 metri, circondato da secche e barriere coralline."}
{"id": "212924", "revid": "633110", "url": "https://it.wikipedia.org/wiki?curid=212924", "title": "Hugo Schmeisser", "text": "Fu un costruttore di armi di fanteria del XX secolo. Quasi tutte le invenzioni successive si basano del tutto o in buona parte sulle invenzioni sviluppate da Hugo Schmeisser.\nLa sua vita e la sua attivit\u00e0 si svolsero principalmente nella \"citt\u00e0 delle armi\" tedesca di Suhl, citt\u00e0 influenzata profondamente nella sua tradizione da ingegneri ed imprenditori come Simson, Sauer e Haenel. Anche il padre Louis Schmeisser (1848 - 1917) fu uno dei costruttori d'armi pi\u00f9 celebri d'Europa.\nPer due volte durante il XX secolo, le invenzioni di Hugo Schmeisser contribuirono a stravolgere il modo di fare guerra e le dottrine adottate fino ad allora.\nPrima guerra mondiale.\nIl nome del padre di Hugo Schmeisser \u00e8 strettamente legato a quello delle mitragliatrici dell'impresa Bergmann nel periodo che precede la Prima guerra mondiale. Hugo stesso studi\u00f2 le basi della tecnica bellica in questa impresa, contribuendo poi con alcune innovazioni tecniche, per esempio lo sviluppo di una pistola automatica di calibro 7,63\u00a0mm e 9\u00a0mm. Durante la prima guerra mondiale Hugo Schmeisser rimase a Suhl; a causa dell'importanza decisiva della produzione di mitragliatrici fu indispensabile all'azienda per cui lavorava.\nDopo due anni di guerra, il fronte ad ovest si era completamente fossilizzato in una statica guerra di posizione. Con le normali carabine dell'epoca era impossibile ottenere un successo lanciandosi all'assalto dei nidi di mitragliatrice posti ad appena 100 metri dalle proprie linee. Gli assalti alla baionetta e il fuoco dell'artiglieria portarono a tremende perdite su entrambi i lati del fronte. Negli anni 1917 e 1918 Hugo Schmeisser svilupp\u00f2 un'arma automatica con un raggio effettivo di 200 metri a proiettili per pistola: la MP 18 (\"Maschinenpistole 18.I\") divenne l'equipaggiamento di base delle squadre che, nel marzo 1918, spezzarono il fronte nemico durante l'offensiva \"\"Michael\". Equipaggiati di soli MP, granate e pistola, le truppe mossero un assalto feroce senza curarsi della copertura sui fianchi e sul retro, con effetti devastanti per il nemico. Questa tattica nel campo della fanteria fu l'effettiva precorritrice delle strategie basate sui carri armati della seconda guerra mondiale. Dall'impresa Bergmann di Suhl furono prodotti in totale 35.000 pezzi dei nuovi MP 18.\nSeconda guerra mondiale.\nCon la stipula del trattato di Versailles il 28 giugno 1919, venne fatto divieto alle fabbriche tedesche di produrre armi automatiche. A causa della cessione delle invenzioni di Hugo Schmeisser a imprese belliche estere, si giunse alla rottura tra lui e la Bergmann nel 1919 e si concluse la trentennale collaborazione tra la famiglia Schmeisser e la fabbrica. Hugo Schmeisser decise comunque di continuare a sviluppare armi e insieme al fratello Hans fond\u00f2 la \"Industriewerk Auhammer Koch und Co.\" a Suhl. Viste le condizioni in Germania dopo la prima guerra mondiale, gli affari non andavano bene. Nonostante il divieto, Hugo continu\u00f2 lo sviluppo delle sue pistole automatiche. \u00c8 in questo periodo che inizi\u00f2 la cooperazione con l'impresa Haenel, che tra alti e bassi durer\u00e0 20 anni. Per assicurarsi i diritti dei suoi brevetti, Hugo Schmeisser fond\u00f2 una seconda azienda nell'estate del 1922: la \"Gebr\u00fcder Schmeisser\" (Fratelli Schmeisser). Questa intelligente mossa imprenditoriale doveva impedire la perdita dei vari brevetti nel caso la fabbrica fallisse. Nel 1925 l'impresa Haenel si trov\u00f2 in serie difficolt\u00e0 finanziarie e si fuse con la Auhammer - evitando elegantemente il fallimento dell'impresa - mentre i due fratelli Schmeisser rimasero a capo della fabbrica. Nonostante il trattato di Versailles, lo sviluppo e gli esperimenti sulle pistole automatiche di Hugo procedevano a pieno regime. Nel 1928 entr\u00f2 in produzione la MP 28, dotata di un caricatore laterale a 32 colpi. L'anno dopo l'arma fu adottata dalla polizia tedesca e, grazie ad un contratto con l'impresa belga Bayard, fu distribuita in Sud Africa, Spagna, Cina e Giappone. La stessa arma fu ancora utilizzata quasi 10 anni dopo, nella guerra civile spagnola. Malgrado i successi di Hugo Schmeisser, l'impresa Haenel rischi\u00f2 pi\u00f9 volte il fallimento tra il 1929 e il 1934.\nQuando nel 1933 i nazisti salirono al potere, 10 imprese di Suhl formarono un'associazione per coprire il fabbisogno di armamenti per l'esercito. L'associazione instaur\u00f2 rapporti con i dipendenti dell'amministrazione militare, mentre le singole fabbriche di Suhl aprirono uffici a Berlino. Proprio in questa occasione Hugo Schmeisser conobbe il famoso pilota Ernst Udet: una conoscenza molto importante e, negli anni successivi, assai redditizia. Udet fu il luogotenente di G\u00f6ring nel comando della Luftwaffe e attraverso di lui Hugo riusc\u00ec ad influenzare direttamente le scelte di G\u00f6ring e Hitler per quanto riguardava lo sviluppo e la produzione di armi per la fanteria. Dopo il 1935 l'impresa Haenel godette di un'imponente crescita. Al contrario di molti altri ingegneri e costruttori, i fratelli Schmeisser lucrarono personalmente sui profitti dell'azienda e delle licenze sui brevetti.\nHugo Schmeisser continu\u00f2 a migliorare la sua MP: entrarono in produzione la MP 34 e la MP 36. Il capo progettista Heinrich Vollmer sfrutt\u00f2 l'idea della MP36 di Schmeisser per sviluppare le pistole automatiche tedesche pi\u00f9 conosciute della seconda guerra mondiale: MP 38 e MP 40, le prime ad essere prodotte con parti di metallo stampato e fuso, con assemblaggio completamente automatico, che permise una produzione estremamente veloce. Di queste due armi furono prodotti 1,2 milioni di esemplari, smerciate internazionalmente come \"MP Schmeisser\"\". Il nome era dovuto anche al fatto che il caricatore laterale della MP38 (e MP40) era prodotto dallo stesso Schmeisser ed erano contrassegnati dal suo nome.\nTuttavia l'invenzione decisiva di Hugo Schmeisser si trovava nei laboratori dell'impresa Haenel gi\u00e0 dal 1938. La nuova arma, che adottava un proiettile corto calibro 7,92\u00a0mm, pensata per la produzione di massa facendo economia di materie prime, mise completamente in ombra la MP38/40. Dapprima sotto il nome di Mkb 42, poi di MP 43, il primo fucile d'assalto della storia entr\u00f2 in produzione. Entro il 1943 ne furono prodotti circa 10.000 pezzi per il fronte, ma Hitler per un breve periodo ne viet\u00f2 la produzione. Solo nel 1944, dopo i successi segnalatigli dalle truppe, Hitler autorizz\u00f2 la produzione di massa dell'arma - ora chiamata MP 44. Nell'aprile del 1944 fu rinominata Sturmgewehr 44.\nFine della seconda guerra mondiale.\nIl 3 aprile 1945 le truppe americane occuparono la citt\u00e0 di Suhl e imposero subito il divieto di produzione per tutte le fabbriche belliche. Hugo Schmeisser e suo fratello Hans vennero interrogati per settimane da esperti del servizio segreto americano e britannico. Entro la fine di giugno gli americani evacuarono tutta la Turingia e l'Armata Rossa occup\u00f2 la fabbrica Haenel convertendola per la produzione civile. Entro l'agosto dello stesso anno, i sovietici crearono 50 Stg44 dai pezzi disponibili e ne esaminarono il progetto. 10.785 fogli di progetto tecnico vennero confiscati e nell'ottobre 1945 Hugo Schmeisser fu costretto a lavorare per una \"commissione tecnica\" dell'armata rossa per far confluire i risultati tedeschi nell'industria bellica sovietica.\nIl genio di Schmeisser aveva impressionato i sovietici, che lo portarono nell'Unione sovietica insieme a molti altri costruttori di armi delle fabbriche di Suhl. Agli specialisti era concesso portare le loro famiglie, diritto del quale tutti - eccetto Schmeisser - fecero uso. Il 24 ottobre 1946 un treno speciale li port\u00f2 ad I\u017eevsk (rus. \"\u0418\u0436\u0435\u0301\u0432\u0441\u043a\"). Con l'arrivo di Hugo Schmeisser cominci\u00f2 lo sviluppo e infine la produzione degli AK 47 Avtomat Kala\u0161nikov.\nL'attivit\u00e0 precisa di Schmeisser negli anni dal 1946 al 1952 a I\u017eevsk rimane tuttora avvolta nel mistero. Quando nel 1952, mentre tutti gli specialisti tedeschi eccetto Hugo Schmeisser fecero ritorno in patria, \u00e8 chiaro quanto l'inventore tedesco fosse importante per l'Unione sovietica. La sua permanenza ad I\u017eevsk venne prolungata di 6 mesi, dopodich\u00e9 torn\u00f2 in Germania il 9 giugno 1952.\nHugo Schmeisser mor\u00ec il 12 settembre 1953 nell'ospedale cittadino di Erfurt e venne sepolto a Suhl.\nConclusione.\nMentre il nome di Hugo Schmeisser \u00e8 conosciuto internazionalmente, in Germania \u00e8 perlopi\u00f9 sconosciuto.\nPer il 50\u00ba anniversario della sua morte, a Suhl si tenne una cerimonia alla sua memoria."}
{"id": "212925", "revid": "712828", "url": "https://it.wikipedia.org/wiki?curid=212925", "title": "Nick quasi senza testa", "text": ""}
{"id": "212926", "revid": "1667581", "url": "https://it.wikipedia.org/wiki?curid=212926", "title": "Lemma di Gauss (teoria dei numeri)", "text": "In teoria dei numeri, il lemma di Gauss, che ha preso il nome da Carl Friedrich Gauss, \u00e8 un teorema utilizzato in alcune dimostrazioni della reciprocit\u00e0 quadratica.\nPer ogni primo dispari formula_1, sia formula_2 un intero coprimo con formula_1. Si considerino gli interi:\ne i loro residui modulo formula_1 ridotti nell'intervallo formula_6. Sia formula_7 il numero di questi residui che sono negativi. Allora:\ndove formula_9 \u00e8 il simbolo di Legendre. Da un punto di vista piuttosto sofisticato, ci\u00f2 rappresenta un caso di trasferimento.\nDimostrazione.\nPer il criterio di Eulero si sa che\nmoltiplicando entrambi i membri per il fattoriale di formula_11\nconsideriamo adesso i residui di formula_13 ridotti nell'intervallo formula_6. Allora:\nDi conseguenza i valori assoluti dei residui formula_13 sono tutti diversi e nell'intervallo formula_22, dunque per il prodotto di detti residui vale\ndove formula_7 \u00e8 il numero dei residui negativi, quindi\ne semplificando per il fattoriale di formula_11 si ottiene la tesi:"}
{"id": "212927", "revid": "712828", "url": "https://it.wikipedia.org/wiki?curid=212927", "title": "Nick Quasi-Senza-Testa", "text": ""}
{"id": "212933", "revid": "1318658", "url": "https://it.wikipedia.org/wiki?curid=212933", "title": "Piledriver (wrestling)", "text": "Il piledriver \u00e8 una mossa del wrestling nella quale il lottatore mette la testa dell'avversario in mezzo alle sue gambe, lo alza girandolo gambe all'aria, e lo lascia cadere sedendosi o inginocchiandosi, guidando la testa della vittima a collidere con il suolo. Le piledriver che finiscono in una posizione seduta si chiamano \"sit-out\" piledriver.\nLe pi\u00f9 comuni piledriver sono pancia a schiena, o Texas piledriver, e le pancia a pancia come la tombstone piledriver, ma esistono diverse varianti.\n. In Messico, la mossa (chiamata \"Martinete\") comporta una squalifica. \"Martinete\" si riferisce di solito alla tombstone piledriver, ma \u00e8 anche usata per altre varianti.\nIn WWE la mossa \u00e8 stata bandita, a causa della sua pericolosit\u00e0.\nVariazioni.\nBack to belly piledriver.\nIn questa variante l'esecutore, piegato in avanti, solleva l'avversario mettendo la propria testa tra le gambe della vittima (similmente all'Alabama slam). Da questa posizione l'esecutore cade in ginocchio facendo impattare la testa dell'avversario a terra. La paternit\u00e0 di questa mossa si deve al nipponico Takao \u014cmori che la utilizza con il nome di \"Axe Guillotine Driver\".\nUna popolare variante della mossa consiste nel cadere seduti anzich\u00e9 in ginocchio.\nUn'altra variante di questa mossa \u00e8 il cradle back to belly piledriver (conosciuto anche come \"Sunset Driver\"), dove l'esecutore, subito dopo il caricamento, blocca le gambe dell'avversario sotto le proprie ascelle, cade in ginocchio facendo impattare la testa dell'avversario a terra. Questa posizione favorisce lo schienamento immediato in stile hurracanrana.\nCradle piledriver.\nSimile al Texas piledriver con l'aggiunta di una leg lock. Da una posizione in cui la vittima \u00e8 piegata in avanti contro il corpo del wrestler, il lottatore prende attorno al corpo dell'avversario e lo alza cos\u00ec che la vittima \u00e8 tenuta al contrario di fronte alla stessa direzione del wrestler. Poi il wrestler aggancia le sue braccia attorno a una gamba della vittima e cade seduto o in ginocchio con la testa della vittima tra le cosce che cade sul ring.\nDouble underhook piledriver.\nIn questa mossa il lottatore piega l'avversario in avanti, mettendo la testa della vittima tra le gambe ed eseguendo un double underhook (aggancia ogni braccio dell'avversario dietro la schiena dello stesso). Poi lo tira per le braccia sollevandolo in modo che la vittima si trovi con il volto nella stessa direzione del wrestler, e poi cade seduto o in ginocchio con la testa della vittima tra le cosce che impatta con il ring.\nFront Flip piledriver.\nSimile al Texas piledriver, ad eccezione che in questo caso il wrestler, dopo aver posizionato la testa dell'avversario tra le cosce, cinge le proprie braccia attorno alla vita dell'avversario. Successivamente, compie un sunset flip mantenendo sempre la presa, in modo tale da compiere una rotazione di 360\u00b0 e di concludere la mossa seduto, proprio come in una normale piledriver.\nKneeling reverse piledriver.\nIn questa variazione della Reverse Piledriver il wrestler fronteggia l'avversario, lo prende per la vita e lo gira alla rovescia mettendolo sopra una spalla, poi piano lo fa scendere tenendolo premuto contro il proprio addome, oppure pu\u00f2 catturare la vittima con un Sidewalk Slam per sollevarla nella posizione verticale.\nIl lottatore quindi cade con le ginocchia invece di sedersi (oppure salta), schiantando la testa dell'avversario sul ring. Esistono diverse varianti, come una in cui l'esecutore esegue una rotazione di 180\u00b0 prima di far cadere l'avversario, oppure un'ulteriore variante saltando dalla seconda corda.\nKryptonite Krunch.\nAnche chiamata \"Air Raid Crash\" e con il nome tecnico \"over the shoulder back to belly piledriver\". L'attaccante mette sulle spalle la vittima innestandolo attorno alle ginocchia e lo alza nelle sue spalle cos\u00ec che la testa della vittima dondoli sulla vita dell'attaccante. Il wrestler poi tiene la vittima in posizione tenendo la sua gamba con un braccio e applica un headlock alla vittima con l'altro braccio. La vittima ora \u00e8 piegata in un cerchio. Poi l'esecutore cade seduto, mettendo la testa della vittima per terra.\nPackage piledriver.\nIn questa variazione, l'impostazione \u00e8 quasi la stessa di un Texas piledriver, ma invece di prendere la vita dell'avversario, il wrestler mette le braccia sotto le braccia dell'avversario e prende le sue gambe dalle ginocchia. Il wrestler poi si leva con i piedi in su, alza l'avversario finch\u00e9 sono rovesciati, e cade seduto con la testa dell'avversario tra le cosce. \nReverse piledriver.\nChiamata anche Belly to Belly piledriver. Il lottatore prende per la vita l'avversario e lo gira alla rovescia. L'esecutore poi cade seduto, guidando la testa dell'avversario al tappeto tra le proprie cosce.\nScoop side piledriver.\nL'esecutore fa passare il suo braccio destro tra le gambe dell'avversario e quello sinistro intorno al collo. A questo punto l'avversario subisce una rotazione in maniera tale da trovarsi a testa in gi\u00f9; l'esecutore sposta il braccio sinistro dal collo e con esso avvinghia il dorso. A questo punto l'esecutore effettua un salto e si mette a sedere e facendo battere a terra la testa e la spalla dell'avversario.\nScoop slam piledriver.\nAvendo l'avversario di fronte, il lottatore mette una mano fra le gambe della vittima, mentre con l'altra circonda il collo della stessa. Poi alza la vittima rigirandolo a testa in gi\u00f9 come nello Scoop slam. \nInfine l'esecutore si inginocchia tenendo la testa della vittima fra le gambe, mandandola con spalle e collo al tappeto.\nLa variazione in cui l'esecutore ricade seduto a gambe larghe e non inginocchiato prende il nome di Michinoku Driver.\nSitout scoop slam piledriver.\nDetta anche \"Michinoku Driver II\", consiste nell'effettuare una presa in bodyslam sull'avversario, e poi l'esecutore lo fa cadere a terra accompagnandolo sedendosi e, quindi, facendolo cadere in mezzo alle proprie gambe.\nDi questa mossa ne esiste una variante dove l'esecutore, invece di afferrare l'avversario con una presa in bodyslam, lo afferra in posizione di fisherman suplex e, dopo averlo sollevato sempre in posizione fisherman, gli fa compiere una rapida rotazione di 180\u00b0 e lo fa cadere al suolo con la schiena come nella parte finale della Michinoku Driver II.\nSpike piledriver.\nConosciuto anche come \"Stuff Piledriver\" o \"Jumping Piledriver\". L'avversario \u00e8 inizialmente piegato in avanti, con la testa in direzione della pancia dell'esecutore; viene quindi preso all'altezza della pancia ed innalzato in modo che entrambi guardino nella stessa direzione. L'esecutore a questo punto salta e cade sedendosi.\nTexas piledriver.\nConosciuto anche come belly-to-back piledriver, \u00e8 la classica tecnica di piledriver. Si parte dalla stessa posizione dello Spike piledriver e termina con l'impatto a terra della testa dell'avversario tra le gambe dell'esecutore.\nVertabreaker.\nL'esecutore pone l'avversario chinato davanti a se a 90\u00b0, dando quindi l'idea di voler eseguire una piledriver, solo che, invece, applica un \"Reverse Underhook\", prendendo il braccio destro dell'avversario con il proprio braccio destro, e il sinistro con il proprio sinistro. Cos\u00ec facendo, l'esecutore si trova schiena a schiena con l'avversario. A questo punto il wrestler che sta effettuando la mossa gira su s\u00e9 stesso, in modo da trovarsi con il viso rivolto a terra e con l'avversario che poggia la sua schiena sulla propria. L'esecutore si alza, mettendo l'avversario a testa in gi\u00f9 ma mantenendolo grazie alle braccia; a questo punto l'esecutore si siede facendo battere la testa all'avversario.\nVertical suplex piledriver.\nIl lottatore applica una front facelock all'avversario, aggancia il braccio pi\u00f9 vicino della vittima sulla sua spalla e lo solleva in posizione Vertical Suplex. Il lottatore ruota la vittima di 180\u00b0, forzando l'avversario in posizione Tombstone piledriver, quindi cade seduto, guidando la testa dell'avversario sul ring."}
{"id": "212934", "revid": "767487", "url": "https://it.wikipedia.org/wiki?curid=212934", "title": "Associazione per il Bambino in Ospedale", "text": "ABIO, acronimo di Associazione per il Bambino in Ospedale, \u00e8 un'organizzazione non lucrativa di utilit\u00e0 sociale (\"onlus\") fondata nel 1978 per promuovere l'umanizzazione dell'ambiente ospedaliero in favore dei bambini, per alleviare l'impatto del bambino e della sua famiglia con le strutture sanitarie, secondo i principi sanciti dalla Carta dei Diritti del Bambino in Ospedale.\nL'ABIO opera mediante l'utilizzo esclusivo di volontari. Da maggio 2006 per incrementare e sostenere la diffusione delle associazioni ABIO sull'intero territorio nazionale si \u00e8 costituita la Fondazione ABIO Italia onlus, il cui impegno \u00e8 quello di favorire e coordinare l'attivit\u00e0 secondo i principi dell'omogeneit\u00e0 e della qualit\u00e0 del servizio.\nAd oggi (marzo 2008) le sedi Abio operative sono 63, pi\u00f9 alcune sedi in tirocinio."}
{"id": "212937", "revid": "2225", "url": "https://it.wikipedia.org/wiki?curid=212937", "title": "ABIO", "text": ""}
{"id": "212940", "revid": "125643932", "url": "https://it.wikipedia.org/wiki?curid=212940", "title": "Scotland Yard", "text": "New Scotland Yard (spesso chiamata semplicemente Scotland Yard o The Yard) \u00e8 la sede del \"Metropolitan Police Service\", responsabile del servizio di polizia nella regione della Grande Londra, nel Regno Unito.\nStoria.\nIl nome \"Scotland Yard\" deriva dalla sede originale del corpo di polizia sulla \"Great Scotland Yard\", una traversa di Whitehall. Sul perch\u00e9 a sua volta questa sede portasse tale nome non \u00e8 certo, ma si pensa sia dovuto al fatto che si trattava probabilmente dell'antica residenza del Re di Scozia di soggiorno in Inghilterra o del loro ambasciatore prima dell'unione fra i due regni. Nel XVII secolo la strada divenne poi sede di stabilimenti governativi e luogo di abitazione degli architetti Inigo Jones e Christopher Wren; durante il Commonwealth d'Inghilterra sotto Oliver Cromwell, il poeta John Milton la abit\u00f2 fra 1649 e 1651.\nScotland Yard fu fondata insieme alla \"Metropolitan Police\" da Sir Robert Peel. Apr\u00ec al pubblico come sede amministrativa del servizio il 29 settembre 1829, ospitando i due commissari ed i loro staff amministrativi in un complesso di circa 50 stanze. Non era, e non lo \u00e8 mai stata, una stazione di polizia usuale, operando ogni sua divisione in stazioni locali indipendenti.\nL'entrata principale dell'edificio era al numero 4 di Whitehall, ma un ufficio pubblico era raggiungibile sul retro dell'edificio in Great Scotland Yard, che diede il nome all'edificio ed al servizio nel complesso. Lo staff di Scotland Yard era responsabile della sicurezza interna, affari pubblici, reclutamento, corrispondenza ed altre materie amministrative, ed i suoi doveri aumentarono col crescere dell'importanza del servizio.\nNel 1890, Scotland Yard si trasfer\u00ec in una nuova sede precisamente nel Norman Shaw Buildings sul Victoria Embankment in riva al Tamigi con il suo organico, cresciuto da 1.000 a 13.000 ufficiali, che aveva bisogno di un maggiore staff amministrativo e di nuovi e pi\u00f9 ampi spazi. Ampliamenti successivi nella grandezza e nelle responsabilit\u00e0 della forza richiesero ancora pi\u00f9 amministratori e ci furono nuovi allargamenti nel 1907 e nel 1940.\nNegli anni sessanta le richieste di tecnologia moderna ed ulteriori aumenti nell'entit\u00e0 del servizio fecero in modo che ci fosse necessit\u00e0 di un'ulteriore nuova sede, cos\u00ec, nel 1967, New Scotland Yard si trasfer\u00ec nell'edificio di 20 piani al 10 di Broadway \n, a meno di 500 metri dal parlamento, che era precedentemente uno stabile ad uso uffici. L'originale Scotland Yard fu acquisita dall'esercito dopo il trasferimento della polizia. Ricostruito, divenne un ufficio di reclutamento e sede della Royal Military Police che fu oggetto di attacco terroristico da parte della Provisional IRA nel 1973. Divenne poi la biblioteca del Ministero della Difesa e rimase in questa funzione fino al 2004. Dal 2019 l'edificio originale su Great Scotland Yard ospita un albergo di lusso a 5 stelle.\nDall'aprile 2000, con una totale riorganizzazione, Scotland Yard, servizio metropolitano che dipende direttamente dal Ministero dell'Interno britannico e controlla altre forze locali come la \"British Transport Police, il Royal Parks Constabulary e la River Police\", riunisce circa 25.500 ufficiali di polizia e 10.000 funzionari civili e la sua autorit\u00e0 si estende sui 1.600\u00a0km\u00b2 della Grande Londra e su una popolazione di 7,5 milioni di abitanti.\nNel maggio 2013 \u00e8 stato deciso di trasferire la sede di Scotland Yard nel Curtis Green Building sul Victoria Embankment."}
{"id": "212941", "revid": "54253", "url": "https://it.wikipedia.org/wiki?curid=212941", "title": "Bicicletta da citt\u00e0", "text": ""}
{"id": "212943", "revid": "54193", "url": "https://it.wikipedia.org/wiki?curid=212943", "title": "Frammassone", "text": ""}
{"id": "212947", "revid": "547034", "url": "https://it.wikipedia.org/wiki?curid=212947", "title": "Melandro", "text": "Il fiume Melandro scorre tra le province di Potenza e di Salerno ed \u00e8 un importante tributario del Tanagro.\nNasce nei pressi di Sasso di Castalda e poi bagna i territori di Brienza, Satriano di Lucania, Sant'Angelo Le Fratte e Vietri di Potenza in Basilicata. Dopo alcuni chilometri, in cui fa da confine tra la Campania e la Basilicata, e pi\u00f9 precisamente, dal territorio del comune di Vietri di Potenza entra in Campania attraverso il territorio di Caggiano per poi riversarsi prima nel Bianco e poi nel Tanagro in vista degli Alburni.\nNei pressi di Vietri di Potenza, sul suo alveo si possono notare abbondanti tracce di acque salino-solforose. \nNei pressi della stazione ferroviaria di Stazione di Romagnano-Vietri-Salvitelle avviene la confluenza con il fiume Platano. Quest'ultimo viene attraversato da un antico ponte che \u00e8 comunemente chiamato \"Ponte di Annibale\", per via della tradizione che vuole sia stato costruito da Annibale in discesa verso il Sud. Nonostante sia un ponte millenario, non \u00e8 crollato durante il devastante terremoto dell'Irpinia del 1980, a differenza dell'adiacente ponte stradale, di ben pi\u00f9 recente costruzione, n\u00e9 ovviamente durante i numerosi terremoti precedenti, spesso di forte intensit\u00e0.\nNel 2017, in base alle indagini dell'Arpa lucana sono stati riscontrati la presenza nelle acquee del fiume le autoctone alborella, barbo, cavedano, trota fario e il granchio di fiume oltre al cobite fluviale di incerta origine. "}
{"id": "212948", "revid": "767487", "url": "https://it.wikipedia.org/wiki?curid=212948", "title": "Patrick Wolf (musicista)", "text": " \nUtilizza diversi strumenti per comporre la sua musica, soprattutto ukulele, pianoforte e viola. Inoltre adopera anche componenti elettroniche, che quindi combina agli strumenti classici.\nBiografia.\nNato al St Thomas' Hospital di Londra (Inghilterra), \u00e8 cresciuto nel sud della citt\u00e0. Cominci\u00f2 a registrare canzoni con violino, voce, e organi di seconda mano, su un registratore a quattro piste, all'et\u00e0 di undici anni.\nLa sua educazione musicale era cominciata alcuni anni prima, con severe lezioni di violino e cori di chiesa, ma dur\u00f2 fino a quando Patrick non fu ossessionato dalla prima elettronica del XX secolo, tanto che svilupp\u00f2 la forte ambizione di creare musica nuova e innovativa.\nAll'et\u00e0 di quattordici anni si esib\u00ec con un gruppo di pop art chiamato Minty. I suoi testi e le sue registrazioni catturarono l'attenzione della Fat Cat Records, che regal\u00f2 a Patrick un computer Atari e un mixer. Questi strumenti lo aiutarono ulteriormente nelle sue insolite progettazioni e produzioni.\nSuccessivamente inizia a fare soldi con le performance di strada in un quartetto di strumenti a corde, e formando un gruppo chiamato Maisons Criminaux, un trio rumoroso nato sui principi distruttivisti della white noise e del pop. Ha anche continuato a registrare e scrivere materiale proprio. I Maisons Criminaux una volta suonarono a Parigi, durante un piccolo concerto in cui era presente il maestro dell'elettronica Kristian Robinson (noto anche come Capitol K), che pubblicher\u00e0 l'album di esordio di Patrick, \"Lycanthropy\" (2003).\nDurante le registrazioni di \"Lycanthropy\", Patrick studi\u00f2 composizione per un anno al Trinity College of Music.\n\"Lycanthropy\" usc\u00ec nell'estate del 2003 e incontr\u00f2 un grande favore di critica. \nFece anche alcune apparizioni come violista insieme a Chicks on Speed, Arcade Fire, Owen Pallett, CocoRosie e The Hidden Cameras. Pi\u00f9 tardi l'etichetta tedesca Tomlab distribuisce l'album in America ed Europa.\nNel 2005 pubblica il suo secondo album, \"Wind in the Wires\", che racchiude al suo interno una larga diversit\u00e0 di suoni e generi (folktronica in particolare, ispirata alla musica irlandese).\nAnche nei temi vi sono riferimenti celtici, dal momento che il singolo \"Tristan\" \u00e8 ispirato alla leggenda di Tristano e Isotta.\nDopo la pubblicazione dell'album lavora in studio con i Loog.\nDue anni dopo, Wolf lancia \"The Magic Position\" (febbraio 2007), in cui affronta attitudini e propensioni pi\u00f9 votate al pop. In questo disco partecipano Marianne Faithfull e Edward Larrikin dei Larrikin Love. Nel maggio 2007 l'album esce negli Stati Uniti ad opera della Low Altitude Records. Il disco \u00e8 un concept album incentrato sul tema dell'amore. Dopo la sua pubblicazione, Wolf intraprende un tour che lo porta a suonare in Nord America, Europa, Giappone e Australia. Diversi estratti di questo tour vengono documentati da Brantley Gutierrez e poi incisi in un DVD.\nSubito dopo la fine del tour di \"The Magic Position\", Wolf inizia a lavorare sul suo successivo album. Nel febbraio 2009 annuncia l'uscita di \"The Bachelor\", il cui primo singolo \"Vulture\", viene pubblicato in aprile. L'album vero e proprio invece esce nel giugno 2009 e si avvale della collaborazione di Alec Empire nelle vesti di coproduttore (insieme allo stesso Wolf). In questo album collabora anche Eliza Carthy, che duetta con Patrick in un brano.\nNel dicembre 2010 pubblica il singolo \"Time of My Life\". Nei successivi mesi vengono pubblicati diversi altri singoli, fino al giugno 2011, mese in cui avviene pubblicazione del quinto album, ossia \"Lupercalia\".\nPer celebrare i dieci anni di carriera, nel settembre 2012 pubblica un doppio album, \"Sundark and Riverlight\". Nel 2013 collabora dal vivo con Patti Smith per il \"Banga Tour\".\nVita privata.\nL'adolescenza di Patrick fu turbolenta, costretto a cambiare scuole per bullismo. All'et\u00e0 di 16 anni \u00e8 andato via da casa, vivendo per alcuni anni in modo libero e folle.\nIn un'intervista, nel 2007, afferma che non vuole dare termini alla sua sessualit\u00e0, in quanto si \u00e8 innamorato di uomini e di donne.\nNel dicembre 2010 ha annunciato via Twitter la sua unione civile con il fidanzato William Pollock.\nHa lavorato come modello e fotomodello per Mario Testino e Burberry."}
{"id": "212949", "revid": "6066", "url": "https://it.wikipedia.org/wiki?curid=212949", "title": "Niels Stensen", "text": ""}
{"id": "212951", "revid": "62004", "url": "https://it.wikipedia.org/wiki?curid=212951", "title": "Bmx", "text": ""}
{"id": "212952", "revid": "267975", "url": "https://it.wikipedia.org/wiki?curid=212952", "title": "Lamberto", "text": "Origine e diffusione.\nDeriva dal nome germanico di tradizione longobarda e francone \"Landebert\", composto dai termini \"land\" (o \"lant\", \"paese\", \"terra\") e \"beraht\" (o \"berht\", \"illustre\", \"brillante\"); il suo significato pu\u00f2 quindi essere interpretato come \"illustre nella sua terra\", \"popolo celebre\", \"gloria del paese\" o \"paese illustre\".\nIn Italia il suo uso \u00e8 attestato a partire dall'VIII secolo, partendo dalla forma \"Lampert\" e poi giungendo, tramite varie latinizzazioni, alla forma attuale; la sua diffusione, maggiore in Nord e Centro Italia, in particolare in Emilia-Romagna e in Toscana, \u00e8 dovuta principalmente alla fama di diversi sovrani che lo portarono e al culto di vari santi. La forma \"Amberto\" si \u00e8 originata forse per incrocio con Alberto, o forse per caduta della \"L\" iniziale, percepita come un articolo determinativo.\nIn Inghilterra entr\u00f2 nell'uso dal XII secolo, importato dai normanni oppure grazie all'immigrazione di persone dalle Fiandre, dove era molto venerato san Lamberto di Maastricht. Grazie a tale figura divenne molto popolare durante il Medioevo. A partire dal XVI secolo il suo utilizzo \u00e8 stato rinforzato dalla ripresa del cognome \"Lambert\", esso stesso derivato dal nome e attestato da met\u00e0 del XII secolo.\nOnomastico.\nL'onomastico si pu\u00f2 festeggiare in memoria di diversi santi, nei giorni seguenti:"}
{"id": "212956", "revid": "3295", "url": "https://it.wikipedia.org/wiki?curid=212956", "title": "Assioma dell'insieme somma", "text": ""}
{"id": "212957", "revid": "834", "url": "https://it.wikipedia.org/wiki?curid=212957", "title": "NGC 4569", "text": ""}
{"id": "212958", "revid": "15756", "url": "https://it.wikipedia.org/wiki?curid=212958", "title": "Vergine di Norimberga", "text": "La vergine di Norimberga, chiamata anche vergine di ferro, \u00e8 una macchina di tortura inventata nel XVIII secolo ed erroneamente ritenuta medioevale. La macchina \u00e8 un sarcofago antropomorfo di legno dotato all'interno di punte metalliche o lame che avrebbero la funzione di ferire il condannato postovi all'interno, teoricamente senza lederne gli organi vitali per prolungarne l'agonia fino alla morte.\nStoricamente non si hanno prove dell'esistenza e dell'impiego della vergine di ferro. Il termine deriva da un esemplare risalente al XIX secolo proveniente dalla citt\u00e0 di Norimberga. Cos\u00ec come altri oggetti del periodo, \u00e8 ritenuto un falso storico creato ad arte per impressionare i visitatori dei musei. Infatti oltre a non esistere originali medievali del dispositivo, non si trovano fonti storiche che parlino di un suo impiego prima del XIX secolo. \u00c8 quindi confermato che sia un mito risalente al XVIII secolo nel quale si percepiva il Medioevo come un'epoca oscura.\nStoria.\nNe \"La citt\u00e0 di Dio\", un libro latino di filosofia cristiana risalente al V secolo d.C., viene riportato che Marco Atilio Regolo, un politico e militare romano, venne rinchiuso in una scatola con chiodi. Mor\u00ec non in maniera diretta per via delle ferite ma a causa della privazione di sonno dovuta al dolore. Secondo altre tradizioni, il console romano fu sottoposto a varie torture tra cui l'abbacinamento e mor\u00ec in seguito al rotolamento da una collina rinchiuso dentro una botte irta di chiodi.\nA parte questo riferimento, non si trovano altre fonti che citino uno strumento simile fino alla fine del XVIII secolo, quando il filosofo tedesco Johann Philipp Siebenkees riport\u00f2 in un suo scritto della presunta esecuzione di un trafficante di monete false nel 1515 per mezzo di una vergine di ferro nella citt\u00e0 di Norimberga riportata poi anche da Gustav Freytag nel suo \"Bilder aus der deutschem Vergangenheit\" (Quadri del passato tedesco, 1859-1867). In questo documento viene descritto il funzionamento della vergine di ferro come quello di un sarcofago la cui apertura, dotata di punte, richiudendosi sulla vittima ne trafiggevano arti e parti non vitali in modo da non ucciderlo se non dopo giorni di atroci sofferenze.\nDa quel momento, esemplari di vergine di ferro incominciarono a comparire nei musei di tutta Europa e negli Stati Uniti, compreso l'esemplare pi\u00f9 famoso, conservata al museo di Norimberga risalente agli inizi del 1800 ma andato poi distrutto a seguito dei bombardamenti sulla citt\u00e0 durante la seconda guerra mondiale nel 1945. Una copia che si diceva provenisse dal castello reale di Norimberga e che venne esposta al pubblico, venne venduta da J. Ichenhauser di Londra al conte di Shrewsbury nel 1890 insieme ad altri strumenti di tortura e, dopo essere stata esposta alla World's Columbian Exposition di Chicago nel 1893, fu esposta in una mostra itinerante negli Stati Uniti. Questa copia venne messa all'asta nei primi anni sessanta del XX secolo ed \u00e8 ora esposta in un museo di reperti medievali della citt\u00e0 di Rothenburg ob der Tauber. Altri esemplari si trovano fra gli altri al Castello di Peschici, al Museo della Tortura di Siena e molti altri musei della tortura di tutta Europa e del mondo, tra cui il \"San Diego Museum of Man\", il \"Meiji University Museum\".\nGi\u00e0 all'epoca ne venne messa in dubbio l'originalit\u00e0 e lo storico J. Ichenhauser la defin\u00ec nel 1893 \u201c\u2026 di nessun interesse per storici e antiquari\u201d. Klaus Graf, importante archivista tedesco, nel 2001 defin\u00ec la Vergine di Norimberga come \u201c\"una finzione del XIX secolo, perch\u00e9 solo nella prima met\u00e0 del XIX secolo gli schandmantel, a volte chiamati \u201cvergini\u201d, vennero dotati di aculei interni; in seguito, questi oggetti furono adattati a morbose fantasie mitiche e letterarie\".\u201d Gli esemplari risalenti al XVIII secolo potrebbero essere state costruiti come probabile errata interpretazione di uno \"Schandmantel\" o \"Schandtonne\" (mantello o barile della vergogna) di reale origine medievale che era un barile di legno e metallo ma privo di punte o lame interne. Wolfgang Schild, professore di diritto penale, storia del diritto penale e filosofia del diritto all'Universit\u00e0 di Bielefeld, ha sostenuto che questi ipotetici strumenti di tortura siano assemblati in maniera artificiosa per creare oggetti spettacolari da esporre nei musei per attirare l'attenzione del pubblico.\nNon esistono prove che tali macchine siano state inventate nel Medioevo, n\u00e9 utilizzate per scopi di tortura, ma nonostante questo sono molto famose nell'immaginario comune sul periodo medioevale nella cultura di massa; la maggior parte dei miti sulle torture inferte in epoca medievale risalgono al periodo fra 1700 e 1800, quando divenne usanza comune pensare al medioevo come un'epoca molto pi\u00f9 brutale rispetto ai tempi moderni e inoltre si tendeva a dare una rappresentazione esagerata di molti aspetti della vita in epoca medievale non solo nel campo della tortura. Questi dispositivi vennero realizzati nel Settecento per creare oggetti di interesse da esporre a scopi commerciali nelle mostre. A Monaco di Baviera, secondo alcune testimonianze, durante il governo del principe Carlo Teodoro, era utilizzato un simile strumento di supplizio, situato nella cosiddetta via della Donzella.\nNel libro stampato nel 1844, \"Persecuzioni nel Papato\" del francese Frederic Shoberl, cita uno strumento impiegato da alcuni ecclesiastici per estorcere una confessione a un prigioniero che ricorda il principio di funzionamento della vergine di Norimberga dotata di chiodi e lame che trafiggevano il petto del condannato. Testimonianze dirette e prove dell'esistenza dello strumento non si hanno fino al XIX secolo quando ne venne ritrovato uno in una collezione antiquaria probabilmente realizzato durante gli ultimi anni del XVIII secolo quando era di moda il gotico e una certa idea del medioevo.\nSi ha prova di un utilizzo moderno dello strumento: 'Uday Saddam, figlio del dittatore iracheno Saddam Hussein e dirigente del comitato olimpico iracheno durante il governo del padre, venne accusato di averlo utilizzato contro gli atleti che effettuavano scarse prestazioni. Secondo la descrizione, era alto due metri, largo 90 centimetri e profondo abbastanza da ospitare un uomo adulto; appariva chiaramente usurato e i suoi chiodi di ferro avevano perso il proprio acume. Giaceva su un lato, a portata di vista dagli uffici di \u2018Uday, al primo piano dell'associazione calcio. Lo strumento venne portato all'attenzione della rivista \"Time\" da un gruppo di saccheggiatori che stava spogliando lo stabile di tutte le cose di pregio. Essi avevano lasciato l\u00ec la \"Vergine di Norimberga\", ritenendola priva di valore.\nCaratteristiche.\nLa Vergine di Ferro aveva un aspetto antropomorfo con un volto da fanciulla e arricchito da un'austera Gorgiera in legno o in metallo idealmente modellato affinch\u00e9 vi si potesse riconoscere lo sguardo misericordioso di Maria ed un corpo rigido formato da una coppia di porte assomiglianti ad una bara. Nel complesso misurava due metri di altezza e quasi un metro di larghezza definendo una stazza abbastanza ampia da racchiudere il corpo di un uomo completamente sviluppato.\nCi\u00f2 che colpisce sono le dozzine di aculei taglienti e arrugginiti progettati per infilzare i condannati schivando gli organi vitali non appena la doppia porta si richiudeva permettendo alla vittima di rimanere in vita e in posizione retta. Talvolta si \u00e8 riscontrato in qualche modello della Vergine di Norimberga un lungo chiodo non mobile destinato a infilzare il pene o la vagina dei condannati al fine di infliggere ulteriori sofferenze.\nUn'altra caratteristica, secondaria e variabile ma ulteriormente significativa, era che le ante potevano essere aperte indipendentemente. Ci\u00f2 sarebbe stato utile qualora si fosse voluto verificare lo stato del condannato garantendo altres\u00ec l'impossibilit\u00e0 ad effettuare fughe, ribellioni o ritorsioni. Nonostante ci\u00f2 le porte della Vergine avevano uno spessore considerevole apparentemente progettate per insonorizzare il piccolo ambiente del sarcofago, assicurando cio\u00e8 che le urla ed i lamenti dei condannati non potessero essere ascoltati all'esterno quando entrambe le porte erano sigillate.\nEsecuzione.\nSecondo i folcloristici rituali il condannato, una volta emessa la sentenza definitiva, doveva passare attraverso sette stanze con sette lucchetti prima di essere giustiziato. L'ultimo ambiente era un lungo corridoio e si presentava come la \"\"Sala della Vergine\" in fondo al quale era posto il sarcofago metallico ancora sigillato. Il condannato di fronte allo sguardo femminile riconosceva la figura della \"Madonna\"\" a cui rivolgeva suppliche e preghiere. Dall'esterno la figura appariva innocua e serena ma una volta spalancate le sue ante celava lunghi chiodi di ferro il cui scopo non era quello di uccidere all'istante ma di torturare lentamente. L'obiettivo, mai riscontrato storicamente, era quello di impalare la vittima ed infliggere una lunga e dolorosa agonia.\nUna volta concluso il breve momento delle suppliche il condannato veniva condotto di schiena all'interno dell'armadio e i giustizieri richiudevano lentamente le ante del sarcofago in modo che gli aculei penetrassero la carne delle braccia, delle gambe e infine del busto trafiggendo la vittima contemporaneamente in innumerevoli parti del suo corpo. Il torace, le spalle e gli occhi erano le parti maggiormente colpite ma ci\u00f2 senza uccidere direttamente il condannato ma causandogli spasmi e dolori lancinanti per giorni interi fino al sopraggiungere della morte.\nSi pensa tuttavia che alcuni sarcofagi fossero dotati di punte mobili o removibili dalle porte al fine di porli e trasferirli a seconda della pena che si voleva infliggere al condannato. Ci\u00f2 avrebbe definito la possibilit\u00e0 di giustiziare o graziare le vite dei detenuti a seconda della natura e della gravit\u00e0 dei crimini commessi. L'esito sarebbe stato pi\u00f9 o meno mutilante e pi\u00f9 o meno straziante a seconda di dove si sarebbero posizionati i chiodi al suo interno."}
{"id": "212960", "revid": "1363832", "url": "https://it.wikipedia.org/wiki?curid=212960", "title": "Carl Schurz", "text": "Gli anni giovanili.\nPrimogenito del maestro di scuola elementare Christian, Schurz nacque a Liblar (oggi frazione di Erftstadt), paese di circa 800 abitanti, per lo pi\u00f9 piccoli proprietari terrieri, operai stipendiati a giornata, artigiani, qualche affittacamere e bottegai. Ebbe tre fratelli pi\u00f9 piccoli: \"Heribert\", \"Anna\" e \"Antoinette\".\nNel 1835 si iscrisse alle scuole elementari ma l'anno successivo il padre, non potendo mantenere una famiglia di sei persone con le sole entrate dell'attivit\u00e0 di insegnante, decise di aprire una modesta ferramenta. Nel 1837 cambi\u00f2 scuola elementare. Si trasfer\u00ec in pieno inverno a Br\u00fchl, un paese a 19 km. Faceva ritorno a Liblar solo nei fine settimana.\nDal 1839 al 1846 frequent\u00f2 il ginnasio a Colonia mentre la sua famiglia si trasfer\u00ec da Liblar a Bonn; a causa di problemi finanziari, Carl fu costretto a lasciare il ginnasio per potersi dedicare completamente alla famiglia. Tuttavia non abbandon\u00f2 la scuola e dal 1846 al 1847 segu\u00ec un corso all'Universit\u00e0 di Bonn e inizi\u00f2 gli studi universitari come autodidatta. Port\u00f2 a termine con successo l'esame di maturit\u00e0 come privatista a Colonia.\nNel 1847 si iscrisse all'universit\u00e0 di Bonn per studiare filologia e storia, fra gli insegnamenti segu\u00ec i corsi del professor Gottfried Kinkel.\nGli anni della rivoluzione.\nNel 1848, in aperto contrasto con la monarchia si trasfer\u00ec a Parigi e prese parte alla rivoluzione tedesca del 1848.\nLa Francia intanto era diventata una repubblica dopo la Restaurazione e gli eventi di Parigi riecheggiavano in Germania dove si iniziava a respirare aria di rivoluzione dopo trent'anni di politica della Restaurazione: ribellioni a Vienna e insurrezioni nel sud della Germania.\nA partire dal mese di marzo del 1848, Carl, appoggiato dal professor Kinkel, fece convergere le agitazioni dei lavoratori nel \"Club dei Democratici\" e partecip\u00f2 alla fondazione della direzione editoriale del \"Giornale di Bonn\" (\"Bonner Zeitung\") e fece politica a Bonn.\nIl 18 maggio 1848 a Francoforte si riun\u00ec il \"Parlamento Federale degli Stati Tedeschi e dell'Austria\" (\"Paulskirchenversammlung\") eletto a suffragio universale nonostante si auspicasse la formazione di un regno sovrano conformemente al modello statunitense.\nIn settembre Schurz fu rappresentante degli studenti di Bonn al Congresso di Eisenach.\nNel marzo del 1849 il Parlamento di Francoforte nomin\u00f2 il re di Prussia Imperatore del Regno Nazionale Tedesco, ma Federico Guglielmo IV di Prussia rifiut\u00f2 e inizi\u00f2 ad infiammarsi la ribellione. Schurz partecip\u00f2 alle lotte nel Pfalz e a Baden-Baden e sfugg\u00ec alla prigionia prussiana evadendo dalla fortezza di Rastatt. Da qui, attraverso la Francia, raggiunse la Svizzera dove si dichiar\u00f2 rifugiato politico.\nNel marzo 1850 rientr\u00f2 da Zurigo in Germania con un passaporto falso per organizzare l'evasione dalla prigione del professor Gottfried Kinkel. La liberazione avvenne nella notte del 6 novembre. A seguito di questa impresa divent\u00f2 popolare in Germania e all'estero.\nViaggio negli Stati Uniti d'America.\nNel 1852 Schurz emigr\u00f2 negli Stati Uniti d'America. Il 6 luglio si spos\u00f2 a Londra con Margarethe Meyer di Amburgo e in agosto si imbarc\u00f2 a Portsmouth diretto a New York. Il fallimento dei moti induceva moltissimi tedeschi a emigrare negli Stati Uniti d'America per chiedere asilo politico. Dopo un soggiorno iniziale, da New York si spost\u00f2 a Filadelfia, quindi a Washington.\nStudi\u00f2 intensamente la lingua inglese. Partecip\u00f2 alle sedute nel Senato e della Camera prendendo parte alle discussioni con i diversi delegati. Nel 1854 compr\u00f2 un appezzamento di terreno e si costru\u00ec una casa a Watertown nel Wisconsin. Negli Stati Uniti d'America nel frattempo, era scoppiata la febbre dell'oro e quasi 100.000 persone si precipitavano in California.\nNel 1855, tuttavia, dovette rientrare in Europa a causa di una malattia della moglie.\nAttivismo politico.\nAttivit\u00e0 repubblicana.\nNel 1856, rientrato negli Stati Uniti, partecipa attivamente alla campagna elettorale per il nuovo Partito Repubblicano, il partito anti-schiavista sotto la guida di John C. Fr\u00e9mont. Compie nel frattempo studi giuridici e politici.\nNel 1857 si candida come repubblicano per la poltrona di vicegovernatore del Wisconsin mentre nel 1858 partecipa alla campagna elettorale per il candidato repubblicano al Senato Abraham Lincoln contro il senatore Stephen A. Douglas. Schurz inizia a collaborare come avvocato della Corte suprema degli Stati Uniti.\nNel 1860 viene eletto presidente della delegazione del Wisconsin presso la a Chicago. Nella campagna elettorale in favore di Lincoln e del Partito Repubblicano parla in primo luogo agli statunitensi di etnia tedesca. Il 6 novembre dello stesso anno, Lincoln viene eletto presidente alle elezioni presidenziali negli Stati Uniti d'America del 1860.\nLincoln presidente e la Guerra di Secessione.\nIl 4 marzo del 1861 Abraham Lincoln inizia il suo mandato come presidente degli Stati Uniti. Dal 1854 aveva intensificato le discussioni sull'abolizione della schiavit\u00f9 e il dibattito sul divario fra Nord e Sud diventa un motivo dominante. Lincoln aveva vinto le presidenziali contro avversari schiavisti. Gli stati del Sud temono ora un contraccolpo del loro sistema economico per mezzo di una possibile abolizione della schiavit\u00f9 e proclamano la loro uscita dall'Unione. Danno luogo agli Stati Confederati d'America. Scoppia la Guerra di secessione fra la Confederazione e l'Unione. Schurz viene mandato a nome dell'Unione degli Stati in Spagna per guadagnarsi le simpatie del governo.\nNel 1862 rientra in USA. Si attiva contro la schiavit\u00f9 a favore dell'emancipazione degli schiavi e scrive \"I principi dell'emancipazione\" che annuncia al presidente Lincoln in una riunione di gabinetto in luglio, ma che pubblica soltanto in settembre. Presta intanto servizio come generale di brigata sotto le dipendenze dei generali John C. Fr\u00e9mont e Franz Sigel presso una compagnia dell'esercito della Virginia.\nLa seconda elezione di Lincoln.\nNel 1863 entra in vigore la legge che proclama la libert\u00e0 degli schiavi. Schurz viene promosso maggiore generale e prende parte alla battaglia di Gettysburg. Dopo la sconfitta della Confederazione nella battaglia di Gettysburg nello Stato della Pennsylvania la guerra volge a favore dell'Unione.\nNel 1864 dopo la riorganizzazione degli eserciti egli viene promosso comandante delle truppe di Nashville, quindi collaboratore di Lincoln nella campagna elettorale della sua rielezione. L'8 novembre dello stesso anno Lincoln viene rieletto presidente.\nIl 26 maggio 1865 la guerra termina con la vittoria dell'Unione e la resa incondizionata dell'esercito della Confederazione davanti alla Camera della Corte di Appomattox nella Virginia. Nasce un contrasto nella successiva fase politica nei confronti degli Stati del Sud. Lincoln difende una politica della riconciliazione. Il 14 aprile dello stesso anno Lincoln viene ucciso da un fanatico sudista, l'attore John Wilkes Booth, nel palco di un teatro di Washington.\nIl presidente Johnson.\nIl suo successore, Andrew Johnson viene nominato in via provvisoria e si adopera per l'occupazione degli stati del sud e per la loro ricostruzione. A cavallo tra i mesi estivi e autunnali dello stesso anno Schurz viene inviato dal presidente Johnsons negli stati sconfitti della Confederazione per fare un resoconto sulle conseguenze della guerra. Il suo rapporto e i suoi suggerimenti restano tuttavia ininfluenti.\nNel 1866 diventa corrispondente da Washington per Horace Greeley, l'editore del quotidiano \"New Yorker Tribune\".\n1866 Il Congresso ritiene la politica di Johnson non sufficientemente rigorosa e concepisce gli emendamenti 14 e 15 della Costituzione, nella fattispecie:\nSono previste sanzioni per gli stati che negano il diritto di voto ai neri con una riduzione dei relativi rappresentanti nel congresso e l'esclusione dei funzionari della Confederazione dal lavoro nei servizi pubblici.\nVisita in Germania.\nIl 1867 nasce la Federazione del Nord della Germania. Tutti gli stati del nord della Germania si assoggettano al comando prussiano. Otto von Bismarck viene eletto Cancelliere del Reich.\nSchurz, quindi, rientra con la sua famiglia in Germania muovendosi tra Wiesbaden e Berlino. Nel gennaio 1868 \u00e8 in visita da Bismarck a Berlino.\nSenatore e Ministro.\nIl 1869 Schurz viene eletto senatore del Missouri, carica che terr\u00e0 fino al 1875.\nDal 1877 al 1881 Schurz diventa Ministro degli Interni degli Stati Uniti durante la presidenza di Rutherford Hayes (1822-1893). Combatte la cattiva gestione dei partiti, sostiene una politica indiana pi\u00f9 giusta e presiede la riforma del servizio pubblico a lungo rivendicata.\nAttivit\u00e0 editoriale.\nIn questi anni Schurz si dedic\u00f2 sempre pi\u00f9 a pubblicare articoli giornalistici e libri. Dal 1881 al 1883 fu impegnato come redattore del \"New York Evening Post\" e del \"The Nation\".\nNel \"1884\" inizi\u00f2 a lavorare su una storia degli USA e viaggi\u00f2 per raccogliere materiale sulle condizioni del sud. Pubblic\u00f2 l'opuscolo \"Il nuovo Sud\".\nIl 1886 pubblic\u00f2 la biografia di Henry Clay.\nDal 1892 al 1898 come successore di George William Curtis (1824-1892) scrisse per il settimanale \"Harper's Weekly\" e continu\u00f2 a lottare per \"la riforma del servizio civile\" e contro le tendenze del rinvigorimento imperialistico in America.\nDal 1901 lavor\u00f2 alla sua biografia che tuttavia rest\u00f2 incompiuta in quanto sopraggiunse la morte il 14 maggio 1906 dopo essersi prodigato nel ruolo di osservatore e riformista del sistema statunitense."}
{"id": "212965", "revid": "3115", "url": "https://it.wikipedia.org/wiki?curid=212965", "title": "John Henry Newman", "text": "Gi\u00e0 presbitero anglicano, visse con disagio la fase di secolarismo in cui si trovava la Chiesa d'Inghilterra nel XIX secolo: entrato a far parte del Movimento di Oxford, ne divenne uno degli animatori. Convertitosi al cattolicesimo, fu di nuovo ordinato prete nella Chiesa cattolica, impiantando sul suolo britannico la societ\u00e0 di vita apostolica degli Oratoriani, di cui aveva deciso di essere membro. Elevato al cardinalato nel 1879 da Leone XIII, mor\u00ec nel 1890. Beatificato il 19 settembre 2010 da papa Benedetto XVI, \u00e8 stato proclamato santo il 13 ottobre 2019 da papa Francesco.\nParticolarmente osteggiato da una parte della gerarchia cattolica del suo tempo, per la decisa convinzione che anche i laici dovessero partecipare alla vita della Chiesa, fu invece considerato uno dei \"padri assenti\" del Concilio Vaticano II per l'influsso che il suo pensiero teologico e filosofico ebbe sull'assise vaticana, decine di anni dopo la sua morte. \u00c8 stato considerato da alcuni uno dei pi\u00f9 grandi prosatori inglesi e il pi\u00f9 autorevole apologista della confessione cattolica che la Gran Bretagna abbia prodotto e uno dei pi\u00f9 importanti nella storia del cristianesimo. Sul piano filosofico, contribu\u00ec allo sviluppo della filosofia dell'azione. Per la sua tolleranza e mitezza \u00e8 stato apprezzato anche in ambienti non cattolici.\nSulla sua tomba \u00e8 scolpito l'epitaffio da lui stesso composto, che doveva narrare, secondo l'intento di Newman, la sua evoluzione confessionale:\nBiografia.\nIl periodo anglicano (1801-1845).\nLa giovinezza (1801-1825).\nLa famiglia e Walter Mayers (1801-1817).\nJohn Henry Newman apparteneva ad una famiglia anglicana, e nacque a Londra il 21 febbraio 1801. Primo di sei fratelli, il padre John Newman era banchiere, mentre la madre Jemina Fourdrinier (1772-1836) discendeva da una famiglia di ugonotti emigrati in Inghilterra in seguito alla revoca dell'editto di Nantes. La forte fede religiosa di stampo evangelico della madre e della nonna paterna, Elizabeth Newman, influirono sull'animo del giovane John Henry, gi\u00e0 introverso e portato alla riflessione fin dalla prima infanzia. Al contrario, il padre del futuro cardinale era un uomo meno rigido in materia dottrinale, appassionato pi\u00f9 di Shakespeare e di musica che di religione. John Henry ricevette un'educazione elevata nella scuola di Ealing (nei pressi di Londra) e, sotto l'influsso del pastore Walter Mayers (vicino agli ambienti della \"Low Church\"), nel 1816 ader\u00ec ai principi del cristianesimo protestante, in quella che egli chiam\u00f2 la sua \"prima conversione\". Furono infatti le letture di due teologi anglicani (Thomas Newton, vescovo di Bristol, e Joseph Milner, figura di spicco dell'evangelismo) ad imprimere l'animo di Newman di convinzioni protestanti radicali e antipapiste.\nL'arrivo ad Oxford e l'incontro con i \"noetics \"(1817-1825).\nNel 1817 entr\u00f2 al Trinity College di Oxford, ove si segnal\u00f2 per la vivacit\u00e0 d'ingegno e intelletto, fatto che lo port\u00f2 ad essere nominato \"fellow\" dell'Oriel College il 12 aprile 1822. Deciso ad\" \"intraprendere la vita ecclesiastica, Newman fu ordinato diacono della Chiesa anglicana il 13 giugno del 1824. Il padre John ebbe appena il tempo di vederlo diventare ministro della Chiesa anglicana: ridotto in povert\u00e0 e gravemente ammalato, mor\u00ec il 29 settembre dello stesso anno. Il figlio divenne poi presbitero nel 1825 ed ebbe, come primo incarico, quello di \"vicar\"\" \"di Saint Clement, una parrocchia facente parte di Oxford. Nel corso di questi anni, il giovane studente evangelico cominci\u00f2 ad osservare il pluralismo intellettuale vigente nell'ateneo, entrando lentamente in contatto con il gruppo dei teologi liberali, detti \"noetics\", che cercavano di spiegare razionalmente i dogmi e la fede cristiana. Tra questi spiccavano come figure Edward Hawkins e Richard Whately, che istruirono lentamente Newman nel valore della \"Chiesa visibile\", nel valore dei sacramenti, in special modo la successione apostolica. Quando fu ordinato sacerdote, Newman conosceva gi\u00e0 da tre anni Whately, e aveva cominciato a maturare quei primi dubbi dottrinali impartitegli da Mayers ad Ealing.\nL'abbandono dei \"noetics \"e l'avvicinamento all'High Church (1825-1832).\nFroude e l'avanzata del liberalismo.\nIl rapporto con i \"noetics \"s'incrin\u00f2 definitivamente a partire dalla fine del 1827, quando Newman fu colpito da due gravi avvenimenti: prima un esaurimento nervoso (26 novembre 1827), seguito poi dalla morte della sorellina Mary agli inizi dell'anno successivo (5 gennaio 1828). Nella sua intimit\u00e0 spirituale, allora, il giovane \"fellow\" di Oxford comprese come la ragione non potesse spiegare il dolore, e Roderick Strange esplica chiaramente questo stato d'animo, con una frase incisiva:\nInoltre, Newman si stava accorgendo di \u00abpreferire una perfezione intellettuale ad una perfezione morale\u00bb, e che soltanto questi due traumi personali poterono ridestarlo dall'intellettualismo dei \"noetics\". Pertanto, cominci\u00f2 ad allontanarsi da Whately e Hawkins nel 1828, per frequentare l'altra grande scuola teologica anglicana presente ad Oxford, vale a dire la \"High Church\" (chiamata, dopo l'esperienza del Movimento di Oxford, anche Anglo-cattolicesimo), caratterizzata da una profonda attenzione verso il rituale eucaristico, l'importanza dei sacramenti e una \"simpatia\" nei confronti delle tradizioni cattoliche. Newman, fino a quel momento, era visto con sospetto dai principali esponenti di questa fazione (Richard Hurrell Froude, John Keble e altri) per il suo ostentato razionalismo e per i suoi legami (seppur ridotti ormai sul piano formale) con gli evangelici. La situazione mut\u00f2 definitivamente dal 1828, quando ci fu la rottura definitiva con Whately e la fuoriuscita dalla \"Evangelical Biblical Society\" (giugno 1829). Da quel momento, Newman svilupp\u00f2 una solida amicizia sia con Keble che con Froude, dei quali condivideva il valore della \"Tradizione\", il rispetto nei confronti dei santi e delle tradizioni cattoliche romane, fuorch\u00e9 il riconoscimento del primato papale. In special modo, Newman strinse un rapporto molto profondo con il \"tory\" Richard Hurrell Froude (1803-1836), del quale Newman tracci\u00f2 questo ritratto morale:\nCome gi\u00e0 nei precedenti incontri, Newman si sent\u00ec \"influenzato\"\" \"dalle opinioni religiose di chi gli si avvicinava, ma in questo caso non si tratt\u00f2 di un'influenza passeggera. In occasione della proposta, da parte del governo del duca di Wellington, di abrogare il \"Test Act\", decreto del 1680 con cui si vietava ai cattolici inglesi di esercitare alcun incarico politico. Newman e gli altri \"high churchmen\" intravidero un'usurpazione del potere parlamentare nella sfera ecclesiastica. Quando poi un riluttante Giorgio IV firm\u00f2 il decreto di abrogazione (il \"Relief Act\"), Newman manifest\u00f2 apertamente il suo sdegno, paventando l'avanzata del liberalismo in campo religioso, pronto a sottomettere la Chiesa anglicana ai capricci dello Stato (la cosiddetta dottrina erastiana). Il giovane parroco di St. Mary the Virgin si trov\u00f2 in piena sintonia con i suoi amici conservatori, maturando cos\u00ec le basi ideologiche che si concretizzeranno nel Movimento di Oxford.\nIl viaggio nel Mediterraneo e il contatto con la Chiesa cattolica (1832-1833).\nUna svolta significativa nella vita di Newman fu il viaggio nel Mediterraneo insieme a Froude e al padre di quest'ultimo, l'arcidiacono Robert Froude. Infatti, da un po' di tempo, l'amico di Newman aveva cominciato a manifestare i sintomi della tubercolosi che lo porter\u00e0 alla tomba nel 1836. I medici, ancora impotenti nel curare efficacemente questa malattia, consigliarono a Froude di compiere un viaggio di cura nel Mediterraneo, perch\u00e9 potesse trovare giovamento dal clima pi\u00f9 salubre di quello inglese. Newman, cui Froude chiese di accompagnarlo, accett\u00f2 l'invito e, nel dicembre del 1832, i tre partirono alla volta di Gibilterra, Malta, la Sicilia ed infine Roma. Qui Newman, che da qualche anno aveva cominciato a studiare storia della Chiesa e patrologia, rimase affascinato dalla spiritualit\u00e0 dei luoghi ove versarono il sangue i martiri e, durante la sua permanenza nella Citt\u00e0 Eterna (tra il 2 marzo e il 9 aprile del 1833), pot\u00e9 entrare in contatto con la spiritualit\u00e0 e la religiosit\u00e0 della Chiesa cattolica, annotandone gli aspetti di decadenza e di immoralit\u00e0. Sempre a Roma, incontr\u00f2 una delle pi\u00f9 importanti figure nel panorama religioso inglese del XIX secolo, padre Nicholas Patrick Stephen Wiseman, rettore del Collegio Inglese e futuro primo arcivescovo di Westminster dopo la restaurazione della gerarchia cattolica in Inghilterra (1851). Mentre i Froude decisero di proseguire per la Francia, Newman prefer\u00ec ritornare in Sicilia, dove, a Leonforte, presso Enna, nel 1833, si ammal\u00f2 gravemente. Da quest'esperienza dolorosa, Newman riflett\u00e9 sul senso della propria vita e scrisse quel capolavoro letterario che \u00e8 la lirica spirituale \"Lead, Kindly Light\", espressione sincera dell'abbandono della propria vita nelle mani di Dio.\nIl Movimento di Oxford (1833-1841).\nKeble e il \"Sermone delle Assise \"(1833).\nNel frattempo, il parlamento inglese, dominato dal partito liberale guidato da Lord Grey (1830-1834), continu\u00f2 la politica erastiana di Wellington e Peel. La situazione, per il gruppo dei conservatori anglicani della \"High Church\" di Oxford, divenne pressoch\u00e9 intollerabile, spingendo John Keble a pronunciare, in occasione delle \"Assise\"\" \"del 14 luglio 1833, un sermone sull'Apostasia Nazionale (\"National Apostasy\"), in cui si proclam\u00f2 che la Chiesa anglicana \u00e8 s\u00ec una Chiesa \"di\" Stato, ma non \"dello\" Stato, denunciandone la strumentalizzazione da parte dello Stato. Tale discorso, pubblicato poi nel settembre del medesimo anno, trov\u00f2 l'immediata soddisfazione di Newman e di Froude, ritornati nel frattempo in Inghilterra. Newman identific\u00f2 quel giorno con la nascita del Movimento di Oxford (\"The Oxford Movement\"), il cui scopo precipuo fu quello di contrastare l'ascesa del liberalismo religioso all'interno delle universit\u00e0 inglesi e di recuperare lo spirito originario dell'Anglicanesimo attingendo all'insegnamento dei Padri e al valore della liturgia. Ci\u00f2 costrinse inevitabilmente Newman e i suoi amici a confrontarsi con la Chiesa cattolica, scatenando le violente polemiche degli \"evangelicals\", i quali giunsero ad accusare Newman e collaboratori di essere segretamente filo-papisti.\nNewman e il Movimento: l\"'Antiquity\" e la \"Via Media\" (1833-1839).\nNewman, per la vivacit\u00e0 del suo ingegno e l'enorme cultura storica e teologica che aveva acquisito nei suoi studi ad Oxford, divenne ben presto la colonna portante del Movimento. Tra il 1833 e il 1841, infatti, dei 90 libelli scritti in difesa delle loro idee (i famosi \"Tracts for the Times\"), ben 30 sono stati scritti da lui. I \"Tracts\", per\u00f2, non dovevano soltanto \"combattere\" le divergenze interne all'anglicanesimo, ma avevano anche l'obiettivo di dimostrare che quest'ultimo fosse il vero erede della \"Chiesa Unita\", prima che si scindesse tra cattolica, ortodossa ed anglicana, con le prime due accomunate dalla successione apostolica. Sulla base di questa premessa, Newman svilupp\u00f2 la \"via media\", in cui riconosceva alla Chiesa anglicana una posizione intermedia fra gli eccessi dottrinali del protestantesimo da un lato e del cattolicesimo romano post-tridentino, che si poggiava su tre cardini: \u00abil dogma, il sistema sacramentale e l'anti-romanismo\u00bb. Per testimoniare la correttezza teologica anglicana, Newman affermava che questa si basava \"direttamente \"sull'insegnamento dei Padri e dei primi concili ecumenici, avvalorando cos\u00ec l\"'Antiquity \"(vale a dire il cristianesimo dei primi secoli) come fondamento basilare:\nLa base \"patristica\" della \"via media \"trovava luogo nell'opera del monaco Vincenzo di L\u00e9rins che, nel 431, aveva elaborato il \"Commonitorium\", scritto con la finalit\u00e0 di dirimere le controversie cristologiche della sua epoca. Newman, da questo scritto, estrapol\u00f2 la seguente locuzione, interpretata come base sicura per dichiarare l'ortodossia o meno di una determinata fede religiosa:\nSupportato da John Keble, da Froude (fino alla morte di questi, nel febbraio 1836), da Edward Bouverie Pusey e da nuovi simpatizzanti (tra cui il futuro rivale di Newman Henry Edward Manning), Newman lavor\u00f2 indefessamente per la propagazione delle idee di rinnovamento, curando tra l'altro non soltanto l'aspetto divulgativo scientifico (oltre ai \"Tracts\", si ricorda il \"Prophetical Office of the Church\", che occup\u00f2 Newman dal 1834 al 1837), ma anche quello editoriale (in quanto giornalista e poi editore del giornale \"British Critic\") e continuando parallelamente con la sua attivit\u00e0 di \"vicar \"di St. Mary. Inoltre, a partire dal 1838, Newman inizi\u00f2 a pubblicare le memorie di Froude, i \"Froude's Remains\"\".\"\nDall'estate del 1839 al \"Tract 90\": il crollo della \"via media\".\nNewman, come lui stesso afferm\u00f2 nell\"'Apologia\", era all'apice della popolarit\u00e0 agli albori del 1839. Nella stagione estiva del medesimo anno, per\u00f2, Newman cominci\u00f2 a maturare una serie di gravosi dubbi sulla validit\u00e0 della \"via media \"da lui formulata, in seguito alla lettura della questione monofisita e al ruolo di papa Leone I avuto nel Concilio di Calcedonia. Secondo Newman, l'autorit\u00e0 teologico-morale di Leone presso i padri conciliari (l'inserimento del \"Tomus ad Flavianum\" ne pu\u00f2 essere considerato un esempio) contrastava con la teologia eutichiana che, come quella del vescovo di Roma, si richiamava al \"depositum fidei \"apostolico. Inoltre, la tanto deprecata Chiesa di Roma si dimostr\u00f2 ortodossa teologicamente proprio in quell'antichit\u00e0 che Newman aveva assunto come paradigma per dimostrare la correttezza teologico-esegetica dell'anglicanesimo, il quale pareva essere ora dalla parte dell'eresia:\nI due anni successivi, Newman li trascorse rimuginando continuamente su quanto apprese e sul fatto che gli anglicani erano una parte minore del cristianesimo. Nel febbraio 1841, pubblic\u00f2 uno scritto (il celebre \"Tract 90\") in cui egli cercava di interpretare i \"39 articoli \"della fede anglicana in chiave cristiano-cattolica, operando esattamente (secondo quanto scritto da Newman sempre nell\"'Apologia\") come i protestanti al momento della loro stesura. Le violente reazioni del vescovo di Oxford e degli ambienti liberali e protestanti di Oxford spinsero Newman a lasciare definitivamente la sua amata universit\u00e0, rifugiandosi nel villaggio di Littlemore in un periodo di ritiro spirituale che, nel giro di pochi anni, lo porter\u00e0 a convertirsi al cattolicesimo.\nIl ritiro a Littlemore e la conversione al cattolicesimo (1841-1845).\nLa questione del Vescovado di Gerusalemme (1841).\nOltre ad aver subito l'umiliazione del ritiro del \"Tract 90\" e l'ostracismo dell\"'\u00e9lite \"intellettuale oxfordiana, Newman dovette anche subire lo smacco nella questione della creazione di una diocesi anglo-prussiana a Gerusalemme, avvenuta per decreto parlamentare il 5 ottobre del 1841. Newman, in quanto sostenitore estremo della successione apostolica, non poteva concepire tale progetto perch\u00e9 il luteranesimo aveva abolito, tra i sacramenti, quello dell'ordine, rendendo cos\u00ec la carica di vescovo un simulacro organizzativo, privato della sua carica sacramentale. Inoltre, con quest'atto (supportato da Palmerston, Lord Shaftesbury e Thomas Arnold) l'anglicanesimo si sarebbe buttato \"tra le braccia degli eretici\", distaccandosi definitivamente dalla Chiesa Unita.\nLittlemore e l\"'Essay on the development of Christian Doctrine \"(1842-1845).\nDeluso per quest'orientamento \"protestante\" della Chiesa anglicana, Newman decise, nel 1842, di ritirarsi definitivamente a Littlemore, vivendo una vita appartata, simile a quella dei Padri del deserto, e abbandonando ogni incarico universitario eccetto quello di \"fellow\". Nel ritiro di Littlemore (ove esercit\u00f2 le funzioni di parroco della piccola comunit\u00e0 e dove visse insieme ad altri anglicani, quali John Dalgairns), Newman inizi\u00f2 a scrivere la sua opera \"Sviluppo della dottrina cristiana\": in questo studio sulle origini del cristianesimo, che fu pubblicato nel 1845, Newman cambi\u00f2 radicalmente la sua concezione storico-teologica. Dopo il fallimento della \"via media\", Newman riconobbe invece l'assoluta validit\u00e0 della dottrina dello sviluppo della fede. Secondo quest'ultima realt\u00e0, le \"innovazioni\" portate avanti nel corso dei secoli da Roma non erano eresie rispetto al passato apostolico, ma necessari adattamenti della fede originaria nelle varie epoche, purch\u00e9 i principi fondamentali non fossero messi in discussione. Ed infatti, comparando anglicanesimo e cattolicesimo romano, Newman giunse a definire questa realt\u00e0:\nDavanti a questo riconoscimento, il 18 settembre 1843 Newman, non sentendosi pi\u00f9 in grado di aiutare i suoi parrocchiani nelle domande relative alla fede anglicana, decise di rinunciare ai benefici sia della parrocchia di Littlemore che di St.Mary di Oxford, sia a ritrattare certe espressioni anti-romane usate negli anni '30: si ridusse, praticamente, allo stato laicale, vivendo come tale fino all'autunno del 1845.\nLa conversione.\nIl tempo che intercorse tra il 1843 e il 1845 fu estremamente doloroso per Newman, in quanto non aveva il coraggio di rivelare ai suoi amici pi\u00f9 stretti la sua decisione di convertirsi al cattolicesimo romano. Dopo due anni, nell'autunno del 1845, decise di compiere finalmente il grande passo. Il 9 ottobre Domenico della Madre di Dio, un padre passionista poi proclamato beato, era di passaggio da Littlemore quando all'improvviso, mentre si stava riscaldando davanti al camino, si trov\u00f2 davanti Newman che gli chiese di confessarlo e, poi, di battezzarlo.\nPeriodo cattolico (1845-1890).\nLa reazione degli anglicani.\nLa notizia della conversione sconvolse e indign\u00f2 la stragrande maggioranza degli anglicani: Henry Edward Manning, i suoi famigliari (\"in primis \"il fratello Francis William) e l'opinione pubblica gli voltarono le spalle, a causa del fortissimo sentimento anticattolico radicato nella cultura britannica. Lo sdegno fu ricordato dallo stesso Newman all\"'incipit\" della sua \"Apologia\", scrivendo che:\nGli unici dei vecchi amici che compresero il suo gesto furono i vecchi amici Pusey e Keble, che per\u00f2 rimasero nella Chiesa anglicana.\nL'arrivo ad Oscott e il periodo di studi a Roma (1845-1847).\nNewman, alla fine di ottobre del 1845, lasci\u00f2 Littlemore per andare all'Oscott College, nei pressi di Birmingham, per incontrarsi con Nicholas Wiseman e per ricevere dalle sue mani la cresima. Fu ospitato in questa localit\u00e0, insieme ad altri neoconvertiti (Albany Christie, John Walker, Frederick Oakeley, Frederick William Faber, Watts Russell, Robert Coffin ed infine il suo intimo amico Ambrose St. John), trascorrendovi l'inverno. Durante questa stagione, Wiseman convinse Newman a continuare la sua attivit\u00e0 sacerdotale all'interno della Chiesa Cattolica e, nell'aprile del 1846, fu stabilito che il neo-convertito andasse a Roma nel Collegio di Propaganda Fide, per studiare la teologia cattolica. Il 1\u00ba giugno Newman e i suoi amici ricevettero gli ordini minori da Wiseman e il 23 ottobre del 1846, dopo cinque settimane trascorse a Milano nel tentativo di conoscere personalmente Alessandro Manzoni e Antonio Rosmini, giunsero finalmente a Roma. Iv\u00ec conobbero personalmente l'appena eletto papa Pio IX, il quale incoraggi\u00f2 l'idea di Newman e St John nell'importare in Inghilterra l'ordine degli oratoriani di San Filippo Neri. La simpatia che Newman nutriva per il \"secondo apostolo di Roma\" era dovuta non solo alla spiritualit\u00e0 umanista che Filippo Neri aveva fatto propria, ma anche perch\u00e9 intravide, nel modello sociale dell'Oratorio, il miglior prototipo per radicarsi sul territorio britannico. I due furono ordinati sacerdoti il 30 maggio del 1847 e il 9 agosto, al momento della loro partenza, il papa nomin\u00f2 Newman superiore dell'Oratorio in terra britannica.\nIl ritorno in Inghilterra e la diffusione degli Oratoriani (1847-1850).\nRitornato in Inghilterra, Newman fond\u00f2 il primo oratorio nella localit\u00e0 di Edgbaston, presso Birmingham (attualmente parte integrante della citt\u00e0), nel 1849. Newman e la comunit\u00e0 oratoriana fecero sentire immediatamente la loro presenza a Birmingham, citt\u00e0 estremamente problematica a causa dei disagi sociali seguiti alla rivoluzione industriale. Newman e i suoi confratelli iniziarono con grande ardore la loro presenza. Per esempio, lo stesso Newman e Ambrose St John sfidarono, nel 1849, l'epidemia di colera a Bilston nello Staffordshire, per recare soccorso alle popolazioni colpite dal morbo, suscitando stupore per il coraggio dimostrato. Sempre nel 1850, a Londra, Newman fond\u00f2 il secondo oratorio inglese, affidandolo a Frederick William Faber. Importante fu l'influenza della spiritualit\u00e0 dell'Oratorio nei suoi scritti, come mostra l'opera \"Dolori mentali di nostro Signore durante la sua Passione\", opera che rimanda a quella simile scritta da santa Camilla da Varano, clarissa le cui opere erano lette e meditate non solo da Filippo Neri, ma anche dai membri dell'Oratorio.\nI primi attriti con cattolici e anglicani.\nGli \"old catholics \".\nI neoconvertiti, per\u00f2, furono guardati con sospetto dagli altri gruppi religiosi inglesi. Innanzitutto, i \"nuovi cattolici\" provenienti dall'anglicanesimo erano particolarmente avversati dagli \"old catholics\", ovvero quei cattolici inglesi che, per generazioni, avevano vissuto in condizione di semiclandestinit\u00e0. Questi ultimi, infatti, non condividevano l'ideale di un cattolicesimo attivo nella societ\u00e0, come invece lo intendeva l'oratoriano Newman, desideroso di formare i fedeli e di renderli \"coscienti\" della loro fede.\nI cattolici.\nParadossalmente, Newman entr\u00f2 in contrasto anche con chi l'aveva supportato nella conversione (Wiseman) e addirittura con alcuni neoconvertiti provenienti dall'anglicanesimo (Faber e, in una fase successiva, Manning). Il problema consisteva nell'approccio pastorale usato da Newman, il quale appunto intendeva formare i laici perch\u00e9 avessero anch'essi un ruolo attivo nella vita della Chiesa. Al contrario, Wiseman e il vescovo di Birmingham, William Benjamin Ullathorne, erano fermi sostenitori delle idee clericali. In seguito alle posizioni manifestate da Newman in una serie di conferenze sul cattolicesimo inglese del 1850, Wiseman e Ullathorne cominciarono a prendere le distanze da Newman. Pi\u00f9 tardi, monsignor George Talbot, cameriere pontificio di Pio IX, dichiar\u00f2 che: \" Il dr. Newman \u00e8 l'uomo pi\u00f9 pericoloso d'Inghilterra\", proprio per la volont\u00e0 dell'oratoriano di coinvolgere il laicato nella vita della Chiesa.\nGli anglicani e il caso Achilli (1850-53).\nCome gi\u00e0 ricordato prima, la maggior parte degli anglicani si sent\u00ec quasi tradita da Newman per la sua scelta di cambiare confessione religiosa. Quest'ostilit\u00e0 premeditata si fece sentire in occasione del cosiddetto \"affare Achilli\", in cui Newman attacc\u00f2 pubblicamente l'ex frate domenicano Giacinto Achilli, fautore di una propaganda anticattolica. Questi era gi\u00e0 stato attaccato da Wiseman sulle colonne della \"Dublin Review\" del luglio 1850, ricordandone il passato poco edificante, e Newman segu\u00ec la scia tracciata dal neo-cardinale, credendo di ricevere dalle sue stesse mani le prove delle accuse. Wiseman, per\u00f2, rispose che le aveva perse e, nonostante le prove contro Achilli fossero evidenti, i giudici anglicani della corte ne approfittarono per condannare Newman per assenza di prove (31 gennaio 1853).\n\"The Idea of University\": l'esperienza universitaria irlandese (1851-1858).\nLe idee di Newman riguardanti il ruolo del laicato nella vita della Chiesa si manifestarono pienamente nella breve, ma intensa esperienza irlandese. Nel 1851, su invito dell'arcivescovo di Dublino Paul Cullen, l'oratoriano inglese fu scelto come rettore della neonata Universit\u00e0 cattolica di Dublino, attivit\u00e0 che esercit\u00f2 effettivamente dal 1854 (anno dell'apertura dei corsi) al 1858. Il metodo educativo di Newman, che verr\u00e0 poi riassunto nel saggio \"The idea of University\" (realizzato sulla base delle relazioni tenute i luned\u00ec di maggio e giugno 1852), si proponeva, essenzialmente, di formare gli studenti sia attraverso un'educazione che mirasse alla valorizzazione delle capacit\u00e0 peculiari di ciascuno (ammettendo la necessit\u00e0 anche di una scuola professionale), sia attraverso una salda educazione cristiana, rendendo complementari le due sfere:\nIl tutto, per formare una nuova classe dirigente colta (o perlomeno preparata nel suo settore), capace di essere nel contempo consapevole della fede praticata. La metodologia concreta di questo proposito consisteva nell'adottare il sistema usato nell'Universit\u00e0 di Oxford: creare forti legami tra gli studenti all'interno di istituzioni simili ai \"College\"; di instaurare un rapporto diretto tra \"tutors \"e studenti; di pubblicare un giornale universitario che limitasse ulteriormente le barriere comunicative tra corpo docenti e studenti. Si provvide, inoltre, a fornire l'Universit\u00e0 non soltanto di docenti legati alla tradizione culturale umanistica, ma anche scientifica, come l'istituzione della facolt\u00e0 di medicina. Il modello universitario di Newman, per\u00f2, incontr\u00f2 subito degli ostacoli, \"in primis \"dallo stesso arcivescovo Cullen che l'aveva chiamato a dirigere l'universit\u00e0 cattolica, in quanto riteneva \"scandalosa\" la partecipazione dei laici nella gestione di un'universit\u00e0 fondata per volont\u00e0 dei vescovi. Di fronte all'ostilit\u00e0 della gerarchia episcopale irlandese, Newman lasci\u00f2 il suo incarico di rettore nel 1858, ritornandosene ad Edgbaston. Una piccola rivincita la ebbe proprio nella sede dell'oratorio, con la fondazione della \"The Oratory School \"(1\u00ba maggio 1859), scuola superiore finalizzata all'educazione dei giovani cattolici inglesi e basata sui principi pedagogici espressi in Irlanda.\nIl riscatto di Newman: l\"'Apologia Pro Vita Sua \"(1864).\nGli anni seguenti videro un progressivo ostracismo nei confronti di Newman da parte dei cattolici. Newman pot\u00e9 riabilitarsi agli occhi sia degli anglicani che dei cattolici in occasione della diatriba che ebbe con Charles Kingsley (1819-1875), un intellettuale anglicano legato agli ambienti degli \"evangelicals\" gi\u00e0 ostile alle proposte \"papiste\" di Pusey, nel frattempo divenuto il \"leder\" del Movimento di Oxford dopo la conversione di Newman. Kingsley, nel 1864 scrisse sulle pagine del giornale \"Macmillan's Magazine\" un articolo ingiurioso nei confronti dei cattolici, e in particolare di Newman, sostenendo che:\nNewman, davanti a queste dichiarazioni, ne fece un caso di coscienza, in quanto si mettevano in dubbio non soltanto le buone intenzioni dei cattolici, ma anche la sua travagliata storia spirituale. Appellandosi direttamente all'opinione pubblica britannica, Newman espose, con lucidit\u00e0 e chiarezza, \"la storia della [sua] anima\", dall'infanzia fino al 1845. Quando il libro usc\u00ec nel 1864, gli anglicani si sorpresero di come Newman non avesse mai attaccato la loro confessione religiosa, riconoscendone anzi il merito di averlo avvicinato a Dio attraverso la sua testimonianza. Dalle pagine, non traspare mai una sola parola di risentimento verso coloro che gli hanno mostrato rancore, dimostrando anzi sempre parole d'affetto. Il \"fair play\" e l'onest\u00e0 intellettuale riabilitarono completamente Newman agli occhi sia degli anglicani (per le parole di stima e il rispetto dimostrato), sia della maggior parte dei cattolici, per le prese di posizione a favore del cattolicesimo.\nIl cambio della guardia: da Wiseman a Manning.\nMentre Newman era al culmine della sua popolarit\u00e0, agli inizi del 1865 venne a mancare il cardinale Wiseman (15 febbraio). Pio IX decise di nominare, come suo successore, Henry Edward Manning (1808-1892), gi\u00e0 vecchio amico di Newman dai tempi di Oxford e convertitosi poi al cattolicesimo nel 1851. Rispetto a Newman, Manning aveva una visione autocratica, statica e clericale della Chiesa, posizione che lo opporr\u00e0 pi\u00f9 volte, nel corso della sua vita, al vecchio amico di giovent\u00f9. Difatti, il neoarcivescovo di Westminster espresse opinioni poco incoraggianti sullo stile usato nell\"Apologia\", manifestando cos\u00ec la propria opposizione alla visione della Chiesa di Newman.\nIl Concilio Vaticano I e \"La lettera al Duca di Norfolk \"(1870-1875).\nNel 1869, papa Pio IX apr\u00ec ufficialmente un nuovo concilio ecumenico perch\u00e9 i padri conciliari, una volta riunitesi, approvassero come dogma l'infallibilit\u00e0 papale. Immediatamente, i cattolici inglesi si spaccarono in due fronti: gli ultramontanisti, capeggiati dal cardinal Manning e dal suo \"entourage\", sostenevano che l'infallibilit\u00e0 non si dovesse limitare soltanto alle verit\u00e0 di fede, ma che dovesse riguardare anche la politica e la gestione della societ\u00e0. Al contrario, Newman si mantenne su una linea molto pi\u00f9 moderata, distanziandosi sia dal fanatismo di Manning, sia dal rifiuto assoluto del teologo tedesco Ignaz von D\u00f6llinger di approvare come dogma l'infallibilit\u00e0. Per Newman, il concetto di infallibilit\u00e0 papale sussiste non in quanto legata all'istituzione della carica in s\u00e9, ma in quanto il Papa \u00e8 il custode del \"depositum fidei.\" Da questa considerazione, emerge chiaramente il pensiero di Newman riguardo a questo dogma, e cio\u00e8 che:\nAl Concilio Vaticano, oltre a Manning che vi poteva partecipare di diritto in qualit\u00e0 di primate della Chiesa cattolica in Inghilterra, vi si doveva recare anche Newman in qualit\u00e0 di consulente teologico, su richiesta di Pio IX, ma non vi partecip\u00f2 per il suo carattere riservato e per l'atmosfera concitatata delle sessione conciliare. Quando il documento concernente la questione dell'infallibilit\u00e0 papale, la costituzione dogmatica \"Pastor Aeternus\", fu approvato il 18 luglio del 1870, i padri conciliari adottarono la posizione dei \"moderati\" (e quindi di Newman), rigettando l'ultramontanismo e lo scetticismo di D\u00f6llinger.\nNewman ebbe modo di esporre apertamente la sua posizione riguardo al dogma conciliare allorquando lo statista William Ewart Gladstone, suo vecchio amico dai tempi di Oxford, dichiar\u00f2, nei suoi \"Vatican decrees \"del 5 novembre 1874, che i cattolici inglesi non potevano essere nel contempo buoni sudditi di Sua Maest\u00e0, in quanto il dogma dell'infallibilit\u00e0 papale li poneva direttamente sotto l'obbedienza del Papa, annullando di conseguenza la loro libert\u00e0 di Coscienza. Sollecitato da Henry Fitzalan-Howard, duca di Norfolk, il \"leader \"politico dei cattolici inglesi, Newman rispose dedicando al duca una lettera in cui l'anziano oratoriano contrastava le asserzioni di Gladstone, ribadendo la funzione puramente \"spirituale\" dell'infallibilit\u00e0 pontificia e il valore del primato della Coscienza come perno su cui edificare concretamente le opinioni degli uomini, dichiarando:\nIl cardinalato (1879).\nNel 1879, all'et\u00e0 di settantotto anni, il nuovo pontefice Leone XIII lo cre\u00f2 cardinale diacono titolare di San Giorgio in Velabro (anche a dispetto dell'opposizione dell'arcivescovo di Westminster cardinale Henry Edward Manning), senza consacrarlo vescovo e senza che egli si trasferisse neanche a Roma come \"cardinale di curia\". Il riservato oratoriano, nonostante la popolarit\u00e0 presso il mondo cattolico ed anglicano, desiderava rimanere nella quiete del suo oratorio di Edgbaston, conducendo una vita appartata e dedita alla preghiera, allo studio e alla pastorale. La nomina di Newman fu fortemente voluta dal Papa, il quale aveva una particolare ammirazione per il prelato inglese e che desiderava, cos\u00ec, iniziare una politica di riconciliazione con l'opinione pubblica inglese. Nel discorso pronunciato da Newman in occasione della sua nomina a cardinale, infatti, spieg\u00f2 che tale decisione del papa era motivata dal \u00abriconoscimento del mio zelo e del servizio che avevo reso per tanti anni alla Chiesa Cattolica\u00bb e dal fatto che \u00abi cattolici inglesi e perfino l'Inghilterra protestante si sarebbero rallegrati del fatto che io ricevessi un segno del suo favore\u00bb. Nello stesso discorso, Newman condann\u00f2 a chiare lettere il relativismo e il liberalismo in campo religioso, definiti una \u00abgrande sciagura\u00bb, \u00abun errore che si estende come trappola mortale su tutta la terra\u00bb.\nGli ultimi anni e i riconoscimenti pubblici (1879-1890).\nContinu\u00f2 a vivere in Inghilterra, pubblicando articoli fino al 1885. Gli ultimi anni del cardinale trascorsero da un lato tra i pubblici riconoscimenti, sia dei cattolici che degli anglicani, nei confronti di quest'uomo a lungo tanto incompreso. Addirittura, l'Universit\u00e0 di Oxford, che Newman non vedeva da pi\u00f9 di trent'anni, lo ammise come \"fellow \"onorario. Dall'altro, Newman visse vari lutti che ne rattristarono la vecchiaia. Gi\u00e0 nel 1875 era morto Ambrose St John, l'amico pi\u00f9 caro che Newman ebbe in vita sua. Negli anni '80, si spensero prima Friedrick Rogers e, nel 1889, il vescovo Ullathorne. \nLa morte e i funerali.\nNel 1889, la salute di Newman, quasi novantenne, declin\u00f2 celermente. Celebr\u00f2 l'ultima messa nel Natale del 1889 e, dopo una lunga agonia, mor\u00ec l'11 agosto del 1890, nell'Oratorio di Edgbaston.\nI funerali, che si celebrarono il 20 agosto successivo, furono presieduti dal cardinale Manning, l'antico avversario di Newman col quale si era riconciliato nel 1888. Durante l'omelia, Manning volle riconoscere la grandezza di fede di Newman, affermando:\nNewman fu sepolto nel piccolo cimitero degli Oratoriani di Rednal, nella stessa tomba di Ambrose St John.\nQuando, nel 2008, le autorit\u00e0 cattoliche decisero di esumare la salma del cardinale, non venne ritrovato pi\u00f9 nulla del suo corpo. Varie ipotesi sono state avanzate per spiegare questo fatto: da un processo chimico che avrebbe dissolto anche le ossa, ad un trafugamento voluto per impedire di separare i corpi di Newman e St John, che mantennero, per tutta la loro vita, un legame intenso e totalizzante.\nIl pensiero.\nInquadramento generale.\nModernit\u00e0 e fede.\nL'intero percorso spirituale e intellettuale di Newman si \u00e8 concentrato sul rapporto tra la sfera del divino e quella della ragione umana, essenzialmente nel rapporto tra fede e ragione. Vivendo nel secolo delle grandi scoperte scientifiche e tecnologiche, Newman si rese progressivamente conto che il benessere socio-economico derivante dal progresso portava in seno: il progressivo distanziarsi, da parte degli uomini, dalle realt\u00e0 spirituali, dovuto grazie all'affermazione del liberalismo e, nella seconda met\u00e0 dell'800, del positivismo sociale di Comte e Stuart Mill. Partendo da questo \"divorzio\" tra fede e ragione, tra l'etica cristiana e quella relativista, Newman, fin dalla giovinezza trascorsa ad Oxford, cerc\u00f2 di contrapporre all'umanesimo laico un \"umanesimo cristiano\" capace di contrastare il primo, basandolo sul valore della Coscienza come principio base dell'azione (da qui, la corrente filosofica della \"filosofia dell'azione\").\nGli scritti.\nNewman si rivel\u00f2 uno dei pi\u00f9 prolifici scrittori che l'Inghilterra abbia mai avuto. Infatti, non spaziava soltanto dalla produzione omiletica (i \"Sermon\" anglicani e cattolici) a quella filosofica (\"Grammar of Assent\"), e da quella educativa (\"The idea of university\") a quella politica (\"The letter to the Duke of Norfolk\"), ma scrisse anche romanzi (\"Loss and Gain\" e \"Callista\") e poesie (oltre alla \"Lyra Apostolica\", nel 1864 pubblic\u00f2 il \"The Dream of Gerontius\").\nTematiche.\nLa critica al liberalismo.\nNewman, cos\u00ec, nel 1864 parlava del liberalismo, come il tentativo da parte della ragione di assoggettare la verit\u00e0 divina, rendendola schiava della volont\u00e0 umana. Nella sua analisi, il rischio del liberalismo consisteva principalmente nel fatto che esso privi la religione di \u00abverit\u00e0 positiva\u00bb, riducendola invece a \u00abquestione di opinioni\u00bb, a \u00abun sentimento e una preferenza personale; non un fatto oggettivo o miracoloso\u00bb. Egli intravedeva in questo fenomeno forti ripercussioni sociali, spiegando che \u00abpoich\u00e9 dunque la religione \u00e8 una caratteristica cos\u00ec personale e una propriet\u00e0 cos\u00ec privata, si deve assolutamente ignorarla nei rapporti tra le persone [...] La religione non \u00e8 [pi\u00f9] affatto un collante della societ\u00e0\u00bb. In questo Newman vedeva l'origine della crescente secolarizzazione in atto nel Regno Unito, osservando cos\u00ec il distacco della societ\u00e0 e della dimensione pubblica dai valori del Vangelo e del cristianesimo:\nIl liberalismo non sembrava, apparentemente, una corrente pericolosa, in quanto proclamava molti diritti umani legati alla legge naturale, rendendola cos\u00ec affascinante agli occhi dei pi\u00f9. Newman, per\u00f2, sapeva bene che tali vaghi diritti, se sconnessi dal collante religioso fondato sul \"dogma\" (Dio), potevano disgregarsi in quel mosaico di opinioni relative, generando la tanto temuta anarchia. Pertanto, Newman non si poteva dire contrario ai principi umanistici di base del relativismo, proprio perch\u00e9 propri della legge naturale; era ostile, invece, al progetto di rendere tali diritti autonomi e slegarli dal messaggio del Vangelo. Newman osserv\u00f2 inoltre che l'origine di questa \u00abgrande apostasia\u00bb non era solo da cercare nella diffusione dell'ateismo; infatti, nell'esperienza anglosassone, tale criterio liberalistico era una conseguenza diretta del pluralismo delle Chiese e delle sette religiose, che imponeva l'accantonamento della sfera religiosa dal dibattito pubblico.\nIl primato della coscienza e la ricerca della verit\u00e0.\nSi \u00e8 accennato alla Coscienza in relazione alla \"Lettera al Duca di Norfolk\", quale parametro fondamentale per la capacit\u00e0 di giudizio umana. Apparentemente, dalla famosa frase riguardante il brindisi alla Coscienza, sembrerebbe che la Coscienza sia caratterizzata da un alone relativista in cui vige, prima di tutto, il soggettivismo individualista. Newman, in realt\u00e0, giudic\u00f2 la Coscienza un elemento innato e irriducibile che contraddistingue l'animo umano, caricato di un significato religioso in quanto \u00e8 \"la voce di Dio\":\nEd \u00e8 dalla Coscienza che l'uomo, poi, si mette a ricercare la verit\u00e0, quel \"dogma\" fondamentale che il teologo inglese riconosce in Dio. Pertanto, quando Newman brinda prima alla Coscienza che al Papa, egli brinda a ci\u00f2 che nella Creazione \u00e8 venuto prima del Papa medesimo, come spiegato dal cardinal Ratzinger. Senza la Coscienza, infatti, gli uomini non potrebbero accogliere pienamente il dogma dell'infallibilit\u00e0 di colui che \u00e8 \"Vicario\" della stessa Verit\u00e0. Ovviamente, infallibile in materia di morale, ma non in altri campi che esulano dalla teologia. Da questo passo si pu\u00f2 capire anche la dichiarazione pronunciata da Newman, sempre nella \"Lettera al Duca di Norfolk\", secondo cui: \u00abSe il Papa o la Regina esigessero da me una \"obbedienza assoluta\", lui o lei trasgredirebbero le leggi della societ\u00e0 umana: a nessuno di loro io devo un'obbedienza assoluta!\u00bb. \nIl rapporto tra fede e ragione: \"La Grammatica dell'Assenso\".\nLa riflessione sulla Coscienza porta a riflettere anche sul rapporto tra la fede e la ragione. Newman, come gi\u00e0 dichiarato nel corso della sua esperienza universitaria irlandese, sosteneva la necessit\u00e0 di dimostrare che la razionalit\u00e0 non \u00e8 antitetica alla fede religiosa, in quanto anche quest'ultima si basa su un atto razionale. In quella che viene ritenuta essere il cardine della sintesi filosofica del pensatore britannico, \"La Grammatica dell'Assenso\" (1870), Newman parte dimostrando la ragionevolezza della fede dalle stesse basi (da qui anche il titolo \"grammatica\", ribadendo l'ABC della fede) empiriche dei liberali affermando, per esempio, che i cristiani credono in Dio (nonostante non l'abbiano mai visto) esattamente come gli uomini credono che esista l'America nonostante molti di loro non l'abbiano mai vista. L'adesione alla realt\u00e0 divina \u00e8, dunque, basata su di un ragionamento che porta a fidarsi della sua esistenza, implicando quindi l'intelligenza in tale processo. Questo processo di adesione alla verit\u00e0 fu tuttavia per Newman pi\u00f9 di un semplice ragionare con gli strumenti della logica, ma richiese un assenso completo da parte della persona:\nL'ecumenismo e il dialogo: l'umanit\u00e0 di Newman.\nFu inoltre un ispiratore del movimento ecumenico: nella sua visione la \u00abvia media\u00bb doveva essere anche un ponte di dialogo tra le confessioni cristiane, cos\u00ec come costante fu il riferimento ai Padri della Chiesa indivisa. In molte occasioni evidenzi\u00f2 i punti di unione tra l'anglicanesimo e il cattolicesimo \u2212 come la cattolicit\u00e0 e l'apostolicit\u00e0 \u2212 e nel suo \"Tract 90\", pubblicato durante il periodo del movimento di Oxford, tent\u00f2 di interpretare i \"Trentanove articoli di religione\" dimostrandone la conformit\u00e0 alla dottrina cattolica. Grazie alla sua umilt\u00e0 e senso di fraternit\u00e0 cristiana, Newman non ebbe mai dei risentimenti nei confronti degli anglicani, come \u00e8 stato gi\u00e0 dimostrato nell\"'Apologia\", e coltiv\u00f2 sempre le relazioni d'amicizia secondo lo spirito di san Filippo Neri. Il motto cardinalizio \"Cor ad Cor loquitur\", locuzione presa dall'epistolario di san Francesco di Sales, racchiude, nella sua incisivit\u00e0, l'essenza stessa della spiritualit\u00e0 di Newman: il dialogo fraterno fra gli uomini, riconosciuti fratelli nell'amore di Dio, il quale a sua volta instaura con i suoi figli una relazione nella preghiera e nell'Eucaristia.\nLa fortuna.\nNewman e il mondo contemporaneo.\nIl \u00abPadre assente\u00bb del Vaticano II.\nIl cardinale Newman, molto popolare in Gran Bretagna e negli Stati Uniti per la sua proposta educativa e spirituale (celebri sono i \"Newman Centers\" negli atenei non cattolici), giunse ad anticipare sviluppi che si sarebbero compiuti soltanto nel XX secolo, al punto di essere stato annoverato tra i \u00abpadri assenti\u00bb del Concilio Vaticano II, in particolare per quanto riguarda il primato della coscienza (ripreso poi nella costituzione \"Dignitatis humanae\"), la concezione di Chiesa, le idee sul laicato e la lotta al relativismo etico. Nella sua adesione al cattolicesimo, frutto di un percorso interiore, Newman mantenne un modo di pensare \"originale\" rispetto agli altri pensatori cattolici, che gli diede la fama di pensatore \"liberale\" e poco \"romano\": importante fu il riferimento ai Padri della Chiesa ma anche quello a Joseph Butler, vescovo anglicano del XVII secolo, autore del libro \"Della analogia della religione naturale\".\nLa stima dei pontefici.\nNewman fu ampiamente considerato dai pontefici del XX secolo. Papa Pio XII, per esempio, manifest\u00f2 pi\u00f9 volte la sua stima personale nei confronti del cardinale inglese. Una volta, per esempio, disse al filosofo cattolico Jean Guitton: \u00abNon dubiti, Newman sar\u00e0 un giorno dottore della Chiesa\u00bb. In altre occasioni papa Pacelli rinnov\u00f2 questa sua particolare simpatia verso Newman, definendolo ora \u00abstrenuo ricercatore di verit\u00e0\u00bb. Newman divenne per\u00f2 un riferimento pi\u00f9 o meno fisso del magistero pontificio da Paolo VI in poi, quando le \"profezie\" del teologo inglese sull'avanzata del liberalismo e della sua minaccia spirituale stavano diventando progressivamente realt\u00e0. Paolo VI, nell\"'allocutio\" del 7 aprile 1975, dichiar\u00f2:\nL'interesse di Montini fu raccolto, in modo pi\u00f9 incisivo, da Giovanni Paolo II prima, e soprattutto da Benedetto XVI dopo. Papa Wojtyla scrisse al vescovo di Birmingham sia in occasione del centenario dell'elevazione al cardinalato di Newman (aprile 1979), sia per commemorarne il bicentenario della nascita; Papa Ratzinger, quando era ancora cardinale, espresse la vicinanza delle sue idee con quelle del cardinale inglese riguardo al primato della Coscienza. Opinione che ribad\u00ec, poi, nel viaggio apostolico nel Regno Unito (2010).\nProcesso di beatificazione e di canonizzazione.\nNel 1958 venne aperta la procedura diocesana di beatificazione presso l'arcidiocesi di Birmingham; nonostante la volont\u00e0 di Paolo VI di poterne celebrare la beatificazione nell'Anno Santo del 1975, solo nel gennaio 1991 il papa Giovanni Paolo II ne decret\u00f2 l'eroicit\u00e0 delle virt\u00f9, con cui gli venne dato il titolo di \"Venerabile\". Il 3 luglio 2009 papa Benedetto XVI ha approvato il documento che riconosce a Newman l'intercessione per la guarigione del diacono permanente Jack Sullivan nel 2001, guarito da una grave menomazione alla spina dorsale in seguito alle preghiere rivolte al cardinale mentre si trovava in ospedale. La cerimonia di beatificazione si \u00e8 tenuta il 19 settembre 2010 nei pressi della Casa dell'Oratorio, a Rednal, dove sono sepolte le spoglie del cardinale, durante il viaggio apostolico di Benedetto XVI nel Regno Unito. In deroga a quanto accade per consuetudine, la ricorrenza liturgica \u00e8 stata fissata nell'anniversario della conversione al cattolicesimo, il 9 ottobre, e non in quello della morte.\nSotto il pontificato di papa Francesco, il processo di canonizzazione \u00e8 avanzato raggiungendo l'apice con l'approvazione del secondo miracolo analizzato dalla Congregazione delle Cause dei Santi e avente per oggetto la guarigione di una donna in stato di gravidanza e l'autorizzazione, concessa dal Pontefice argentino il 12 febbraio 2019, a promulgare il relativo decreto. Durante il concistoro ordinario pubblico del 1\u00ba luglio 2019 papa Francesco ha annunciato la sua canonizzazione, che avvenne il 13 ottobre 2019.\nIl patronato di Newman.\nNewman, oltre ad essere stato beatificato da Benedetto XVI, \u00e8 diventato anche il santo patrono di quei sacerdoti e fedeli anglicani che decisero di convertirsi al cattolicesimo. In seguito a delle disposizioni pastorali approvate dalla Conferenza di Lambeth nel 2009, un gruppo di ministri anglicani decisero di convertirsi alla Chiesa cattolica. Benedetto XVI, con la costituzione \"Anglicanorum coetibus\" del 4 novembre 2009, accolse le loro richieste, permettendo loro di rimanere sposati. Il 15 gennaio 2011 fu ufficialmente costituito l'Ordinariato personale di Nostra Signora di Walsingham, sede della Chiesa cattolica immediatamente soggetta alla Santa Sede in cui sono ammessi tutti quegli inglesi e gallesi provenienti dall'anglicanesimo."}
{"id": "212967", "revid": "15756", "url": "https://it.wikipedia.org/wiki?curid=212967", "title": "47-XX", "text": "47-XX \u00e8 la sigla della sezione primaria dello schema di classificazione\nMSC dedicata alla teoria degli operatori.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212980", "revid": "438678", "url": "https://it.wikipedia.org/wiki?curid=212980", "title": "Aldo Giovanni &amp; Giacomo", "text": ""}
{"id": "212981", "revid": "124502402", "url": "https://it.wikipedia.org/wiki?curid=212981", "title": "Federazione Scacchistica Italiana", "text": "La Federazione Scacchistica Italiana fu costituita a Varese il 20 settembre 1920. Primo presidente venne nominato Luigi Miliani, mentre Carlo Salvioli fu presidente onorario.\nStoria.\nDopo l'Unit\u00e0 d'Italia sorse l'esigenza di un organismo che coordinasse l'attivit\u00e0 scacchistica a livello nazionale. L'idea di un'associazione scacchistica nazionale fu proposta dall\"Accademia Romana degli Scacchi\" nel congresso nazionale tenutosi a Livorno nel 1878. Nel 1884 la \"Societ\u00e0 Scacchistica Milanese\" lanci\u00f2 l'idea di una federazione nazionale ma solo nel 1892, in occasione del VI congresso nazionale, nacque a Torino la prima \"Associazione scacchistica italiana\". L'Associazione, posta su federazioni regionali autonome, dur\u00f2 appena un anno.\nNel 1898, sempre a Torino, i circoli di Roma, Catania, Genova, Livorno, Napoli, Palermo, La Spezia, Torino, Treviso e, in seguito, Milano, soprattutto per iniziativa di Augusto Guglielmetti, costituirono l\"Unione Scacchistica Italiana\". L'USI si dot\u00f2 di un proprio organo ufficiale e diede vita a cinque tornei nazionali. Tra il 1911 e il 1912, con la nascita della rivista \"L'Italia Scacchistica\" che organizz\u00f2 tornei per proprio conto, cess\u00f2 le attivit\u00e0. Nel 1913 il tentativo di ridare vita a una nuova federazione (FSI) fall\u00ec a causa dello scoppio della guerra.\nLa Federazione Scacchistica Italiana si costitu\u00ec a Varese il 20 settembre 1920.\nNel 1924 fu tra le federazioni che, al congresso di Parigi, costituirono la Federazione internazionale degli scacchi (FIDE).\nNel 1928 (con il nome di Associazione Scacchistica Italiana) entr\u00f2 nel CONI, da cui per\u00f2 nel 1934 venne trasferita all'Opera Nazionale Dopolavoro; sembra che il motivo fosse il \"professionismo\" degli scacchi. Divenne Ente Morale nel 1930.\nDopo la guerra riprese la denominazione di Federazione Scacchistica Italiana (FSI), sotto la quale \u00e8 nota tutt'oggi.\nAlla morte di Miliani (1944) la presidenza venne prima assegnata al conte Gian Carlo dal Verme (1946-1947) e poi, nel biennio successivo, a Gaetano Del Pezzo. Il commissariamento della Federazione (con Luigi Biancheri, 1949-1950) provoc\u00f2 una scissione, che condusse alla costituzione della U.S.I., scissione che sarebbe rientrata solo sei anni dopo.\nNel 1950 fu eletto presidente Eugenio Szabados. Nel 1958 si ebbe il ritorno di dal Verme, che affid\u00f2 la segreteria al maestro Giovanni Ferrantes.\nNel 1960 la FSI entr\u00f2 a far parte dell'ENAL. La nascita dell'Arci Scacchi (1975) e la soppressione dell'ENAL nel 1978, che fece venire meno anche il sia pur esiguo contributo dell'Ente di Stato, rischiarono di travolgere la federazione. Nel 1980 la presidenza pass\u00f2 a Nicola Palladino che, con una serie di azzeccate iniziative, ne rilanci\u00f2 l'immagine.\nPalladino si batt\u00e9 anche per la riammissione della FSI nel CONI e nel settembre 1988 pot\u00e9 annunciare che la Federazione era stata accolta quale Federazione associata. Con l'entrata in seno al CONI anche la federazione scacchistica, come tutte le federazioni sportive, si attiene al regolamento antidoping, anche se ci\u00f2 ha sollevato perplessit\u00e0 da parte degli scacchisti. La FSI fu anche tra le prime federazioni ad aderire all'Unione scacchistica europea.\nLa presidenza Palladino si concluse nel 1993 e presidente divenne il Grande Maestro Sergio Mariotti, che rimase in carica due anni.\nNel luglio 1996 fu eletto Alvise Zichichi, il quale vi rimase fino alle dimissioni per motivi di salute (ufficialmente) nel 2002. La grave crisi istituzionale si \u00e8 protratta con il subentro del vicepresidente Giuseppe Lamonica, culminando con l'elezione, nel 2003, di Franco Pedrazzini, che ha portato la FSI nuovamente al commissariamento (Giuseppe De Capua).\nDal marzo 2005 al 19 dicembre 2020 il presidente \u00e8 stato Gianpietro Pagnoncelli, il quale al termine del suo mandato \u00e8 stato conferito del titolo di presidente onorario della federazione. Gli anni della sua presidenza sono stati caratterizzati dall'organizzazione dell'edizione del 2006 delle Olimpiadi degli scacchi, disputata a Torino e dalla parentesi nella federazione italiana del Super GM Fabiano Caruana (tornato dal 2015 a rappresentare la federazione statunitense).\nQuesto periodo storico segna inoltre l'ascesa di alcuni giovani promettenti che ottengono il titolo di Grande Maestro, portando la lista del numero di italiani che si potevano fregiare di questo titolo a sedici. Prima di loro, gli unici ad aver raggiunto il massimo titolo scacchistico riconosciuto dalla Federazione Internazionale erano stati proprio l'ex presidente Sergio Mariotti, il pluricampione italiano Michele Godena, lo scacchista argentino naturalizzato italiano Carlos Garc\u00eda Palermo, lo scacchista cubano naturalizzato italiano Lexy Ortega e gli \"honoris causa\" Enrico Paoli e Mario Monticelli.\nDal 20 dicembre 2020 il presidente \u00e8 Luigi Maggi.\nTitoli sportivi e categorie nazionali e sociali.\nLa Federazione riconosce i seguenti titoli sportivi e categorie nazionali e sociali:\nSono inoltre riconosciute le categorie internazionali della FIDE:\nStatistiche.\nGrandi Maestri.\nGli italiani o naturalizzati tali che hanno ottenuto la massima categoria a livello internazionale, cio\u00e8 il titolo di Grande Maestro sono, a settembre 2021, 21 (di cui 18 attivi per l'Italia): Mario Monticelli (\"honoris causa\", deceduto), Enrico Paoli (\"honoris causa\", deceduto), Sergio Mariotti, Carlos Garc\u00eda Palermo (naturalizzato di origine argentina), Michele Godena, Lexy Ortega (naturalizzato di origine cubana), Alberto David, Fabiano Caruana (oltre alla cittadinanza italiana ha anche quella statunitense, ha giocato per l'Italia per un periodo poi \u00e8 passato agli Stati Uniti), Daniele Vocaturo, Sabino Brunello, Roberto Mogranzini, Axel Rombaldoni, Danyyil Dvirnyy (naturalizzato di origine russa), Francesco Rambaldi, Andrea Stella, Luca Moroni, Luca Shytaj (naturalizzato di origine albanese), Pier Luigi Basso, Alessio Valsecchi, Francesco Sonis, Lorenzo Lodici.\nTesserati.\nNel 2019 gli iscritti hanno raggiunto quota .\nLa sede.\nDopo essere stata a Varese, Milano, Roma e Venezia, la sede \u00e8 attualmente a Milano in viale Regina Giovanna 12."}
{"id": "212982", "revid": "228587", "url": "https://it.wikipedia.org/wiki?curid=212982", "title": "Luigi Biggeri", "text": "Nel 1963 si laurea in Economia e Commercio presso l'Universit\u00e0 degli Studi di Firenze, dove, dopo aver frequentato i corsi di formazione manageriale post-universitaria presso il CUOA, nel 1965 inizia a lavorare come tecnico laureato. Diventa professore ordinario presso l'Ateneo Fiorentino nel 1980: attualmente \u00e8 professore di Statistica presso l'Universit\u00e0 LUISS di Roma e professore emerito presso la Facolt\u00e0 di Economia \"Metodi Statistici per le Imprese\".\nLa sua attivit\u00e0 lo ha portato a scrivere pi\u00f9 di 170 lavori scientifici nel campo della statistica economica, ricevendo prestigiosi riconoscimenti internazionali come la medaglia d'oro dell'Istituto internazionale di statistica \"Adolphe Quetelet\" nel 1993, mentre nel 1994 \u00e8 stato nominato \"fellow\" dell'American Statistical Association. Nel giugno 2011 il Ministro della pubblica istruzione, universit\u00e0 e ricerca gli ha conferito il titolo di professore emerito."}
{"id": "212983", "revid": "827882", "url": "https://it.wikipedia.org/wiki?curid=212983", "title": "Ghost Reveries", "text": "Ghost Reveries \u00e8 l'ottavo album in studio del gruppo musicale svedese Opeth, pubblicato il 20 agosto 2005 dalla Roadrunner Records.\nTematiche e copertina.\n\"Ghost Reveries\" \u00e8 il primo album degli Opeth in cui il cantante, chitarrista, e principale compositore Mikael \u00c5kerfeldt ha trattato temi riguardanti l'occulto.\nCome gi\u00e0 era capitato in \"My Arms, Your Hearse\", anche in questo disco \u00e8 presente un riferimento al vecchio gruppo inglese dei Comus: il titolo della canzone \"The baying of the hounds\" \u00e8 tratto da un verso della canzone \"Diana\" (da \"First Utterance\", del 1971).\nI disegni di copertina e del libretto sono stati realizzati da Travis Smith che cura l'artwork dei lavori degli Opeth gi\u00e0 da molto tempo. Invece di contenere una foto della band, il libretto contiene un disegno dei membri del gruppo realizzato da un fan (Anthony Sorrento). L'illustrazione era stata selezionata fra le tante che erano state inviate al gruppo durante un concorso appositamente aperto sul sito ufficiale.\nStile musicale.\nDal punto di vista stilistico gli Opeth hanno preferito puntare, pi\u00f9 che su una vera e propria sperimentazione, ad una rielaborazione del proprio sound analizzando ancora pi\u00f9 a fondo la contrapposizione di un pesante death metal con elementi tipici del rock progressivo anni settanta e con influenze jazz e blues. Una sostanziale differenza nel sound risultante \u00e8 stata data dall'entrata ufficiale nel gruppo del tastierista Per Wiberg, che aveva gi\u00e0 collaborato con la band dai tempi di \"Deliverance\" e \"Damnation\", e dalla scelta di utilizzare ritmiche pi\u00f9 nette e cadenzate simili a quelle dei Tool.\nLe canzoni \"Atonement\", \"Hours of Wealth\" e \"Isolation Years\" sono completamente melodiche, differenziandosi quindi dalle altre tracce che presentano invece entrambi gli aspetti stilistici (quello violento e quello melodico). \"Hours of Wealth\" in particolare si allontana ancora di pi\u00f9 da quello che \u00e8 il classico stile della band, avendo il sound e la struttura molto simili a quelli di un pezzo blues. \"Isolation Years\" \u00e8, a detta del suo autore Mikael \u00c5kerfeldt, la pi\u00f9 bella canzone mai scritta dagli Opeth.\nPromozione.\nDopo il fallimento della precedente etichetta Music for Nations, gli Opeth sono approdati presso la statunitense Roadrunner che fin dall'inizio della registrazione del nuovo album ha operato una campagna pubblicitaria in larga scala (scegliendo fra l'altro di non pubblicare un CD singolo ma mettendo gratuitamente in rete un'intera traccia) che ha dato in effetti i frutti sperati portando \"Ghost Reveries\" ad un successo di vendite largamente superiore ai lavori precedenti. L'album ha toccato posizioni considerevoli in varie classifiche europee: nei Paesi Bassi \u00e8 arrivato al primo posto, in Svezia al nono e in Finlandia al decimo.\n\u00c8 stato registrato un videoclip per la traccia \"The Grand Conjuration\" che la Roadrunner Records ha messo gratuitamente sul web e che \u00e8 stato trasmesso sulla MTV statunitense.\nL'anno seguente \u00e8 stata pubblicata l'edizione speciale dell'album, contenente un DVD aggiuntivo e una bonus track, la reinterpretazione di \"Soldier of Fortune\" dei Deep Purple, il primo brano ad essere registrato insieme al batterista Martin Axenrot, che sostitu\u00ec Martin Lopez in quel periodo."}
{"id": "212984", "revid": "125732411", "url": "https://it.wikipedia.org/wiki?curid=212984", "title": "Savatage", "text": "I Savatage sono un gruppo heavy metal statunitense fondato in Florida dai fratelli Jon e Criss Oliva.\nLa band, una volta raggiunto un notevole successo con gli album \"Hall of the Mountain King\", \"Gutter Ballet\" e \"\" (questi ultimi due capisaldi del genere sinfonico) dovette subire un gran numero di cambi di formazione; nonch\u00e9 la tragica scomparsa in un incidente stradale di Criss Oliva nel 1993.\nJon Oliva, assieme al produttore Paul O'Neill, fece continuare la band, in memoria del fratello scomparso, fino al 2002 quando, senza mai annunciare alcuno scioglimento formale, ogni attivit\u00e0 venne indefinitamente cessata, fino al 2 agosto 2014, data dell'annuncio di una reunion in occasione del Wacken Open Air 2015.\nI componenti del gruppo hanno dato vita ad innumerevoli progetti, tra i quali spiccano per importanza i nomi delle band Jon Oliva's Pain, Trans-Siberian Orchestra, Circle II Circle e Doctor Butcher.\nBiografia.\nGli esordi (1975-1983).\nIl primo abbozzo del futuro progetto Savatage vide luce a cavallo tra gli anni settanta e ottanta (secondo alcuni pi\u00f9 precisamente nel 1975) quando i fratelli Jon e Criss Oliva, provenienti da una famiglia di musicisti, il primo abile con basso, tastiere e voce ed il secondo con la chitarra, formarono in Florida una band di nome Metropolis, subito dedita alla riproposizione di cover di artisti come Kiss, Black Sabbath e Deep Purple.\nI Metropolis ebbero, per\u00f2, vita breve in quanto Jon, stufo di esibirsi solo all'interno di piccoli locali, sciolse nel 1978 il gruppo per fondarne uno nuovo, denominato \"Avatar\", sorto dalle ceneri di due precedenti formazioni, i \"Tower\" e gli \"Alien\". Incaricatosi lui stesso delle parti vocali, inser\u00ec il fratello alla chitarra affiancato dal batterista Steve Wacholz e dal bassista Keith Collins. Con gli \"Avatar\", gli Oliva, iniziarono ad acquistare notoriet\u00e0 locale, riuscendo anche a far pubblicare due loro canzoni, \"Rock me\" e \"Minus Love\", sulla compilation \"The YNF Pirate Tape\" prodotta dalla radio 95ynf. A questa anonima pubblicazione segu\u00ec, nel 1982, la pubblicazione di un EP, intitolato \"City Beneath a Surface\", che present\u00f2 un netto cambio di stile portando la band, dall'iniziale hard rock, verso uno spiccato heavy metal.\nIn breve tempo, il neo-fondato gruppo compose un buon numero di tracce destinate a comparire sull'album d'esordio. All'ultimo giorno utile prima della stampa del disco, per\u00f2, fu comunicato, a Jon e Criss, che gi\u00e0 esisteva un'altra band chiamata Avatar. Si ritrovano, quindi, a dover pensare velocemente ad un nuovo nome e la scelta cadde su Savatage.\nI primi album (1983-1987).\nFu cos\u00ec che, nel 1983, vide la luce l'album d'esordio dei Savatage, denominato \"Sirens\". Il disco present\u00f2 gi\u00e0 le basi di quell'heavy metal grintoso e roccioso che si riproporr\u00e0 ancora nei tempi maturi della formazione. Intanto, le prime \"legioni\" (cos\u00ec, da sempre, la band ha soprannominato i suoi fans) poterono seguire i propri beniamini in un tour statunitense nel 1984. Sempre nello stesso anno venne pubblicato un nuovo mini-album, dal titolo \"The Dungeons are Calling\", contenente 6 tracce che inizialmente non trovarono posto in \"Sirens\". Entrambi i dischi furono pubblicati dall'etichetta discografica indipendente Par Records.\nLa band venne ben presto notata dagli osservatori della Atlantic Records che, nel 1985, offrirono loro un contratto. Inizialmente, vennero ristampati \"Sirens\" e \"The Dungeons Are Calling\" e, successivamente, prese vita, nello stesso anno, il terzo album \"Power of the Night\". Quest'ultimo si mantenne in linea con i primi due lavori proponendo, per\u00f2, una miglior resa sonora dovuta al sostanzioso budget stanziato dalla nuova casa discografica che permise, anche, di avvalersi della produzione di Max Norman. Al termine del tour promozionale Keith Collins verr\u00e0 sostituito dal pi\u00f9 esperto Johnny Lee Middleton. Middleton sar\u00e0, da questo momento, l'unico membro stabile a rimanere nella band in tutte le sue incarnazioni future.\nQuanto fino ad ora prodotto non era per\u00f2 abbastanza per una \"major\" come l'Atlantic, che convinse, quindi, gli ancora acerbi Savatage a realizzare un nuovo disco dai suoni pi\u00f9 melodici ed adatti all'attuale mercato che faceva del glam metal uno dei suoi capisaldi. Venne cos\u00ec distribuito, nel 1986, l'album \"Fight for the Rock\", una pubblicazione palesemente poco spontanea che fu mal accolto dai fan ed anche dalla band stessa che lo reput\u00f2 il suo peggior prodotto tanto da rammentarlo, ai giorni nostri, come \"Fight for the Nightmare\". I Savatage riuscirono, comunque, a partire per un tour che li vide affiancarsi a gruppi del calibro di Metallica, Kiss e Mot\u00f6rhead.\nI primi successi (1987-1991).\nAvvenne proprio durante la tourn\u00e9e di \"Fight for the Rock\" che il produttore discografico Paul O'Neill not\u00f2 per la prima volta la band ed inizi\u00f2 con loro una collaborazione che perdur\u00f2, anno dopo anno, per tutta l'esistenza dei Savatage. O'Neill fu subito integrato nei lavori del gruppo ed il suo contributo si pot\u00e9 gi\u00e0 ascoltare ampiamente nel nuovo album, \"Hall of the Mountain King\", pubblicato nel 1987. Questo disco, dopo il passo falso di \"Fight for the Rock\", riport\u00f2 i Savatage a connotati stilistici simili agli esordi, introducendo anche un nuovo sound basato su primi abbozzi di tracce strumentali sinfoniche, fortemente influenzate proprio dal loro nuovo produttore. O'Neill, inoltre, contribu\u00ec anche alla stesura di buona parte dei testi, dando loro un maggior impianto lirico e concettuale. L'omonima traccia \"Hall of the Mountain King\" divenne anche il primo videoclip girato dalla band ed il trampolino di lancio per un tour al fianco di Ronnie James Dio e Megadeth.\nL'album successivo fu \"Gutter Ballet\", pubblicato nel 1989, che pu\u00f2 essere considerato il vero punto di svolta del gruppo. Originariamente chiamato \"Temptation Revelation\", assunse nuova denominazione quando, poco prima che fossero finite le registrazioni, Jon and\u00f2 a vedere \"Il Fantasma dell'Opera\" in un teatro di Toronto. Fortemente ispirato da ci\u00f2 che aveva visto, compose quella che poi diventer\u00e0 la \"title track\" del nuovo album, ovvero il brano \"Gutter Ballet\", pubblicata anche come singolo e videoclip, al pari della ballata \"When the Crowds are Gone\". Entrambe le tracce, nonch\u00e9 l'intero album, presentarono, quindi, un incremento delle aperture melodiche, progressive ed operistiche, che divennero le caratteristiche del sound dei Savatage anche per gli anni a venire.\nSia \"Gutter Ballet\" che \"When the Crowds are Gone\", inizialmente, furono canzoni pensate per il disco successivo ma la band non volle aspettare scartandone, quindi, diverse altre gi\u00e0 pronte per includerle. Tali canzoni scartate saranno successivamente inserite, come bonus tracks, nelle ristampe di \"Sirens\" e \"The Dungeons Are Calling\" del 2002.\nA seguito dell'uscita di \"Gutter Ballet\" fece l'esordio ufficiale nella formazione il chitarrista Chris Caffery che, fan e amico di alcuni componenti, venne ingaggiato per suonare dal vivo con la band. Caffery aveva gi\u00e0 svolto il ruolo di chitarrista ritmico da dietro le quinte nel tour di \"Hall of the Mountain King\" e, bench\u00e9 non abbia partecipato alle registrazioni dell'album \"Gutter Ballet\", compare lo stesso nelle foto all'interno del disco a titolo di benvenuto (come indicato nelle note di retro-copertina).\nStreets ed i problemi di Jon Oliva (1991-1993).\nI Savatage, ormai maturati musicalmente grazie anche alla sinergia instauratasi con Paul O'Neill, nel 1991 decidono di pubblicare la loro prima \"rock opera\", intitolata \". L'album, privo della presenza di Caffery che aveva lasciato la formazione al termine della precedente tourn\u00e9e, \u00e8 un concept basato su un vecchio scritto di Paul O'Neill, ritrovato da Criss Oliva a casa del produttore, che narra la storia di una rockstar immaginaria di nome D.T. Jesus e della sua carriera proficua ma difficoltosa a causa delle dipendenze della droga. \u00c8 da considerarsi una casualit\u00e0 che, all'epoca della pubblicazione, la vita del cantante Jon Oliva rispecchiasse proprio il personaggio di DT Jesus.\n\" \u00e8, tutt'oggi, indicato come un punto di riferimento ed uno dei migliori album all'interno della discografia della band.\nPer evitare complicazioni e non ostacolare il prosieguo della carriera della band, Jon decise di abbandonare il ruolo di cantante per dedicarsi unicamente alle tastiere da studio ed al ruolo di compositore. Non partecip\u00f2 al tour di Edge of Thorns, per il quale venne ingaggiato un turnista come tastierista, e form\u00f2 con Chris Caffery il progetto parallelo Doctor Butcher nel quale, comunque, continu\u00f2 a cantare in prima persona.\nUna delle priorit\u00e0 dell'epoca di Jon divenne il progetto \"Romanov\", un musical per Broadway composto a quattro mani con Paul O'Neill, ma mai pubblicato. Suddetto musical poterebbe finalmente vedere la luce, nel 2015, realizzato come album della Trans-Siberian Orchestra.\nIl 13 giugno 1992, al Rock-It Club di Tampa, venne tenuto il concerto di addio di Jon Oliva dove ben 28 canzoni furono suonate per ripercorrere la sua carriera nella band fino a quel momento. Lo show non venne registrato per alcun tipo di live album.\nUn nuovo cantante e la morte di Criss Oliva (1993-1994).\nFu cos\u00ec che come nuovo cantante i fratelli Oliva scelsero il giovane Zak Stevens, che esord\u00ec nel 1993 con l'album \"Edge of Thorns\". Il disco, incentrato sullo stile chitarristico di Criss Oliva, fu ideato per adattarsi alla nuova voce e present\u00f2 un suono in parte differente rispetto a \"Streets\" ma comunque molto valido. Per le canzoni \"Edge of Thorns\" e \"Sleep\" vennero girati anche dei videoclip. Il parziale abbandono di Jon non sembrava, quindi, aver minato in alcun modo l'ascesa del gruppo che, per la prima volta, vide crescere anche la propria presenza nelle trasmissioni radiofoniche.\nNella notte del 17 ottobre 1993, Criss Oliva, che stava tornando con la moglie Dawn da un festival in Florida, perse tragicamente la vita in un incidente stradale. La ricostruzione dell'incidente dimostr\u00f2 la totale innocenza del chitarrista. A causare la tragedia fu infatti un camionista ubriaco che, in marcia nella corsia opposta a quella di Criss, tent\u00f2 di sorpassare una vettura davanti a lui, senza notare la presenza della Mazda del musicista. L'urto frontale uccise Criss sul colpo, mentre la moglie riport\u00f2 gravissime ferite che ne minarono la salute fisica e psicologica fino alla prematura morte nel 2005.\nJon, facendo anche fede a un'antica promessa fatta col fratello (il patto diceva che se uno dei due non avesse pi\u00f9 potuto suonare nel gruppo, allora l'altro avrebbe dovuto mantenere vivo il progetto), decise di non sciogliere la band.\nLa rinascita (1994-1995).\nEcco, allora, che Jon entr\u00f2 nuovamente in studio per comporre una serie di canzoni, interamente suonate da lui fatta eccezione per gli assoli per i quali fu assunto Alex Skolnick (ex-Testament) e le parti vocali ancora una volta eseguite da Zachary Stevens. Tali canzoni andarono a formare, nel 1994, l'album \"Handful of Rain\" che presenta molti pezzi interessanti, tra i quali spiccano per importanza \"Chance\", primo esperimento di quei cori e voci multiple che caratterizzeranno il futuro del gruppo, \"Castles Burning\", che parla di Giovanni Falcone, ed \"Alone you Breathe\" dedicata a Criss. Una versione di \"Alone you Breathe\", cantata da Jon Oliva, fu successivamente pubblicata, nelle ristampe del catalogo della band negli anni 2000, come bonus track acustica.\nWacholz ormai stanco lasci\u00f2 la band, venendo sostituito dal batterista Jeff Plate, mentre, bench\u00e9 accreditati, gli altri componenti non suonarono nell'album.\nAl tour mondiale che segu\u00ec, si un\u00ec anche Jon Oliva come tastierista (e seconda voce solo per la traccia \"Gutter Ballet\") e venne registrato un concerto pubblicato, sia in versione audio che video, col titolo \"Japan Live '94\". Bench\u00e9 sia la prima release dal vivo dei Savatage, l'album include prevalentemente brani estratti degli album \"Edge of Thorns\" e \"Handful of Rain\" mentre l'esecuzione di \"Chance\" \u00e8 solo parziale omettendo quindi la caratteristica sezione corale finale. Alcuni pezzi presenti nella versione video, inoltre, non sono stati inclusi in quella in CD.\nTerminato il tour Skolnick, contestato dai fan per aver cambiato in modo radicale gli assoli di Criss Oliva, venne definitivamente sostituito da Chris Caffery richiamato nella band probabilmente perch\u00e9 aveva gi\u00e0 temporaneamente collaborato durante il tour di \"Gutter Ballet\". Dopo poco fu anche ingaggiato un secondo chitarrista, Al Pitrelli, portando cos\u00ec la formazione per la prima volta a sei componenti.\nIl periodo sinfonico (1995-1998).\nNel 1995 vide la luce la seconda rock opera del gruppo, \"Dead Winter Dead\", un progetto pi\u00f9 ambizioso del suo predecessore \"Streets\". Il nuovo disco, incentrato sulla Guerra in Bosnia ed Erzegovina, racconta infatti la storia di tre persone di diverse etnie i cui destini si ritrovarono intrecciati negli orrori della guerra, presentando forti frasi di denuncia nei confronti del conflitto. L'album si avvale anche, per due canzoni, del cantato di Jon Oliva, fatto che mancava al gruppo dal 1991, mentre il brano strumentale \"Christmas Eve - Sarajevo 12/24\" divenne un grande successo negli Stati Uniti al punto che, dopo il tour, i membri del gruppo si dedicarono ad un nuovo progetto orchestrale, nato da un'idea di Paul O'Neill, denominato Trans-Siberian Orchestra, orientato su un rock sinfonico a tema prevalentemente natalizio.\nSono di questi anni anche le pubblicazioni dell'album live \"Final Bell/Ghost in the Ruins\" (doppia pubblicazione), testimonianza dal vivo degli anni in cui Criss Oliva suonava con la band, e le raccolte \"From the Gutter to the Stage\" e \"The Best and the Rest\".\nIl nuovo album dei Savatage, denominato \"The Wake of Magellan\", fu, invece, registrato tra il 1997 e il 1998. Il disco, sulla falsariga del predecessore, tratt\u00f2 sotto forma di rock-opera molti temi, tra i quali il valore della vita, il suicidio e l'abuso di droga, e present\u00f2 anche eventi di cronaca reale come l'incidente di Maersk Dubai e l'omicidio di Veronica Guerin, mischiandoli assieme in una storia, ideata dal solito O'Neill, con protagonista un anziano discendente di Ferdinando Magellano che decide di andare alla ricerca di un'avventurosa morte navigando nell'oceano verso una tempesta.\nGli ultimi anni (1998-2002).\nConclusosi il tour per \"The Wake of Magellan\", i Savatage continuarono a concentrarsi sul progetto della Trans-Siberian Orchestra, pubblicando l'album \"The Christmas Attic\". Nel 2000 la band si riun\u00ec per comporre un nuovo disco ma dapprima dovette subire l'abbandono di Al Pitrelli, che lasci\u00f2 il gruppo per unirsi ai Megadeth, e poi la dipartita di Zachary Stevens che scelse di dedicarsi maggiormente alla famiglia.\nJon Oliva decise, pertanto, di sobbarcarsi l'incarico di tornare a cantante in prima persona da studio e, nel marzo 2001, venne pubblicato \"Poets and Madmen\". Il disco, sempre sulla forma della rock-opera, racconta, prendendo spunto da una foto scattata dal fotografo Kevin Carter, la fantasiosa storia di una visita furtiva di tre ragazzi in un manicomio abbandonato, all'interno del quale incontrano un uomo con una triste storia da raccontare. La band reclut\u00f2 come secondo chitarrista Jack Frost dei Seven Witches e come cantante Damond Jiniya, e part\u00ec per l'ennesimo lungo tour mondiale.\nNello stesso anno i Savatage subirono per\u00f2 un nuovo cambio di formazione, con Jack Frost che venne licenziato per ridare posto a Al Pitrelli, allontanatosi dai Megadeth. I Savatage iniziarono cos\u00ec delle sessioni di registrazione per un nuovo album, che si sarebbe dovuto chiamare \"Stories\" e avrebbe marcato l'esordio in studio di Jiniya, e partirono per un mini tour estivo per il quale Jeff Waters degli Annihilator sostitu\u00ec temporaneamente Pitrelli, impossibilitato a partecipare a tali date.\nTrans Siberian Orchestra e nuovi progetti solisti, dei componenti della band, portarono per\u00f2 via sempre pi\u00f9 tempo, ai membri del gruppo, fino ad arrivare ad uno scioglimento mai comunicato ufficialmente ma, di fatto, effettivo dalla fine del 2002. A questo proposito, Jon Oliva rilasci\u00f2 un'intervista dicendo:\nCriss Oliva Memorial Concert (2003).\nIl 17 ottobre 2003, al The Masquerade Ybor City di Tampa, a dieci anni dalla sua scomparsa si tenne il \"Criss Oliva Memorial Concert\". Nella giornata si esibirono band quali la nuova formazione di Zachary Stevens denominata Circle II Circle, il nuovo gruppo di Jon Oliva denominato Jon Oliva's Pain, i Doctor Butcher e, come headliner, una speciale formazione (composta da Jon Oliva, Johnny Lee Middleton, Steve \"Doc\" Wacholz, Chris Caffery e John Zahner) che suon\u00f2 una selezione di canzoni dagli album dei Savatage con Criss Oliva. Molte parti di Criss furono suonate direttamente da Jon con le tastiere. Lo show non venne registrato per alcun tipo di live album.\nReunion al Wacken Open Air e morte di Paul O'Neill (2014-oggi).\nIl 2 agosto 2014 viene annunciato ufficialmente il primo concerto a nome Savatage da oltre 13 anni, al Wacken Open Air 2015 assieme ad un'esibizione della Trans-Siberian Orchestra, band di cui i membri dei Savatage fanno parte. Il 30 luglio 2015 si esibiscono in contemporanea sui 2 palchi centrali del festival, il Black Stage per i Savatage (con la formazione dell'era Dead Winter Dead) e il True Metal Stage per la TSO, eseguendo brani di entrambe le band. Inizialmente non \u00e8 stato reso noto se si sia trattato di una reunion permanente, ma in una recente intervista Zak Stevens ha parlato di un futuro per la band che si decider\u00e0 durante alcuni incontri a partire dal 1\u00ba novembre 2015; ha anche confermato l'entusiasmo di Jon Oliva, in piena fase compositiva, e la possibilit\u00e0 di un tour o di un nuovo album.\nTuttavia la pesante eredit\u00e0 lasciata da Paul O'Neill, deceduto il 5 aprile 2017 lasciando numerosi progetti in lavorazione, getta ulteriori ombre sul futuro della band."}
{"id": "212985", "revid": "253269", "url": "https://it.wikipedia.org/wiki?curid=212985", "title": "Rossano Brazzi", "text": "Biografia.\nEsord\u00ec nel 1938 sul grande schermo, recitando ruoli minori in quattro pellicole prima di ottenere il suo primo ruolo da protagonista impersonando Edmund Kean nel film \"Kean\" (1940), diretto da Guido Brignone. Sul palcoscenico arriv\u00f2 nel 1939 recitando in \"La cena delle beffe\" di Sem Benelli. Ebbe una buona formazione teatrale recitando con la Compagnia di Eva Magni e Renzo Ricci. Sempre nel 1939 fu il protagonista in \"Aminta\", per la regia di Renato Simoni e Corrado Pavolini, con Rina Morelli, Andreina Pagnani, Micaela Giustiniani, Gino Cervi, Ernesto Sabbatini, Carlo Ninchi, Aroldo Tieri ed Annibale Ninchi al Giardino di Boboli a Firenze.\nIn seguito si dedic\u00f2 sempre di pi\u00f9 al cinema e raggiunse una notevole popolarit\u00e0 durante il ventennio fascista come protagonista di film che spesso rispondevano alla politica culturale del regime. Tra questi, si ricordano in particolare il dittico \"Noi vivi\" e \"Addio Kira!\" (unica opera distribuita in due film separati) a fianco di Alida Valli e Fosco Giachetti, e \"Aquila nera\" (1946). Alla fine degli anni quaranta si avvicin\u00f2 al cinema hollywoodiano con l'esordio in \"Piccole donne\" (1949) con June Allyson ed Elizabeth Taylor, ma nel ruolo di un timido musicista tedesco non convinse il pubblico. Il successo giunse invece con tipici ruoli da \"latin lover\", prima in \"Tre soldi nella fontana\" (1954) di Jean Negulesco e poi soprattutto in \"Tempo d'estate\" (1955), di David Lean, al fianco di Katharine Hepburn.\nFu da allora uno degli attori italiani che ebbero maggior successo a Hollywood, dove recit\u00f2 accanto a star come Ava Gardner e Humphrey Bogart in \"La contessa scalza\" (1954), Joan Crawford in \"La storia di Esther Costello\" (1957), John Wayne e Sophia Loren in \"Timbuct\u00f9\" (1957), Joan Fontaine in \"Un certo sorriso\" (1958), Deborah Kerr in \"Il marito latino\" (1959), Maureen O'Hara in \"Accadde un'estate\" (1965), Peter Sellers in \"Il magnifico Bobo\" (1967), spesso in ruoli di antagonista o di affascinante uomo italiano di cui si invaghiva la bella straniera di turno in vacanza in Italia. Appartenente alla Massoneria, negli anni ottanta fu coinvolto in un'inchiesta per traffico d'armi con la Somalia, ma fu poi assolto da ogni accusa. Nel 1982 interpret\u00f2, con molta ironia, proprio il ruolo di un massone nella commedia \"Il paramedico\", al fianco di Enrico Montesano e Edwige Fenech. L'ultima interpretazione \u00e8 un cameo nel thriller \"Fatal Frames - Fotogrammi mortali\" di Al Festa, uscito tre anni dopo la sua morte, avvenuta la vigilia di Natale del 1994 per una malattia rara.\n\u00c8 sepolto nel Cimitero Flaminio di Roma.\nVita privata.\nSi spos\u00f2 una prima volta con la baronessa Lidia Bertolini (1921-1981) e, alla morte di lei, si un\u00ec una seconda volta in matrimonio con Ilse Fischer, con la quale rimase fino alla sua morte. Dai due matrimoni non nacquero figli, ma l'attore ebbe un figlio da Llewella Humphreys, figlia del famoso malavitoso di Chicago Murray Humphreys. Fratello del regista e produttore Oscar Brazzi, tent\u00f2 a sua volta la strada della regia cinematografica dirigendo tre film."}
{"id": "212986", "revid": "31886", "url": "https://it.wikipedia.org/wiki?curid=212986", "title": "35-XX", "text": "35-XX \u00e8 la sigla della sezione primaria dello schema di classificazione MSC dedicata alle equazioni differenziali alle derivate parziali.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212991", "revid": "1629429", "url": "https://it.wikipedia.org/wiki?curid=212991", "title": "37-XX", "text": "37-XX \u00e8 la sigla della sezione primaria dello schema di classificazione\nMSC dedicata ai sistemi dinamici e alla teoria ergodica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "212994", "revid": "118591975", "url": "https://it.wikipedia.org/wiki?curid=212994", "title": "Storia della Bolivia precolombiana", "text": "La storia della Bolivia precolombiana comprende la parte preistorica della storia dell'attuale Bolivia. Generalmente viene divisa nei seguenti periodi:\nPeriodo preceramico.\nL'altopiano andino nel territorio boliviano, permanenentemente abitato per almeno 21.000 anni, fu parte della cultura andina prima dell'arrivo degli Spagnoli. Vi sono tracce frammentarie che indicano che l'agricoltura venne praricata dal III millennio a.C. e la produzione di metallo, inizi\u00f2 1.500 anni dopo.\nNei bassipiani tropicali si svilupparono complesse organizzazioni umane che crearono e controllarono estese opere di ingegneria idraulica, nelle savane e foreste dell'attuale dipartimento del Beni. La \"cultura delle Lomas\" (delle colline), dei Moxos e dei Baures, permise per quasi 3.000 anni l'esistenza di una densa popolazione che riusc\u00ec a convivere con le periodiche inondazioni di imponenti affluenti del Rio delle Amazzoni, come il Mamor\u00e9, Beni e Itenez.\nOrizzonte antico e medio.\nCultura Tiwanaku.\nDal II secolo a.C., la cultura Tiwanaku si svilupp\u00f2 all'estremo sud del Lago Titicaca. Questa cultura, concentrata attorno all'omonima citt\u00e0, svilupp\u00f2 avanzate tecniche agricole e architettoniche prima della sparizione attorno all'anno 1200 probabilmente a causa di una grave siccit\u00e0. All'incirca contemporanei ai Tiwanaku, erano presenti i Moxos nelle terre basse orientali e i Mollos, presenti a nord dell'attuale capitale, La Paz. Anche queste erano societ\u00e0 sviluppate che vissero fino al XIII secolo.\nCultura Aymara.\nIl collasso dei Tiwanaku influenz\u00f2 la crescita dei sette regni Aymara, gli stati pi\u00f9 potenti localizzati nell'area popolata attorno al Lago Titicaca. Gli Aymara, un popolo belligerante che viveva in citt\u00e0 fortificate in cima alle colline, ebbe una straordinaria capacit\u00e0 di adattamento alle condizioni climatiche e aggiunsero alle tecnologie agricole, l'irrigazione dei campi e la possibilit\u00e0 di conservare prodotti agricoli (in particolare tuberi) attraverso la disidratazione ottenuta tramite esposizione al sole e al congelamento notturno.\nIl mantenimento di colonie nelle valli semitropicali orientali delle Ande e sulla costa pacifica, consentivano la produzione e il consumo di prodotti tropicali e andini. La loro unit\u00e0 sociale era l'ayllu (clan), che si occupava di organizzare il lavoro e di distribuire le terre tra i loro membri.\nGli Aymara dominarono completamente gli Uru, un altro gruppo etnico importante. Sebbene gli Uru avessero preceduto gli Aymara nella regione, dal XII secolo divennero estremamente poveri e si occupavano di pesca ed agricoltura, senza possedere le terre.\nOrizzonte tardo.\nGli Aymara, comunque, non riuscirono a contenere l'espansione del popolo Quechua, il terzo maggiore gruppo etnico. Dopo il collasso dell'Impero Tiwanaku, emerse attorno Cusco (nell'attuale Per\u00f9) una citt\u00e0-stato parlante quechua. All'inizio del XV secolo, i Quechua, che diventarono successivamente noti come Inca, divennero il gruppo pi\u00f9 potente dell'altipiano settentrionale e costruirono il loro temibile impero, il Tahuantinsuyo (la terra dei quattro angoli). Il Regno Aymara si indebol\u00ec e, nella seconda met\u00e0 del XV secolo, gli Inca lo conquistarono.\nL'altipiano boliviano divenne il Collasuyo (anche \"Qulla Suyo\" o \"Kollasuyo\"), uno dei quattro \"suyo\" (province) del Tahuantinsuyo. Il Collasuyo era una delle aree pi\u00f9 densamente popolate con grandi risorse minerarie ed economiche dell'impero. Il governatore del Collasuyo era responsabile solo all'Imperatore Inca e supervisionava un gruppo di governatori locali che a loro volta controllavano i membri della nobilt\u00e0 Aymara. Con un sistema simile alla leva obbligatoria (chiamato \"mita\"), gli Inca forzavano gli Aymara a lavorare nelle miniere o in progetti di costruzione o ad essere parte dell'esercito, ricompensandoli completamente per il lavoro svolto. Nonostante il loro desiderio di centralizzazione, gli Inca non cambiarono mai radicalmente l'organizzazione del regno Aymara che rimase relativamente autonomo. Molti capi locali mantennero generalmente il loro potere e, in molti casi, gli venne ulteriormente rafforzato. Gli Aymara poterono conservare, inoltre, la loro cultura, la loro religione, la loro lingua. La nobilt\u00e0 aymara continuava a mantenere la loro propriet\u00e0 privata e mandavano i propri figli a Cusco per la loro istruzione. Inoltre i governanti Inca continuarono a tollerare che gli Aymara continuassero ad inviare coloni nelle valli orientali e sulla costa.\nNel 1470, comunque, ci fu una rivolta Aymara contro gli Inca. Gli inca sconfissero due piccoli stati e riappacificarono la regione mandando alcuni coloni parlanti quechua (\"mitimas\") nei territori abitati dagli Aymara, in particolari nelle valli meridionali e nelle regioni della valle dove successivamente vennero fondate Cochabamba e Sucre.\nDall'inizio del XVI secolo, gli Inca ristabilirono completamente il proprio dominio sul Collasuyo. Recentemente, nel secolo scorso, in particolare attorno agli anni ottanta, l'eredit\u00e0 di questa politica colonizzatrice, poteva essere vista dalla predominanza Quechua in molte aree della Bolivia.\nGli Inca non riuscirono, comunque, a conquistare le trib\u00f9 nomadi delle pianure della Bolivia orientale. Le rovine delle fortezze inca ne evidenziano il fallimento e suggeriscono che gli Inca riuscivano a sottomettere solo le civilt\u00e0 basate sull'agricoltura. Cos\u00ec i gruppi nativi delle pianure che occupano due terzi dell'estensione del tessuto boliviano preservarono il loro modo di vita e lo conservarono in buona parte anche dopo la conquista spagnola."}
{"id": "212995", "revid": "1825453", "url": "https://it.wikipedia.org/wiki?curid=212995", "title": "Opera nazionale del dopolavoro", "text": "L'Opera nazionale del dopolavoro (in acronimo OND) \u00e8 stata un'associazione istituita in Italia il 1\u00ba maggio 1925 dal regime fascista, alle dirette dipendenze del capo del governo, col compito di occuparsi del tempo libero dei lavoratori.\nStoria.\nCon l'istituzione di questo ente, infatti, il partito fascista ebbe sempre pi\u00f9 la possibilit\u00e0 di penetrare nel tessuto sociale, riducendo lo spazio di manovra delle opposizioni al regime. L'OND offriva dei servizi reali e concreti alla popolazione che cos\u00ec tendeva sempre meno a contestare il regime.\nAllo stesso tempo, gli stessi vertici del Partito Fascista riuscivano tramite l'OND a tenere sotto controllo in maniera abbastanza capillare l'umore della popolazione.\nCon la caduta della Repubblica Sociale Italiana, nel 1945, l'OND venne trasformata in Ente nazionale assistenza lavoratori (ENAL), mutando, oltre al nome, fini e modalit\u00e0 organizzative.\nAttivit\u00e0.\nPer definizione statutaria \"cura l'elevazione morale e fisica del popolo, attraverso lo sport, l'escursionismo, il turismo, l'educazione artistica, la cultura popolare, l'assistenza sociale, igienica, sanitaria, ed il perfezionamento professionale\".\nIl dopolavoro ferroviario romano dell'ATAG ebbe un successo particolarmente vasto, con 6000 tesserati all'inizio degli anni Trenta che svolgevano attivit\u00e0 sportive, artistiche, teatrali, o anche visite turistiche a prezzi popolari, dando opportunit\u00e0 e sbocchi nuovi ai lavoratori comuni; un altro aspetto \u00e8 la conoscenza reciproca tra classi di lavoratori differenti anche per ruolo gerarchico al di fuori della stretta attivit\u00e0 lavorativa, fermo restando le necessit\u00e0 dell'organizzazione gerarchica nel lavoro.\nAttraverso il Dopolavoro, l'Italia vide il primo sviluppo di turismo interno di massa.\n\u00c8 stato anche affermato che, grazie alle attivit\u00e0 ricreative del dopolavoro, i lavoratori non avrebbero potuto dedicare il proprio tempo a recarsi in taverna ed associarsi con individui pericolosi."}
{"id": "212997", "revid": "767487", "url": "https://it.wikipedia.org/wiki?curid=212997", "title": "Anneke van Giersbergen", "text": "Biografia.\nInizi\u00f2 a cantare giovanissima nel coro della sua scuola, con cui fece una tourn\u00e9e in Francia quando aveva dodici anni. In seguito prese lezioni di canto ed entr\u00f2 nella sua prima band. Cant\u00f2 in diversi gruppi prima di entrare a far parte del duo Bad Breath che suonava un misto di blues, jazz, folk e funk.\nNel 1994 vinse l'audizione come cantante dei Gathering, che stavano cercando una nuova voce dopo i frequenti cambiamenti di cantanti negli ultimi due anni. Il suo primo album con i Gathering fu \"Mandylion\", uscito nel 1995. Oltre ai lavori con i Gathering ha al suo attivo collaborazioni con altri gruppi quali Lawn, con cui ha inciso la canzone \"Fix\", The Farmer Boys e Ayreon.\nNel 2006 ha collaborato con John Wetton e Geoff Downes nel loro album \"Icon II - Rubicon\".\nIl 20 febbraio 2005 ha dato luce al suo primo figlio, avuto da Rob Snijders, ex-batterista dei Celestial Season.\nNel 2007 ha lasciato i Gathering per fondare una nuova band chiamata Agua de Annique, con cui fa un mix di pop e rock intimistico. Nel 2009 ha cantato nell'album \"Addicted\" del Devin Townsend Project e nel 2011 nell'album \"Falling Deeper\" degli Anathema. Tra il 2010 e il 2011 si esibisce varie volte insieme a Daniel Cavanagh con canzoni acustiche.\nNel 2012 esce l'album \"Everything Is Changing\", registrato a nome di Anneke e non degli Agua de Annique. L'album \u00e8 improntato su un pop rock ricco di venature elettroniche, ma non mancano incursioni nel rock e sfumature metal. Nel 2013 esce \"Drive\", album pi\u00f9 omogeneo del precedente e pi\u00f9 orientato su un alternative rock pieno di riff rocciosi, linee vocali melodiche e ritornelli da stadio."}
{"id": "213004", "revid": "106456", "url": "https://it.wikipedia.org/wiki?curid=213004", "title": "Steve Buscemi", "text": "Biografia.\nBuscemi nasce a Brooklyn, \"borough\" di New York, il 13 dicembre del 1957, figlio di John Buscemi, un operatore sanitario statunitense di origini italiane (gli avi paterni dell'attore erano originari di Menfi, in provincia di Agrigento), veterano della guerra di Corea, e di Dorothy Wilson, una cameriera statunitense di origini irlandesi, inglesi e olandesi, impiegata presso la catena di ristoranti \"Howard Johnson's\". Ha tre fratelli: Jon, Ken e Michael, quest'ultimo anch'egli attore. Ottenne il suo primo ruolo da protagonista in \"Parting Glances\" (1986), dove \u00e8 opposto a Richard Ganoug.Buscemi \u00e8 diventato celebre come caratterista, grazie a ruoli di secondo piano, da non protagonista, ma importanti. I personaggi che Buscemi ha scelto di interpretare sono, in generale, personaggi particolari ed eccentrici, nevrotici e paranoici. Spesso \u00e8 apparso nelle pellicole dei fratelli Coen, solitamente i personaggi interpretati dall'attore vengono uccisi in maniera violenta o inaspettata.\nTra i suoi ruoli memorabili vi sono quelli di Mr. Pink in \"Le iene\" di Quentin Tarantino, Rockhound in \"Armageddon - Giudizio finale\" di Michael Bay, il serial killer pluriomicida Garland Greene in \"Con Air\" di Simon West, Carl Showalter in \"Fargo\" e Donny in \"Il grande Lebowski\" dei fratelli Coen, senza dimenticare il doppiaggio del personaggio di Randall nel film d'animazione \"Monsters &amp; Co.\"\nNel 2001 interpret\u00f2 il ruolo di Seymour in \"Ghost World\", film diretto da Terry Zwigoff e tratto da un fumetto di Daniel Clowes. Per la sua recitazione in questa pellicola vinse numerosi premi cinematografici: un Chicago Film Critics Association Award, un New York Film Critics Circle Award, un Independent Spirit Award e un Kansas City Film Critics Circle Award, tutti come miglior attore non protagonista.\n\u00c8 apparso inoltre nel video di \"Redemption song\", cover del brano di Bob Marley, di Joe Strummer and the Mescaleros, pubblicato postumo alla morte di Joe Strummer.\nNel 2003 ha interpretato il ruolo di Norther Winslow nel film \"Big Fish - Le storie di una vita incredibile\", diretto da Tim Burton. Nel 2004 Buscemi \u00e8 entrato a far parte del cast della serie televisiva \"I Soprano\", nel ruolo di Tony Blundetto, cugino e amico d'infanzia di Tony Soprano. Buscemi era stato precedentemente coinvolto nello show dirigendo alcuni episodi, tra i quali quello della terza stagione \"Pine Barrens\", spesso votato dai fan come il migliore della serie. Buscemi ha anche scritto, diretto e interpretato \"Mosche da bar\" (1996), e ha diretto \"Animal Factory\" (2000), tratto dal romanzo omonimo di Edward Bunker, conosciuto sul set di \"Le iene\", e \"Lonesome Jim\" (2005).\nNel 2010 ha ottenuto un ruolo da protagonista nella serie televisiva statunitense \"Boardwalk Empire - L'impero del crimine\", prodotta da Martin Scorsese, che ha anche diretto il primo episodio, e da Mark Wahlberg. La serie ha debuttato negli Stati Uniti il 19 settembre 2010 ed \u00e8 stata rinnovata per una seconda stagione dopo un solo episodio trasmesso. In Italia \u00e8 stata presentata fuori concorso al Festival internazionale del film di Roma 2010, ed \u00e8 andata in onda su Sky Cinema 1 dal 14 gennaio al 18 febbraio 2011. L'interpretazione in \"Boardwalk Empire - L'impero del crimine\" gli fece vincere il 16 gennaio 2011 il Golden Globe per il miglior attore in una serie drammatica. Venne premiato da Milla Jovovich e Kevin Bacon.\nVita privata.\n\u00c8 stato sposato dal 1987 con la regista Jo Andres, da cui ha avuto un figlio, Lucian, nato nel 1990. La moglie \u00e8 deceduta a gennaio 2019, all'et\u00e0 di 64 anni.\nBuscemi \u00e8 stato un vigile del fuoco a New York dal 1980 al 1984. Il giorno dopo gli attentati dell'11 settembre 2001 Buscemi si \u00e8 recato nella sua ex-caserma per prestare servizio come volontario, lavorando a turni di 12 ore per una settimana a Ground Zero, cercando i sopravvissuti tra le macerie. Per tutto il tempo evit\u00f2 le telecamere, scegliendo di lavorare anonimamente come un qualunque altro vigile del fuoco.\nDoppiatori italiani.\nNelle versioni in italiano dei suoi film, Steve Buscemi \u00e8 stato doppiato da:\nDa doppiatore \u00e8 sostituito da:"}
{"id": "213005", "revid": "226458", "url": "https://it.wikipedia.org/wiki?curid=213005", "title": "86-XX", "text": "86-XX \u00e8 la sigla della sezione primaria dello schema di classificazione\nMSC dedicata alla matematica nella geofisica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213008", "revid": "852396", "url": "https://it.wikipedia.org/wiki?curid=213008", "title": "85-XX", "text": "85-XX \u00e8 la sigla della sezione primaria dello schema di classificazione\nMSC dedicata ad astronomia e astrofisica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213009", "revid": "1629429", "url": "https://it.wikipedia.org/wiki?curid=213009", "title": "83-XX", "text": "83-XX \u00e8 la sigla della sezione primaria dello schema di classificazione\nMSC dedicata a teoria della relativit\u00e0\ne alle teorie gravitazionali.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213010", "revid": "235890", "url": "https://it.wikipedia.org/wiki?curid=213010", "title": "82-XX", "text": "82-XX \u00e8 la sigla della sezione primaria dello schema di classificazione\nMSC dedicata alla meccanica statistica\ne alla struttura della materia.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213012", "revid": "31886", "url": "https://it.wikipedia.org/wiki?curid=213012", "title": "81-XX", "text": "81-XX \u00e8 la sigla della sezione primaria dello schema di classificazione\nMSC dedicata alla meccanica quantistica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213014", "revid": "31886", "url": "https://it.wikipedia.org/wiki?curid=213014", "title": "80-XX", "text": "80-XX \u00e8 la sigla della sezione primaria dello schema di classificazione\nMSC dedicata alla termodinamica classica\ne al trasferimento del calore.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213017", "revid": "363629", "url": "https://it.wikipedia.org/wiki?curid=213017", "title": "78-XX", "text": "78-XX \u00e8 la sigla della sezione primaria dello schema di classificazione\nMSC dedicata a ottica e teoria dell'elettromagnetismo.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213018", "revid": "697352", "url": "https://it.wikipedia.org/wiki?curid=213018", "title": "Oz", "text": ""}
{"id": "213019", "revid": "339392", "url": "https://it.wikipedia.org/wiki?curid=213019", "title": "Unione cristiano-democratica", "text": ""}
{"id": "213020", "revid": "104265", "url": "https://it.wikipedia.org/wiki?curid=213020", "title": "Il mistero di Sleepy Hollow", "text": "Il mistero di Sleepy Hollow (\"Sleepy Hollow\") \u00e8 un film del 1999 diretto da Tim Burton, liberamente ispirato al racconto \"La leggenda di Sleepy Hollow\" di Washington Irving. Il film ebbe un grande successo, ritenuto da molti critici e fan di Burton tra i suoi film meglio riusciti, grazie anche al suggestivo impianto visivo dove spicca la scenografia di Rick Heinrichs premiata con l'Oscar.\nTrama.\nPeter Van Garrett sta viaggiando in carrozza, verso una meta non precisata, quando, ad un certo punto, il cocchiere viene ucciso e decapitato da qualcuno: accortosi del fatto, Van Garrett fugge tra i campi di grano ma, trovatosi di fronte ad uno spaventapasseri, viene decapitato anch'egli dall'uomo misterioso.\nNew York, 1799. Ichabod Crane \u00e8 un giovane agente di polizia che \u00e8 solito fare uso di metodi investigativi razionali e scientifici decisamente insoliti per l'epoca. Dato il suo continuo opporsi ai metodi brutali usati dal tribunale di New York e al fatto che i prigionieri siano condannati senza prove sufficienti, i suoi superiori, sia per allontanarlo temporaneamente dalla citt\u00e0 sia per metterlo alla prova, decidono di mandarlo nello sperduto villaggio di Sleepy Hollow ad investigare su tre efferati omicidi, nei quali le teste delle vittime sono state rimosse. Arrivato nel villaggio, Crane fa la conoscenza di Katrina, la bella figlia di Baltus Van Tassel, e rimane sensibile al suo fascino, suscitando la gelosia di un pretendente di lei, Brom.\nI notabili del villaggio spiegano all'ispettore che l'uccisore \u00e8 il Cavaliere senza testa, un crudele mercenario dell'Assia dai denti affilati come rasoi, vissuto 20 anni prima, che aveva la macabra abitudine di mozzare le teste dei suoi nemici; un giorno, mentre si trovava nei pressi del villaggio nei boschi a ovest, cerc\u00f2 di nascondersi da dei soldati e incontr\u00f2 due bambine, ma una, spaventata, spezz\u00f2 un rametto, facendo in modo che i soldati trovassero il carnefice. Il Cavaliere tent\u00f2 di difendersi, ma fu ferito e poi decapitato con la sua stessa spada, e i soldati seppellirono il corpo (assieme alla testa), infilzando poi la spada sulla tomba come fosse una lapide. Il fantasma del Cavaliere ora sembra risorto per vendicarsi.\nCrane non crede a tali superstizioni e inizia ad interrogare gli abitanti del villaggio alla ricerca di un colpevole, nonostante un altro abitante della cittadella, Jonathan Masbath, venga trovato decapitato nel bosco. Al funerale di Masbath, Crane fa la conoscenza del figlio, che si mette alle sue dipendenze per vendicare la morte del padre e, su suggerimento velato del magistrato Philipse, fa riesumare il corpo dell'unica donna uccisa, la vedova Winship, rivelando come fosse gravida. Quando poi il detective affronta Philipse in fuga, egli vede con i suoi occhi il Cavaliere Senza Testa, il quale uccide e decapita il magistrato davanti all'impotente Crane.\nCrane, abbandonata la via della logica e della ragione, si reca da una strega residente nei boschi ad ovest che gli rivela il luogo di sepoltura del Cavaliere, l'\"albero dei morti\". Accompagnato dal giovane Masbath e da Katrina Van Tassel, Crane giunge al misterioso albero. Scavando, i tre trovano le teste delle vittime e lo scheletro privo di teschio del cavaliere. Proprio in quel momento sbuca fuori dalle radici dell'albero il fantasma del Cavaliere, a cavallo del suo nero destriero che parte al galoppo seminando Crane al suo inseguimento.\nIl Cavaliere raggiunge la casa di Elizabeth, la levatrice del villaggio, e gli sforzi del marito per uccidere il cavaliere senza testa falliscono: l'uomo, la moglie e il loro figlioletto muoiono decapitati dallo spettro armato di spada e ascia. Raccolte le teste, il cavaliere monta a cavallo e cerca di ritornare nella foresta, ma viene fermato da un colpo di fucile sparato da Brom, che lo scaraventa al suolo. Nonostante il colpo ricevuto, lo spettro si rialza da terra e cerca di proseguire il viaggio non badando neppure al suo assalitore che tenta, con l'aiuto di Crane, di uccidere l'essere sovrannaturale. Il combattimento termina con il leggero ferimento di Crane e la morte di Brom, che viene tagliato in due.\nMentre \u00e8 in convalescenza Crane sogna sua madre, in realt\u00e0 una strega, e il giorno in cui fu scoperta da suo padre, un fanatico sacerdote, e brutalmente uccisa in una vergine di Norimberga, nonostante non fosse una strega malevola, ma una \"figlia della natura\", come Ichabod stesso la definisce. Il fatto spiega sia come si fosse procurato le cicatrici sulle mani (dovute ad uno strumento di tortura dove egli cadde quando trov\u00f2 il corpo senza vita della donna), sia il suo astio nei confronti del sovrannaturale e, soprattutto, nei confronti del fanatismo religioso, colpevole di aver ucciso una donna innocente come sua madre.\n\u00c8 cos\u00ec spiegato anche il perch\u00e9 Ichabod si opponesse cos\u00ec ostinatamente alle brutali condanne che il tribunale di New York infliggeva, senza prove sufficienti, ai propri prigionieri.\nIl giorno dopo gli anziani del villaggio, insoddisfatti di Crane, si riuniscono per andare a New York e chiedere un nuovo magistrato. Nel frattempo l'ispettore, ripensando allo scontro della notte scorsa, capisce che il Cavaliere non uccide persone a caso, ma secondo un criterio, e giunge alla conclusione che egli non sia tornato dall'Inferno per vendicarsi prendendo anime, ma che agisca sotto l'influenza di qualcuno in cambio della promessa di riavere la sua testa mancante. Incomincia cos\u00ec a fare delle ipotesi su chi a Sleepy Hollow possa essere il mandante del Cavaliere, arrivando a sospettare di Baltus Van Tassel ed annotando le sue ipotesi sul suo diario.\nNello studio del notaio Hardenbrook, Crane trova il certificato di matrimonio di Peter Van Garrett con la vedova Winship e il nuovo testamento del signor Van Garrett che lascia tutto alla vedova, scoprendo cos\u00ec una cospirazione, ordita dagli stessi notabili della citt\u00e0 a conoscenza del segreto: il reverendo Steenwyck li aveva sposati, il dottor Lancaster ebbe in cura la vedova incinta, il magistrato Philipse si occup\u00f2 di far valere i diritti della vedova e di redigere il nuovo testamento, che Hardenbrook conserva. Il padre di Masbath e la levatrice Elizabeth hanno dunque subito le conseguenze di questa storia, venuti a conoscenza della verit\u00e0 in quanto il primo fu il testimone del nuovo testamento, mentre la seconda per la sua professione. Crane deduce che gli anziani abbiano acconsentito ad aiutare la persona che controlla il fantasma del Cavaliere, cos\u00ec da far ereditare il patrimonio dei Van Garrett ai Van Tassel, i parenti pi\u00f9 prossimi (e che Philipse fosse morto perch\u00e9 voleva tirarsi indietro). Pertanto Baltus Van Tassel \u00e8 il principale sospetto.\nRitornati alla locanda, Crane ed il giovane Masbath scoprono Katrina a leggere le annotazioni sul diario di Crane che accusano Baltus e poi, quando la ragazza se ne va, trovano sotto il letto di Crane un disegno che interpretano come malocchio. Di notte, Ichabod ed il giovane Masbath vedono una figura ammantata entrare nei boschi; seguendola, mentre il giovane Masbath rimane indietro ad aspettare, Crane scopre che la figura si trattava di Lady Van Tassel, seconda moglie di Baltus e matrigna di Katrina, che \u00e8 impegnata in un incontro sessuale con il reverendo Steenwyck. Quando Ichabod e il giovane Masbath tornano al loro alloggio scoprono che le carte che puntano la colpa a Baltus sono sparite; Katrina le ha prese per far s\u00ec che l'agente non possa incolpare suo padre, bruciandole nel camino del rudere di una casa nella brughiera, di cui \u00e8 rimasto intatto solo il caminetto con su scolpito un arciere.\nIl mattino dopo si sparge per il villaggio la notizia del suicidio del notaio Hardenbrook. Quando tutti, poi, si ritirano nella chiesa per un'assemblea per pronunciarsi contro Ichabod, giunge il signor Van Tassel che sconvolto dice di aver visto il Cavaliere uccidere anche la signora Van Tassel. Terrorizzati, i cittadini si rintanano nella piccola cappella e cercano invano di uccidere lo spettro a fucilate. Il reverendo Steenwyck tenta di costringere Van Tassel ad andare allo scoperto, pensando che sia lui quello che il cavaliere vuole morto, ma il dottor Lancaster, oppresso dai sensi di colpa, fa per rivelare tutta la verit\u00e0 a Van Tassel.\nIl reverendo allora prende una pesante croce di legno e con essa colpisce mortalmente in testa il dottore; Van Tassel, inavvertitamente, lascia partire un colpo dalla pistola e uccide Steenwyck. Si scatena una piccola rivolta contro Van Tassel, che scappato al piano superiore della cappella, viene arpionato dal Cavaliere con un picchetto della staccionata. Il Cavaliere lo trascina fuori dalla cappella, per poi decapitarlo e rubargli la testa. Katrina sviene e Crane, accorso, si accorge di un disegno che la ragazza ha tracciato sul pavimento col gesso, lo stesso che aveva sotto il suo letto: l'investigatore lo interpreta allora non come il malocchio, ma come l'incantesimo con cui la giovane controllava il Cavaliere senza testa.\nPensando che Katrina sia la responsabile degli omicidi, Crane parte da Sleepy Hollow per avvertire le autorit\u00e0 che il mandante dei crimini \u00e8 stato trovato; durante il viaggio Crane sfoglia casualmente un libro donatogli da Katrina e vi trova proprio il disegno del pavimento che era in realt\u00e0 un incantesimo di protezione verso la persona amata. Crane torna dunque in paese, dove scopre un'inquietante verit\u00e0: il cadavere che si credeva della signora Van Tassel, in realt\u00e0, appartiene ad un'altra persona. La donna ha finto la sua morte.\nLady Van Tassel rapisce Katrina e la conduce al vecchio mulino dove racconta la verit\u00e0 alla ragazza: il vero nome della sua famiglia era Archer (arciere in inglese, spiegando il motivo per cui era inciso sul camino della vecchia casa), e dopo la morte del padre Van Garrett aveva gettato ingiustamente lei e la sua famiglia in mezzo a una strada, sfrattandoli per destinare la casa ai Van Tassel. La madre, potente strega, istru\u00ec le figlie alle arti proibite e mor\u00ec lasciandole sole al mondo.\nLady Van Tassel/Archer rivela di come furono proprio lei e sua sorella (la strega dei boschi conosciuta da Crane, che ha ucciso per aver indicato al detective il luogo in cui \u00e8 situata la tomba del Cavaliere) a far scoprire ai soldati americani il mercenario dell'Assia assistendo alla sua morte e sepoltura. La donna decise di rubare la testa del cavaliere resuscitandolo e governandolo, per vendicarsi di Van Garret e di Van Tassel; la sua vendetta si compirebbe con l'impadronirsi dei patrimoni delle due famiglie. Fatto uccidere il marito dal cavaliere, l'ultimo passo del piano consiste nell'eliminazione di Katrina, cos\u00ec che il patrimonio vada infine a lei. Lady Van Tassel risveglia quindi ancora una volta il Cavaliere.\nIntanto Crane ed il giovane Masbath raggiungono il mulino ed aiutano Katrina a fuggire salendo in cima al mulino a vento, aggrappandosi alle pale per scendere e poi dando fuoco all'edificio con il Cavaliere ancora dentro: l'espediente \u00e8 inutile perch\u00e9 il Cavaliere \u00e8 immortale, in quanto gi\u00e0 deceduto. Crane e gli altri scappano all'albero dei morti, e nella colluttazione il detective viene raggiunto da un proiettile sparato da Lady Van Tassel, ma fermato dal libro di incantesimi di Katrina tenuto sul petto; Crane, con l'aiuto del giovane Masbath che tramortisce Mary colpendola con un grosso ramo, recupera il teschio e lo riconsegna al Cavaliere che ritorna umano: questi issa a cavallo Lady Van Tassel e la bacia/morde devastandole le labbra con le sue zanne per poi trascinarla con lui nell'albero dei morti, tornando all'Inferno.\nSalvi, Crane, Katrina e il giovane Masbath, tornano a New York in tempo per il nuovo secolo.\nProduzione.\nNel 1994 il truccatore Kevin Yagher che aveva svoltato alla direzione della serie \"I racconti della cripta\" ebbe l'idea di adattare la storia breve di Washington Irving \"La leggenda di Sleepy Hollow\" per una versione cinematografica. Mediante il suo agente, Yagher fu presentato a Andrew Kevin Walker, un giovane scrittore il cui copione di \"Seven\" era recentemente stato ben accolto dagli studio, bench\u00e9 dovesse ancora essere prodotto. Yagher e Walker spesero vari mesi a lavorare su un trattamento che successivamente proposero a vari studi cinematografici.\nI due assicurarono un contratto col produttore Scott Rudin, che vendette il progetto alla Paramount Pictures. L'accordo prevedeva la direzione di Yagher e la scrittura del copione di Walker; il duo avrebbero condiviso i crediti per il soggetto. Per varie ragioni, il progetto non fu continuato e sembr\u00f2 che il film non sarebbe stato mai prodotto, ma nell'estate del 1998 l'idea del film fu ripresa nei circoli cinematografici hollywoodiani. Tim Burton che aveva precedentemente lavorato sull'attualmente cancellato progetto di un nuovo film su Superman (\"Superman Lives\"), era alla ricerca della possibilit\u00e0 di dirigere un film horror per la prima volta nella sua carriera, essendo un grande fan del genere. Rudin ed il suo partner di produzione Adam Schroeder sentirono il copione un perfetto veicolo per Burton e l'accordo fu firmato, dal momento che Burton fu colpito dal copione e dal personaggio di Ichabod Crane.\nBurton fu eccitato di lavorare con Rudin, un produttore esecutivo che aveva incontrato per la prima volta quando propose \"Edward mani di forbice\" alla 20th Century Fox. Burton lo defin\u00ec \u00abintelligente, eccentrico e un ottimo e forte produttore che pu\u00f2 rivelarsi molto utile\u00bb. Da parte sua, Rudin afferm\u00f2 che il fallimento finanziario di \"Mars Attacks!\" non pass\u00f2 mai per la sua mente quando pensava a Burton e che ingaggiare qualcuno il cui precedente lavoro era stato sottostimato equivaleva a ingaggiare qualcuno affamato di una rivincita. Burton consider\u00f2 l'idea di fare un film in stop-motion, anzich\u00e9 utilizzare una gran quantit\u00e0 di computer graphic come fece nel precedente \"Mars Attacks!\".\nPer sconosciute ragioni, Tom Stoppard fu ingaggiato per la scrittura, ma rimase non accreditato per la Writers Guild of America. La riscrittura di Stoppard mostrava aspetti pi\u00f9 commediali di Ichabod Crane e si focalizzava pi\u00f9 sul suo romanticismo per Katrina Van Tassel. Il primo abbozzo di Walker vedeva Ichabod come un maestro della sua professione, in modo simile all'originale storia di Irving. Bench\u00e9 Francis Ford Coppola sia accreditato come produttore esecutivo, Burton si preoccup\u00f2 molto del coinvolgimento di Coppola durante il processo di montaggio, quando nella copia del film a lui inviata not\u00f2 il suo nome.\nL'intenzione originale era di riprendere \"Il mistero di Sleepy Hollow\" preminentemente sul posto, e molti paesi furono visionati tra la zona nord di New York e la \"Hudson valley\" (inclusa la vera \"Sleepy Hollow\"), a Sturbridge, Massachusetts. Secondo lo scenografo Rick Heinrichs, il film avrebbe dovuto avere un budget di 30 milioni di dollari. L'idea di riprendere in queste aree fu abbandonata quando i cineasti sentirono che \u00abi luoghi non erano abbastanza espressivi\u00bb; fu ben considerata l'idea di usare un gran numero di ricreazioni di villaggi coloniali tedeschi e di paesi di quel periodo, ma quando nessun luogo appropriato esistente fu trovato, fu necessario cercarne altri. Rudin disse: \u00abAndammo in Inghilterra calcolando che avremmo trovato l\u00ec un paese appropriato, ma comunque dovemmo costruire lo stesso\u00bb. Le riprese iniziarono il 20 novembre 1998 e durarono fino all'aprile del 1999. Questo periodo incluse le riprese durate un mese nella Lime Tree Valley di Hambleden, vicino a Marlow (Buckinghamshire), dove il paese di \"Sleepy Hollow\" fu costruito intorno ad uno stagno per le papere in uno stile scenografico che Rick Heinrichs defin\u00ec \u00abespressione coloniale nei modi del Dr. Seuss\u00bb.\nSecondo il racconto \"La leggenda di Sleepy Hollow\", Ichabod Crane \"era un uomo decisamente poco attraente\". A tale proposito Johnny Depp aveva proposto di farsi applicare delle protesi in lattice sul viso, in modo da imbruttirsi. Tim Burton per\u00f2 prefer\u00ec enfatizzare gli aspetti della personalit\u00e0 di Ichabod, piuttosto che l'aspetto fisico. Secondo la leggenda, Ichabod Crane e Katrina Van Tassel furono persone realmente esistite.\nCasting.\nCome nel caso di \"Edward mani di forbice\", Depp fu la prima scelta di Burton per la parte, bench\u00e9 fosse chiesto al regista di esaminare altre opzioni prima di ingaggiarlo. Fu offerto Brad Pitt per il ruolo, mentre Liam Neeson e Daniel Day-Lewis furono presi in considerazione. Alla fine Burton persuase lo studio per Depp. Voleva inoltre ingaggiare Christina Ricci per il ruolo di Katrina, perch\u00e9 gli ricordava una romanzesca figlia di Peter Lorre e Bette Davis.\nIl produttore Scott Rudin disse una volta: \u00abSostanzialmente, Johnny Depp sta recitando in tutti i film di Burton\u00bb, ma Burton disapprov\u00f2 personalmente il commento. Depp, comunque, fu d'accordo con l'affermazione. Secondo Depp, \"Edward mani di forbice\" rappresentava l'incapacit\u00e0 di Burton di comunicare da teenager. \"Ed Wood\" rifletteva la relazione di Burton con Vincent Price (molto simile a quella tra Edward D. Wood Jr. con Bela Lugosi). \"Il mistero di Sleepy Hollow\" metteva in vetrina i sentimenti di Ichabod che riflettono la battaglia di Burton con il sistema degli studio hollywoodiani. Per la sua performance, Depp afferm\u00f2: \"Ho sempre pensato ad Ichabod come ad una persona veramente delicata, fragile che era forse un po' troppo legato al suo lato femminile, come una spaventata ragazzina.\" Depp inizialmente volle interpretare il personaggio con una lunga protesi al naso, orecchie enormi e dita allungate, ma i suoi suggerimenti furono rifiutati dalla Paramount Pictures col motivo di vedere questo disegno troppo oltraggioso per il personaggio.\nNel ruolo del Cavaliere senza testa Burton scelse Christopher Walken, che gi\u00e0 aveva diretto in \"Batman - Il ritorno\", nel quale Walken interpretava Max Schrek, un imprenditore industriale senza scrupoli. Inoltre, Burton volle nel cast anche Michael Gough che aveva precedentemente lavorato con lui in \"Batman\" e in \"Batman - Il ritorno\", nella parte di Alfred Pennyworth. Durante il casting di \"Il Mistero di Sleepy Hollow\", Gough era deciso ad andare in pensione, ma Burton lo persuase di unirsi al cast.\nChristopher Lee, Martin Landau (precedentemente vincitore di un Premio Oscar nel film di Tim Burton \"Ed Wood\") e la poi fidanzata di Burton Lisa Marie sono tutti inseriti come camei. Lee interpreta il giudice ed \u00e8 visto all'inizio del film come un ufficiale cittadino che convince Crane a trasferirsi nel piccolo villaggio di Sleepy Hollow. Landau interpreta Peter Van Garrett senza alcun dialogo, che viene ucciso dal Cavaliere senza Testa nella scena iniziale. Marie interpreta \"Lady Crane\", la madre di Ichabod nei flashback, che era coinvolta nella stregoneria e alla fine dolorosamente uccisa dal marito, rigidamente religioso.\nScenografia.\nLe varie produzioni della Hammer Film Productions viste da Burton nella sua infanzia furono una nota di ispirazione chiave per la scenografia del film. Anche \"La maschera del demonio\" (1960) di Mario Bava fu preso in considerazione. Mentre la squadra di produzione era alle prese con la costruzione di un sostanzioso numero di \"set\", fu presa la decisione di compiere la visione di Burton con la necessit\u00e0 di filmare in un ambiente totalmente controllato, che significava che tutti gli interni e, virtualmente, tutti gli esterni, tranne che quelli filmati nella \"Lime tree valley\" e altre poche scene, sarebbero state riprese nel teatro di Leavesden. Contemporaneamente, fu costruito l'\"Albero dei Morti\" nei Shepperton Studios. In totale, il 99 % del film fu filmato nei set preparati..\nIl \"cast\" e il personale hanno spesso detto che \"La sensazione che si aveva camminando per i set di Sleepy Hollow, particolarmente nella citt\u00e0 di Lime Tree, era quasi come se stessi camminando all'interno della testa di Burton\". La maggior parte del personale di produzione e della scenografia aveva precedentemente lavorato con Burton in \"Batman\". Il regista decise di usare gli stessi lavoratori affermando che \"gli inglesi sono veri artisti che sanno cosa stanno facendo\". Fu deciso di usare la stop-motion per la maggior parte degli effetti visivi anzich\u00e9 ripiegare per l'animazione computerizzata.\nBurton ingaggi\u00f2 Emmanuel Lubezki alla fotografia dopo aver visto il suo lavoro su \"La piccola principessa\". Inizialmente Burton e Lubezki avevano l'intenzione di filmare il film in bianco e nero e con un aspect ratio vecchio stile. Quando ci\u00f2 si rivel\u00f2 irrealizzabile, optarono per un effetto pi\u00f9 monocromatico che avrebbe aumentato l'aspetto fantastico e reso \"l'irreale credibile\". Lo scenografo Heinrichs sper\u00f2 di costruire il set del mulino a vento come un'unica struttura che potesse provvedere sia agli interni che agli esterni. Ma per motivi di sicurezza e per mantenere un ambiente teatrale controllato Heinrichs decise di realizzare una combinazione di vari interni ed esterni, sia in scala reale che miniaturizzata.\nDistribuzione.\nIn Italia \u00e8 uscito al cinema venerd\u00ec 28 gennaio 2000 distribuito dalla Cecchi Gori Group.\nIncassi.\nCon un budget stimato in 100 milioni di dollari, il film ha incassato in Nord America e $ a livello globale."}
{"id": "213022", "revid": "125830687", "url": "https://it.wikipedia.org/wiki?curid=213022", "title": "Adriana Benetti", "text": "Biografia.\nNata a Quacchio, quartiere a est della citt\u00e0 di Ferrara, si diplom\u00f2 presso l'Istituto Magistrale del capoluogo estense per approdare successivamente a Roma dove venne ammessa al Centro sperimentale di cinematografia. Durante la frequentazione dei suoi corsi fu scoperta da Vittorio De Sica, che la fece debuttare nel 1941 con il ruolo di protagonista in \"Teresa Venerd\u00ec\". La sua carriera cinematografica ebbe da allora un'evoluzione folgorante e si svolse negli anni quaranta e cinquanta.\nFu diretta da Alessandro Blasetti nel celebre \"4 passi fra le nuvole\" (1942), successivamente studiato dagli allievi del Centro sperimentale, dove si affianc\u00f2 per la prima volta a Gino Cervi, e da Luigi Zampa in \"C'\u00e8 sempre un ma!\" (1942). Nel 1942, recit\u00f2 accanto ad Andrea Checchi e Aldo Fabrizi in \"Avanti c'\u00e8 posto...\", prima pellicola da protagonista di Fabrizi, e accanto a Massimo Serato e Vittorio Sanipoli in \"Quartieri alti\" di Mario Soldati (1943).\nDopo la guerra, nel 1945 prese parte a due film musicali divenendo partner prima di Gino Bechi in \"Torna... a Sorrento\", poi di Tito Gobbi in \"O sole mio\". In seguito recit\u00f2 con Fosco Giachetti ne \"Il sole di Montecassino\" (1946), con Eduardo e Titina De Filippo in \"Uno tra la folla\" (1946).\nFu inoltre diretta da Goffredo Alessandrini per \"Furia\" (1947), film in cui recit\u00f2 nuovamente accanto a Cervi e in cui era presente Rossano Brazzi per tornare sul set con Fabrizi in \"Tombolo, paradiso nero\" di Giorgio Ferroni, sempre nello stesso anno. Nel 1950 fu partner di Tot\u00f2 in \"47 morto che parla\". Gir\u00f2 anche un film con Marc All\u00e9gret, \"Rondini in volo\" (1944), in cui ebbe accanto Bernard Blier e G\u00e9rard Philipe, e con Lucio De Caro in \"Man\u00f9 il contrabbandiere\" (1947). Recit\u00f2 anche in alcune pellicole spagnole e argentine, come \"I desperados della jungla verde\" (1952) di Hugo del Carril.\nSpecializzata in ruoli caratterizzati da semplicit\u00e0 o ingenuit\u00e0 (chiamata \"\"fidanzatina\" d'Italia, termine fu coniato per distinguerla da Assia Noris che era definita la \"fidanzata\"\"), negli anni cinquanta dirad\u00f2 progressivamente, con l'affievolirsi delle caratteristiche che la contraddistinsero, le sue apparizioni cinematografiche interpretando nel 1955 la professoressa in \"Le diciottenni\" (remake di \"\") e successivamente la matura fidanzata in \"A vent'anni \u00e8 sempre festa\" (1957), film con il quale chiuse con il cinema.\nProprio per quell'aura di eterna ingenua che la contraddistinse e che la rese celebre, nel 1947 scandalizz\u00f2 l'Italia dell'epoca posando in bikini per il settimanale \"Tempo illustrato\".\nFu insegnante di lingua e letteratura inglese presso la scuola media di Tivoli Terme. Nella sua vita da insegnante, non amava menzionare la sua carriera artistica, tanto da farsi apostrofare come \"professoressa Selvaggi\", utilizzando il cognome da coniugata.\nIl 26 febbraio 2016, la figlia ne annunci\u00f2 la morte all'et\u00e0 di 96 anni, con un necrologio apparso sul quotidiano \"La Repubblica\"."}
{"id": "213023", "revid": "1872303", "url": "https://it.wikipedia.org/wiki?curid=213023", "title": "Canc\u00fan", "text": "Canc\u00fan (pron. ) \u00e8 una citt\u00e0 di abitanti situata nello Stato di Quintana Roo, nel Messico meridionale. Rinomata localit\u00e0 turistica, sorge nella penisola dello Yucat\u00e1n e si affaccia sul mar dei Caraibi. La popolazione residente nel 2010 \u00e8 di circa 630.000 abitanti, anche se il numero dei presenti in forma temporanea, come spesso avviene in localit\u00e0 turistiche, aumenta sensibilmente nei periodi di maggior turismo e nei giorni di vacanza.\nGeografia fisica.\nTerritorio.\nSi divide in due aree: una situata nella parte continentale, dove c'\u00e8 la vera e propria citt\u00e0, e l'altra in un'isola lunga 22\u00a0km, su cui si estende la zona degli alberghi (\"zona hotelera\"). Delimitata a nord dalla Bahia de Mujeres, a est dal Mar dei Caraibi ed a ovest dalla Laguna Nichupte, l'isola di Canc\u00fan, a forma di 7, \u00e8 unita alla terraferma da due ponti: quello sul canale Nichupte, a 4\u00a0km dal centro della citt\u00e0, e quello sul canale Nizuc, all'estremo opposto, che unisce la Punta Nizuc alla parte continentale, vicino all'aeroporto ed alla Riviera Maya. Nella citt\u00e0 sorgono parecchie sedi decentrate dei principali uffici governativi del Quintana Roo, di cui la capitale \u00e8 Chetumal, della sede vescovile di Canc\u00fan-Chetumal e di 12 consolati.\nClima.\nIl clima \u00e8 caldo violento e molto umido nel periodo estivo, che coincide con il periodo delle piogge, mentre durante l'inverno si ha un clima caldo con poca umidit\u00e0, con una quasi mancanza di pioggia ed una temperatura media di 25 gradi.\nOrigini del nome.\nLa denominazione esatta presentava dei dubbi: in alcune carte geografiche il nome dell'area appariva come Kankun (un solo vocabolo), che in Maya significa \"pentola di serpenti\" o \"nido di serpenti\". Per\u00f2 nei primi documenti di Infratur (l'ente incaricato dello sviluppo e della programmazione urbanistica, che oggi si chiama Fonatur), la designazione appare separata in due vocaboli: Kan Kun, e, a volte, Can C\u00fan (forse per influenza spagnola). Canc\u00fan, l'attuale denominazione, si deve forse alla comodit\u00e0 fonetica, all'uso o al caso.\nStoria.\nOrigini.\nFino al 1970 Canc\u00fan era un'isola deserta e poche persone ne conoscevano l'esistenza. Situata nella regione pi\u00f9 dimenticata dei Caraibi messicani, era formata da una duna a forma di sette, con alcuni tratti larghi solo 20 m, separata dalla terraferma da due stretti canali che collegavano il mare con un ampio sistema di lagune. Le rive erano coperte da pantani ed in generale circondate da mangrovie, selva vergine e spiagge inesplorate.\nNata come progetto turistico interamente pianificato, col passare di pochissimi decenni si \u00e8 trasformata in una vera e propria citt\u00e0.\nMonumenti e luoghi d'interesse.\nLa citt\u00e0 al suo interno conserva testimonianze del passato Maya, sia nella \"zona hotelera\" con le rovine di El Rey, sia nella terraferma con le rovine di El Meco.\nSociet\u00e0.\nLa maggior parte delle strutture alberghiere sono concentrate nel quartiere chiamato \"zona hotelera\", questo in realt\u00e0 \u00e8 una stretta lingua di sabbia, oggi completamente edificata, collegata da due ponti alla terraferma. Qui sorge il resto della citt\u00e0, con i quartieri residenziali per la media borghesia ed una immensa periferia che man mano che ci si allontana dal centro presenta caratteristiche sempre pi\u00f9 degradate, fino a presentare tipologie di case che si possono tranquillamente definire come capanne.\nDa ci\u00f2 si evidenziano le profonde contraddizioni di questa grande citt\u00e0: da una parte la \"zona hotelera\" con monumentali alberghi fino a 20 piani, discoteche all'avanguardia e opulente residenze per la classe alta della citt\u00e0, dall'altra la zona centrale della citt\u00e0 (in cui i quartieri sono definiti con numeri che vanno dall'uno al cinquantuno) dove vive la classe medio alta (direttori di alberghi, di banche ecc.) e poi l'enorme periferia destinata alla classe pi\u00f9 umile (composta per lo pi\u00f9 dai lavoratori degli alberghi: camerieri, cuochi, domestiche, ecc.).\nGrazie alla forte immigrazione, sono presenti tutte le minoranze linguistiche del Messico (dalle lingue indigene fino al tedesco antico dei Mennoniti) inoltre sono residenti anche numerose comunit\u00e0 straniere (specialmente americane e canadesi). \u00c8 presente anche una piccola comunit\u00e0 italiana ma questa \u00e8 solo un avamposto di quella ben pi\u00f9 numerosa presente nel vicino comune di Playa del Carmen. I cancunensi, nome ufficiale degli abitanti di Canc\u00fan, hanno adottato molte abitudini degli Stati Uniti e fra queste anche il culto per il mantenimento del corpo. Esistono infatti migliaia di centri di benessere e palestre.\nCultura.\nUniversit\u00e0.\nLa citt\u00e0 \u00e8 dotata di una universit\u00e0 pubblica e di tre universit\u00e0 private alle quali assistono la classe medio alta.\nFra queste risalta la \"Universit\u00e0 Magna\" la quale \u00e8 l'unica istituzione privata di Canc\u00fan di tipo laico.\nEconomia.\nL'economia si basa quasi totalmente sul turismo e sulle attivit\u00e0 connesse.\nLa maggior parte dei turisti provengono dagli Stati Uniti d'America e dal Canada e per tale ragione il prodotto offerto \u00e8 essenzialmente diretto ad una clientela di lingua inglese.\nInfrastrutture e trasporti.\nLa sofisticata infrastruttura, l'offerta di servizi turistici di alta qualit\u00e0 e la variet\u00e0 delle sue attrazioni, hanno fatto di Canc\u00fan la prima meta turistica dei Caraibi. Visitata ogni anno da oltre 3 milioni di persone, apporta oltre la terza parte degli ingressi turistici del Messico. Canc\u00fan \u00e8 anche il punto di comunicazione con le zone archeologiche della regione, sia del Quintana Roo che del vicino Yucat\u00e1n.\nStrade.\nLe principali vie della citt\u00e0 sono a quattro corsie ed ogni quartiere del centro presenta sempre un parco centrale dove poter passeggiare o correre. Sono presenti due piste ciclabili: una all'inizio della \"zona hotelera\" ed una alla fine della stessa.\nCanc\u00fan \u00e8 collegata a Playa Del Carmen da una strada a quattro corsie. Sono molti gli abitanti di Canc\u00fan che lavorano nelle strutture alberghiere della riviera Maya (Playa del Carmen) e questo \u00e8 la causa del grande traffico sulla sopracitata strada.\nPorto Turistico.\nNel 2005 sono cominciati i lavori di costruzione di un grande porto turistico, il quale permetter\u00e0 ai proprietari di barche americane di partire dalla Florida ed ormeggiare in Canc\u00fan in una struttura della pi\u00f9 alta qualit\u00e0.\nAeroporti.\nLa citt\u00e0 \u00e8 servita dall'Aeroporto Internazionale di Canc\u00fan che serve anche tutta la zona della Riviera Maya\nDintorni.\nLa popolazione locale, soprattutto i fine settimana, si riversa nelle poche spiagge pubbliche (infatti la maggioranza delle spiagge sono di fatto esclusivamente per uso degli ospiti degli alberghi) mancando nei dintorni alternative quali fiumi o montagne o campagne.\nInfatti la citt\u00e0 \u00e8 completamente circondata (con la eccezione ovviamente del lato sul mare) da una spessa giungla che si estende senza soluzione di continuit\u00e0 per centinaia di chilometri.\nSport.\nAttivit\u00e0 sportiva molto praticata in citt\u00e0 \u00e8 il golf; esistono tre campi da golf ed uno in costruzione."}
{"id": "213025", "revid": "31886", "url": "https://it.wikipedia.org/wiki?curid=213025", "title": "76-XX", "text": "76-XX \u00e8 la sigla della sezione primaria dello schema di classificazione\nMSC dedicata alla meccanica dei fluidi.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213028", "revid": "226458", "url": "https://it.wikipedia.org/wiki?curid=213028", "title": "74-XX", "text": "74-XX \u00e8 la sigla della sezione primaria dello schema di classificazione\nMSC dedicata alla meccanica dei solidi deformabili.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213029", "revid": "1652635", "url": "https://it.wikipedia.org/wiki?curid=213029", "title": "Scam (truffa)", "text": "Lo scam (o skam) \u00e8 un tentativo di truffa pianificata al fine di conseguire un illecito vantaggio nei confronti di chi lo subisce (\"skammato\").\nIn genere avviene nel momento in cui un soggetto (\"skammer\") influisce negativamente sulle sorti di un evento altrimenti favorevole, tentando di creare un danno che ne condizioni l'aleatoriet\u00e0.\nLo scam pu\u00f2 presentarsi in diverse forme e in molteplici campi della vita, ma solitamente preferisce incombere nelle situazioni in cui all'esito positivo viene associata una gradevole situazione di benessere o il cui esito negativo comporti l'imprevisto esborso di una ingente quantit\u00e0 di denaro.\nLo \"scam\" pu\u00f2 riferirsi anche a un tentativo di furto di dati informatici sensibili, come password da parte di malintenzionati, al fine di sottrarre o trasferire indebitamente somme di denaro da conti \"on line\".\nUn tipico esempio di scam \u00e8 la truffa alla nigeriana. Coloro che organizzano la truffa inviano un'email nella quale si parla di grosse somme di denaro che dovrebbero essere trasferite o recuperate da una banca estera che chiede garanzie: come la cittadinanza, un conto corrente, un deposito cauzionale. Altri esempi di \"scam\" condizionano una vincita a una qualsiasi poker room, bookmaker, o altre situazioni."}
{"id": "213030", "revid": "287204", "url": "https://it.wikipedia.org/wiki?curid=213030", "title": "Cancun", "text": ""}
{"id": "213031", "revid": "869733", "url": "https://it.wikipedia.org/wiki?curid=213031", "title": "Vincent", "text": ""}
{"id": "213032", "revid": "8973", "url": "https://it.wikipedia.org/wiki?curid=213032", "title": "Uomo Qualunque", "text": ""}
{"id": "213034", "revid": "1504506", "url": "https://it.wikipedia.org/wiki?curid=213034", "title": "70-XX", "text": "70-XX \u00e8 la sigla della sezione primaria dello schema di classificazione\nMSC dedicata alla meccanica delle particelle\ne alla meccanica dei sistemi.\nLa pagina attuale presenta la struttura ad albero delle sue sottosezioni secondarie e terziarie.\n70Axx.\n70A05 assiomatica, fondamenti"}
{"id": "213038", "revid": "6066", "url": "https://it.wikipedia.org/wiki?curid=213038", "title": "Poliporto", "text": ""}
{"id": "213046", "revid": "1222", "url": "https://it.wikipedia.org/wiki?curid=213046", "title": "Welwitschiate", "text": ""}
{"id": "213047", "revid": "1222", "url": "https://it.wikipedia.org/wiki?curid=213047", "title": "Welwitschia", "text": ""}
{"id": "213048", "revid": "1222", "url": "https://it.wikipedia.org/wiki?curid=213048", "title": "Welwitschiaceae", "text": ""}
{"id": "213049", "revid": "1222", "url": "https://it.wikipedia.org/wiki?curid=213049", "title": "Welwitschiales", "text": ""}
{"id": "213053", "revid": "135224", "url": "https://it.wikipedia.org/wiki?curid=213053", "title": "Pistacchio", "text": ""}
{"id": "213054", "revid": "123913375", "url": "https://it.wikipedia.org/wiki?curid=213054", "title": "L'aeroplano del Papa", "text": "L'aeroplano del Papa (nell'originale, \"Le monoplan du Pape\") \u00e8 un romanzo futurista in versi liberi composto da Filippo Tommaso Marinetti nel 1912, in francese: una traduzione in italiano, probabilmente a cura di Decio Cinti fu pubblicata nel 1914 dalle marinettiane Edizioni futuriste di Poesia. \n&lt;br&gt;Dedicato a \"Trieste, nostra bella polveriera\", il romanzo predica la necessit\u00e0 di \"svaticanare l'Italia\" e di muovere guerra all'Austria: un'idea che poteva sembrare ardita nel 1912, in tempi di Triplice Alleanza, ma che diventa di folgorante attualit\u00e0 due anni dopo, quando in seguito allo scoppio della Prima guerra mondiale in Italia ferve il dibattito tra interventisti e non interventisti (non a caso l'edizione italiana porta il sottotitolo di \"romanzo profetico\"). \nFerocemente anticattolico e antiaustriaco, il libro non fu pi\u00f9 ripubblicato per molti anni, nel 2005 \u00e8 uscita l'ultima edizione con introduzione di Giampiero Mughini (\"L'Aeroplano del Papa. Romanzo profetico in versi liberi\", Liberilibri, Macerata 2005). \nTrama.\nDi seguito viene dato il riassunto del libro nell'edizione originale (francese)\nIl poeta, colto da un improvviso orrore per la sua camera \"a sei pareti, come una bara\", decide di fuggire a bordo del suo monoplano. Dopo aver sorvolato l'Adriatico, \"lago italiano\", viene quasi sopraffatto dal \"fetore tombale\" che proviene da Roma. Si dirige quindi sulla Sicilia.\nGiunto in volo sulla cima dell'Etna, l'autore entra col suo monoplano nel cratere, per conferire col Vulcano stesso, vero simbolo (o prosopopea) del Genio creatore. (LE VOLCAN: \"Je n'ai jamais dormi. Je travaille sans fin / Pour enrechir l'espace de chef-d'\u0153uvre \u00e9ph\u00e8m\u00e8res\"). Il Vulcano riconosce nel protagonista il suo figlio prediletto, battezzando lui e il suo monoplano nel fuoco. Il poeta comprende la sua missione: \"mordre jusqu'au sang dans l'echine montagneuse de ma peninsule / pour qu'elle se mette sur pattes brusquement / et s'\u00e9lance \u00e0 l'assaut de l'Autriche\" (\"mordere a sangue la mia penisola nella sua schiena montuosa, affinch\u00e9 si rizzi bruscamente in piedi e si slanci all'attacco dell'Austria\").\nRisalendo verso Roma, l'autore osserva orripilato un gruppo di \"donne del popolo\" che cerca di sabotare la ferrovie per impedire la partenza di figli e mariti per il fronte. Ma i loro sforzi sono vanificati dall'accecante \"artiglieria del sole\", nonch\u00e9 dallo stesso protagonista, che planando decapita pi\u00f9 di un migliaio di donne con le ali del suo monoplano.\nGiunto sopra il Vaticano, il protagonista aziona un congegno simile a \"una mostruosa pinza di granchio\" col quale rapisce il Papa, creando panico tra vescovi e cardinali. Da questo momento in poi il pontefice, sgomento e tramortito, penzoler\u00e0 dal monoplano, accompagnando il protagonista in tutto il suo viaggio.\nDopo aver rapito il Papa, il protagonista si dirige verso Montecitorio, dove ferve il dibattito su un conflitto che sembra esser gi\u00e0 stato dichiarato. Gruppi di studenti favorevoli alla guerra cercano di occupare il Parlamento. L'autore ironizza sulla classe politica, restia ad assumersi le responsabilit\u00e0 del conflitto, e in particolare sui socialisti, che non riconoscono il valore rivoluzionario della guerra imminente: \"Avouez-vous, deput\u00e9s socialistes, / que vous sentez tresaillir sous vos pieds la terre obscur\u00e9ment! / Le beau frisson aventureux a pass\u00e9 dans vos c\u0153urs!\" (\"Confessate, deputati socialisti, che sentite tremare oscuramente la terra sotto i vostri piedi! Il fremito dell'avventura ha lasciato i vostri cuori!\"). L'apparizione del protagonista, che mostra a studenti e politici il Papa prigioniero, risolve la contesa in favore dei primi.\nEsaurita la missione a Roma, \u00e8 tempo di convertire anche Milano al verbo della \"Guerra sola igiene del mondo\". Nella citt\u00e0 del nord, dove le officine si sforzano di \"impestare il chiar di Luna con i loro miasmi\", una folla di operai \u00e8 raccolta intorno a un gruppo di oratori sindacalisti e anarchici, che esortano i lavoratori a \"disobbedire agli assassini\". Ma anche questa volta il protagonista riesce a controbattere e a portare il popolo dalla sua: \"Sachiez donc que la guerre / est une fa\u00e7on de faire la gr\u00e8ve! / [...] La guerre, c'est la riune du patron / qui ne s'enrichit gu\u00e8re dans la guerre\". (\"Sappiate che la guerra \u00e8 un modo di far sciopero! La guerra \u00e8 la rovina del padrone, che non vi si arricchisce affatto\").\nPrima di recarsi al fronte, il protagonista ha ancora il tempo di passare a salutare la sua donna (sempre in monoplano, naturalmente; e sempre con il Papa penzolante). \u00c8 l'occasione per Marinetti di mettere in scena uno dei suoi cavalli di battaglia: il dissidio tra un animo delicato e femminile, acceso da una \"inestinguibile sete di tenerezza\", e una volont\u00e0 di potenza maschile e crudele. Come accade a diversi personaggi dannunziani, il protagonista rischia di soccombere a una figura femminile che gli impedisce di dedicare le proprie forze a imprese pi\u00f9 gloriose. \"O Luxure, cupole rose d'une immonde latrine! / Je serai donc toujours le bidet orgueilleux / de l'Aventure, cette fausse cortisane? [...] Loin de la vulve, morne coll\u00e8ge obligatoire!\" (O Lussuria, cupola rosa di un'immonda latrina! Sar\u00f2 dunque per sempre il bidet orgoglioso dell'Avventura, questa falsa cortigiana? [...] Via dalla vulva, triste collegio obbligatorio!\").\nGiunto infine sul fronte, il protagonista si adopera per evitare che i volontari \"garibaldini\" cedano alle lusinghe del \"sonno esecrabile\". Nell'attesa impaziente della battaglia, inizia una curiosa riflessione sulla possibilit\u00e0 dell'artista di trascendere i limiti dello Spazio e del Tempo (non \u00e8 da escludere che Marinetti fosse a conoscenza, seppur molto approssimativamente, dei principi della Teoria della relativit\u00e0 ristretta).\nLa guerra ha finalmente inizio, con uno sbarco di garibaldini nei pressi di Monfalcone: l'autore copre lo sbarco bombardando dal cielo i sottomarini nemici. Del resto, per mandare in rotta gli austriaci \u00e8 sufficiente esibire loro il pontefice appeso all'aeroplano: essendo \"cattolici romani\", gli austriaci non possono rischiare di colpirlo e devono ritirarsi. La battaglia \u00e8 gi\u00e0 vinta: non resta che disfarsi del carico ormai inutile.\n\"Ufficiali austriaci, vomitanti grondaie, voi meritate / che finalmente io lasci cadere / su voi il Santo Padre, / fetido sterco nero e greve, / caldo uscito dal mio sfintere di grande uccello d'Italia!...\"\nStile e contenuti.\nIl testo \u00e8 stato composto forse interamente nel 1911 durante la Guerra Italo-Turca: Marinetti si trovava sul fronte libico come corrispondente del quotidiano \"l'Intransigeant\" (vedi La battaglia di Tripoli). \nIl romanzo in versi (gi\u00e0 di per s\u00e9 una soluzione sperimentale, anche se non avr\u00e0 molto seguito nella letteratura futurista) riprende diversi temi di \"Mafarka il futurista\": l'aeroplano (descritto in modo pi\u00f9 mitologico che scientifico), il disprezzo per la donna, etc. Ma se il \"Mafarka\" era ambientato in un'Africa mitica, l\"'Aeroplano\" fa chiaramente riferimento all'attualit\u00e0 politica di quegli anni, anticipando addirittura alcuni temi che diventeranno d'attualit\u00e0 negli anni successivi. Si tratta di un romanzo-pamphlet, in cui Marinetti non si limita a dipingere se stesso e i suoi dissidi interiori, ma vuole fondare un'ideologia e descrivere una prassi politica.\nSul piano della forma, l\"'Aeroplano\" non si discosta troppo dalle precedenti raccolte poetiche di Marinetti: la Violenza, che a partire dal Manifesto del futurismo del 1909 \u00e8 diventata la sua musa ispiratrice, \u00e8 ancora glorificata in uno stile concettoso e \"liberty\". E forse \u00e8 anche per questo motivo (oltre che per le accuse di blasfemia) che Marinetti non ripubblicher\u00e0 pi\u00f9 questa opera, la quale rimane a tutt'oggi una delle sue meno conosciute."}
{"id": "213055", "revid": "438678", "url": "https://it.wikipedia.org/wiki?curid=213055", "title": "Mandarino (frutto)", "text": ""}
{"id": "213058", "revid": "64860", "url": "https://it.wikipedia.org/wiki?curid=213058", "title": "Pistacia vera", "text": "Il pistacchio (Pistacia vera - ) \u00e8 un albero da frutto appartenente alla famiglia delle Anacardiaceae e del genere dei Pistacia.\nStoria e origine.\n\u00c8 originario del Medio Oriente, dove veniva coltivato gi\u00e0 in et\u00e0 preistorica, particolarmente in Persia. Come riferisce nel suo celebre \"I Dipnosofisti\", Ateneo di Naucrati, scrittore e sofista greco vissuto nel II secolo, nell'Impero romano, diversi autori greci ed ellenistici parlano del pistacchio, collocandone la coltivazione in Siria, Persia e India, e chiamandolo \"bistachion\" o \"pistakia\" o \"pistakion\". Destituita di fondamento \u00e8, quindi, la tesi, propugnata soprattutto per recenti ragioni ideologiche, secondo la quale \"pistacchio\" derivi dall'arabo (\"fustuaq\").\nDescrizione.\nIl pistacchio \u00e8 un albero, caducifoglie e latifoglie, pu\u00f2 raggiungere un'altezza di circa 11-12 metri, ma generalmente si ferma a 5-6 metri. Il pistacchio \u00e8 molto longevo e raggiunge un'et\u00e0 di 300 anni circa, ma ha un accrescimento molto lento.\nIl frutto \u00e8 una drupa con un endocarpo ovale a guscio sottile e duro, contenente il seme, chiamato comunemente \"pistacchio\" che ha colore verde vivo sotto una buccia viola.\nIl pistacchio ha fiori unisessuali ed \u00e8 dioico, quindi vi sono piante con soli fiori maschili e piante con soli fiori femminili (che producono i frutti). I fiori sono a petali e raccolti in cime. Un albero maschile pu\u00f2 produrre abbastanza polline per fecondare fino a 10 piante femminili.\nLa fioritura avviene nel mese di aprile e la raccolta dei frutti avviene a settembre-ottobre. \nIl legno \u00e8 duro e denso, ha un colore giallino.\nColtivazione.\nIl pistacchio fruttifica in un ciclo biennale, il che, insieme alle variazioni climatiche, causa grandi variazioni nelle rese e nei prezzi. In realt\u00e0 la pianta produce frutti tutti gli anni, ma \u00e8 molto soggetta ad alternanza di produzione, si hanno perci\u00f2 anni di carica e anni di scarica (detti comunemente cos\u00ec per la quantit\u00e0 di produzione). Ci sono molte altre piante da frutto con questa caratteristica e si cerca di limitarla diradando i frutti nell'anno di carica per avere una produzione pi\u00f9 o meno simile nei vari anni. Nel pistacchio, invece, si tolgono completamente, annullando la produzione negli anni di scarica per aumentarla negli anni di carica, da qui si ha una coltivazione con ciclo biennale.\nIn Italia vi \u00e8 storicamente una coltivazione di nicchia: rinomati sono i pistacchi di Bronte, Adrano sulle pendici dell'Etna, e Raffadali, tutelati dal marchio DOP \"Pistacchio Verde di Bronte\" e i pistacchi di Stigliano, in provincia di Matera, la cui produzione \u00e8 tra le pi\u00f9 vaste a livello europeo. L'Italia \u00e8 passata da una produzione di 2.400 tonnellate nel 2005 a 2.850 tonnellate del 2012, diventando il settimo produttore al mondo. Zone di coltivazione a rilevanza internazionale si trovano in Medio Oriente (soprattutto Iran, ma anche Turchia e Siria, anche se quest'ultima in forte calo), in California e, negli ultimi anni, anche in Cina. In Grecia, dove la produzione \u00e8 in calo, ma si attesta attorno alle 10.000 tonnellate, si coltiva un pistacchio dal guscio quasi bianco, con nucleo rosso-verde e con l'apertura del guscio simile alla variet\u00e0 \"Kerman\", la variet\u00e0 maggiormente utilizzata in California. La maggior parte della produzione in Grecia proviene dalla regione di Almyros. \nLa variet\u00e0 pi\u00f9 diffusa in Italia \u00e8 la Bianca (comunemente chiamata Napoletana o Nostrale, il seme \u00e8 verde e rappresenta il fattore commerciale di pregio). Altre variet\u00e0 sono la Cappuccia, Cerasola, Insolia, Silvana, Femminella. Di recente introduzione sul mercato italiano sono le cultivar Kern, Red Aleppo e Larnaka.\nUtilizzi.\nUna volta raccolto, il pistacchio va fatto asciugare e poi bisogna togliere il mallo che ricopre il guscio legnoso, infine si fa seccare per consentire la conservazione per lungo periodo e la vendita. \nI pistacchi vengono utilizzati sia sgusciati sia pelati, spesso tostati e salati, anche in pasticceria, per preparare gelati, creme, bevande e per la produzione di salumi, o come condimenti per primi e secondi piatti.\nComposizione alimentare e valori nutrizionali.\nL'alimento \u00e8 formato per il 55-60% da lipidi, per il 18-22% da proteine e per il 4-6% da carboidrati. Contiene sali minerali e molte vitamine.\nI pistacchi, se coltivati in condizioni che espongono la pianta a grandi stress, possono soffrire di contaminazioni con la muffa \"Aspergillus flavus\", che produce nei frutti la tossina insapore aflatossina. Come tutta la frutta a guscio la presenza del pistacchio negli alimenti va indicata per legge in etichetta, ci\u00f2 al fine di prevenire il possibile scatenamento di un'allergia alimentare."}
{"id": "213059", "revid": "10369", "url": "https://it.wikipedia.org/wiki?curid=213059", "title": "Pistacchi", "text": ""}
{"id": "213065", "revid": "638792", "url": "https://it.wikipedia.org/wiki?curid=213065", "title": "Informatica della musica", "text": ""}
{"id": "213082", "revid": "709565", "url": "https://it.wikipedia.org/wiki?curid=213082", "title": "Milonga (musica)", "text": "La milonga \u00e8 un genere musicale folkloristico della regione del R\u00edo de la Plata, tipico dell'Argentina e dell'Uruguay. Imparentato con il candombe, il tango e la habanera.\nIntroduzione.\nLa milonga \u00e8 una danza popolare di origine uruguaiana che deriva dalla pi\u00f9 comune habanera, importata dall'America Meridionale agli inizi del XIX secolo, alla quale \u00e8 stato sostituito il ritmo di 6/8 con uno pi\u00f9 semplice e lineare di 2/4. Un ritmo quest'ultimo che si addice molto di pi\u00f9 a una danza da sala rispetto all'habanera anche se, per la loro somiglianza, spesso la milonga veniva chiamata anche l\"'habanera dei poveri\".\nNegli anni a venire, per\u00f2, il tango tolse molta popolarit\u00e0 alla milonga che venne presto confusa con il tango stesso, da questo deriva la definizione di tango-milonga, cio\u00e8 un tipo di tango con un adattamento leggermente pi\u00f9 veloce e dal ritmo molto pi\u00f9 marcato.\nDi questo genere in particolare \u00e8 interprete uno fra i maggiori ballerini argentini: Rub\u00e9n Celiberti.\nOrigini.\nNacque nei primi anni del XIX secolo nelle case da ballo frequentate da gente povera o comunque non benestante. Per estensione, il termine era usato anche per indicare le donne che lavoravano in queste case da ballo.\nIl vocabolo milonga pu\u00f2 significare \"parola\", \"confusione\", \"litigio\". L'origine precisa \u00e8 incerta e discussa. Si sa, tuttavia, che possiede elementi della musica africana nella sua struttura ritmica e influenze di danze creole ed europee importate nella regione di Buenos Aires attraverso diverse vie, principalmente dal Per\u00f9, Spagna, Brasile e Cuba. Succedeva in quell'epoca il fenomeno che si conosce come \u201cde ida y vuelta\u201d (di andata e ritorno) perch\u00e9 i generi viaggiavano dall'America all'Europa e viceversa acquisendo trasformazioni e adattamenti in ogni regione specifica.\nHa somiglianza con altri ritmi come la chamarrita, il choro, il candombe e la habanera. Si presume che abbia apportato elementi al tango, che dopo prese la forma originale della milonga propriamente come sottogenere.\nLa \"milonga Rosista\" si considera una delle pi\u00f9 vecchie:\nNel 1830 arriva la guajira, probabilmente con il nome di Tirana; ce ne sono diverse composte in Buenos Aires. Quando Urquiza sconfigge Rosas nella batalla de Caseros nel 1852, i brasiliani, che formavano parte dell'esercito Grande, intonavano guajiras dicendo che cantavano milonga.\nLa milonga \u00e8 coesistita insieme alla habanera, ma regn\u00f2 in ambienti sociali molto umili. Per questo la si \u00e8 perfino chiamata \"habanera dei poveri\". Esiste anche un'antica variante uruguaiana, apparentemente esclusiva della citt\u00e0 di Montevideo, chiamata Milong\u00f3n.\nCampera o urbana.\nLa milonga campera \u00e8 leggera, bench\u00e9 non tanto come la milonga urbana; s'interpreta con chitarra e non ha coreografia.\nDifferenze con il tango.\nSebbene tanto la milonga come il tango sono al comp\u00e1s (tempo) di 2/4 o 4/4, le 8 semicrome della milonga sono distribuite in 3 + 3 + 2, invece il tango possiede un ritmo pi\u00f9 \"quadrado\". I testi della milonga sogliono essere picareschi.\nBorges e la milonga.\nLo scrittore argentino Jorge Luis Borges critic\u00f2 a un certo momento il tango e prefer\u00ec la milonga, che non trasmette la malinconia del primo. Borges \u00e8 autore dei testi di \"Jacinto Chiclana\", una milonga musicata da Astor Piazzolla, nella quale ricorda la figura di un \"corajudo\" (\"valoroso\") \"guapo\" che soleva porre la sua abilit\u00e0 nel coltello al servizio di capi politici.\nLa milonga come sala da ballo.\nOltre che di genere musicale il termine milonga possiede anche un significato di luogo e pratica, cio\u00e8 di incontrarsi per ballare la milonga, il tango e il vals criollo. La milonga \u00e8 anteriore agli altri due generi quindi per estensione \u00e8 stata adottata, agli inizi, per definire sia il genere musicale sia l'incontro della gente per ballarlo.\nQuando prese piede questo tipo di danza, la comune balera e sala da ballo prese il gergale nome di milonga. La milonga \u00e8 di solito uno spazio molto ampio dal pavimento particolarmente levigato e spesso contornato da tavolini per i ballerini. Le coppie danzano lungo una \"linea di ballo\" pi\u00f9 precisamente detta \"Ronda\", cio\u00e8 lungo il contorno esterno dello spazio libero e procedono in direzione antioraria.\nGli abituali frequentatori della milonga vengono definiti milongueros.\nLa milonga ha un suo linguaggio particolare: come invitare e accettare (qualora lo si voglia) l'invito al ballo, come regolarsi con un partner pi\u00f9 alto, pi\u00f9 basso, pi\u00f9 o meno esperto. Sono tutti elementi che contribuiscono a un'esperienza piacevole in milonga e secondo fanno parte delle basi del ballo, detto anche \"Galateo della Milonga\".\nQueste regole deontologiche possono essere elencate in:\nInvito\nPista\nSala\nDurante una serata in milonga di solito si possono ascoltare i tre tipi di musica gi\u00e0 detti intervallati da una cortina musicale ogni tre o quattro brani ballati.\nArtisti.\nTra gli artisti uruguaiani e argentini noti per le loro composizioni e interpretazioni della milonga vi sono: Roberto Firpo, Angel D'Agostino, Pedro Laurenz, Villoldo, Francisco Canaro, Rodolfo Biagi, Juan D'Arienzo, Edgardo Donato, Gabino Ezeiza, An\u00edbal Troilo, Lucio Demare, Domingo Federico, Angel Vargas, Mariano Mores, Alfredo Zitarrosa, Francisco Lomuto, Astor Piazzolla e Carlos Di Sarli. Questi artisti vissero i primi anni e l'epoca d'oro del tango.\nLa milonga in Italia.\nIl cantautore italiano Paolo Conte ha dedicato alla milonga il brano \"Alle prese con una verde milonga\" pubblicato nell'album \"Paris milonga\" del 1981, testo riproposto in forma rock nel 2004 dai Marlene Kuntz nell'album \"Fingendo la Poesia\".\nIl cantautore italiano Joe Barbieri ha reso omaggio al genere con il brano \"Le milonghe del sabato\" pubblicato nell'album Respiro del 2012, interpretato in duetto con il cantautore Gianmaria Testa.\nIl 7 novembre 2006 ha avuto inizio su Raitre, in seconda serata, un programma di 10 puntate dal titolo \"Milonga Station\". In ogni puntata \u00e8 stato presentato un racconto da cui veniva estratta e analizzata una parola (dall'africano milonga = parola).\nIl termine \"ballare la milonga\" \u00e8 usato anche nelle cronache sportive in riferimento a quando il ciclista iberico Alberto Contador Velasco, in sella alla sua bicicletta si alza sui pedali nelle salite pi\u00f9 arcigne e, danzando, scala i colli e i passi delle grandi corse a tappe."}
{"id": "213084", "revid": "6923", "url": "https://it.wikipedia.org/wiki?curid=213084", "title": "Eea", "text": "L'isola di Eea (, ) viene nominata nell'Odissea come dimora della maga Circe e prendeva il nome da \"Eos\", l'aurora.\nChe la sede di Circe fosse un'isola \u00e8 ben chiaro nel libro X dell\"Odissea\" in quanto Ulisse, salito su una roccia scorse nella sua interezza il contorno dell'isola:\n\"e il pelago tutto d'intorno la stringe e ghirlanda\".\nTale isola \u00e8 stata identificata, fin dall'antichit\u00e0 (lo testimonia Strabone), con l'attuale promontorio del Circeo. Tuttavia il Circeo non \u00e8 che un promontorio e in passato era una penisola; si \u00e8 ipotizzato quindi che in epoca antica dovesse essere separato dalla terra e circondato dal mare o collegato alla terra da una spiaggia.\nA ricordo di questa sede ipotetica esiste ancora una grotta indicata come \"della Maga Circe\", dove il termine \"maga\" (di uso popolare e letterario non greco) sostituisce quello originario di \"dea\", nonch\u00e9 le rovine del cosiddetto \"Tempio di Circe (o di Venere)\", dove fu rinvenuta una testa di una statua, attribuita alla divinit\u00e0.\nLa dimora di Circe era al centro dell'isola, in un\"aprica pianura\" e in giro si vedevano \"ampie strade\".\nCome si pu\u00f2 notare sia l'isola che le ampie strade lasciano dei dubbi sull'identificazione di Eea con il Circeo, tuttavia il promontorio del Circeo, visto da Gaeta o Sperlonga, pu\u00f2 sembrare proprio un'isola.\nAlcuni storici hanno ipotizzato che l'isola corrispondesse all'acropoli di Terracina o comunque in una zona vicina a Terracina. Inoltre a Terracina il tempio della dea Feronia sembra potersi identificare proprio con Circe.\nAltri hanno ipotizzato, invece, che fosse l'isola di Ponza\nPi\u00f9 di recente altri ancora, come il professore e storiografo neozelandese L.G. Pocock, studiando e ripercorrendo approfonditamente gli eventi descritti nell'Odissea di Omero, hanno identificato E\u00e8a nell'Isola di Ustica, la quale, anche per lo scrittore Marco Carlo Rognoni, sembra corrispondere al luogo pi\u00f9 plausibile a motivo della sua particolare storia, posizione e morfologia.\nSecondo Robert Graves \"... Si suppone che gli Argonauti abbiano navigato lungo il Po, di fronte alla cui foce, sull'altra sponda dell'Adriatico, si trovava Eea, ora chiamata Lussino...\"\nAltre interpretazioni collocano l'isola prossima alla Sardegna ed in alcuni casi l'isola stessa; molte persone attribuiscono la forma dell'isola, simile ad una donna sdraiata, alla \u201cMaga Circe\u201d della tradizione popolare."}
{"id": "213089", "revid": "767487", "url": "https://it.wikipedia.org/wiki?curid=213089", "title": "Fish Out of Water (Chris Squire)", "text": "Fish Out of Water \u00e8 il primo e unico album solista di Chris Squire, bassista degli Yes. Come \"Beginnings\" (Steve Howe), \"Olias of Sunhillow\" (Jon Anderson), \"Ramshackled\" (Alan White) e \"The Story of I\" (Patrick Moraz), l'album nacque dalla decisione degli Yes, dopo \"Relayer\", di realizzare un album solista a testa, da promuovere nel successivo tour del gruppo. Fra questi, \"Olias\" e \"Fish Out of Water\" sono generalmente considerati quelli pi\u00f9 vicini al messaggio musicale degli Yes.\n\"Fish Out of Water\" comprende cinque brani in puro stile \"progressive\", con strutture melodiche complesse, inusuali soluzioni ritmiche (con settimi, undicesimi e cos\u00ec via), arricchiti dalle armonie vocali tipiche di Squire, che qui, diversamente dagli album degli Yes, \u00e8 anche \"lead singer\".\nL'album si avvale della collaborazione di altri due musicisti di provenienza \"Yes\" (Bill Bruford e Patrick Moraz, che suona in tutti i brani), e a tratti persino di una orchestra sinfonica. Fra gli altri musicisti notevoli, bisogna segnalare Jimmy Hastings al flauto in \"Silently Falling\" (uno dei brani di pi\u00f9 spiccato sapore Yes) e Mel Collins (King Crimson) al sassofono in \"Lucky Seven\", in cui Bruford e Squire duettano su ritmiche insolite in un modo che ricorda \"Heart of the Sunrise\" di \"Fragile\".\nSoprattutto notevoli sono, come ci si potrebbe aspettare, le linee di basso, che risaltano in particolare in \"Hold Out Your Hand\", uno dei brani pi\u00f9 celebri di quest'opera.\nL'album si posizion\u00f2 entro i primi trenta posti delle classifiche sia in Inghilterra che negli Stati Uniti.\nIl titolo dell'album \u00e8 un riferimento al nomignolo di Squire (per l'appunto \"fish\", \"pesce\") per la prima volta senza gli Yes (\"fuor d'acqua\")."}
{"id": "213090", "revid": "212348", "url": "https://it.wikipedia.org/wiki?curid=213090", "title": "Thomas Harris", "text": "Biografia.\nThomas Harris nasce a Jackson nel Tennessee. Nel 1940 si trasferisce poi a Rich, nel Mississippi, dove frequenta la Clarksdale High School; si iscrive poi alla Baylor University di Waco, Texas.\nScrittore poco prolifico, in oltre 45 anni di carriera ha pubblicato solo sei romanzi, quattro dei quali legati alla serie che l'ha reso celebre, quella del personaggio Hannibal Lecter. Non rilascia interviste dal 1976 e di lui si hanno pochi dettagli, spesso riferiti da collaboratori o conoscenti, come Stephen King.\nDal 1968 al 1974 Harris lavora come reporter presso la Associated Press di New York, conoscendo cos\u00ec da vicino il mondo del crimine, cosa che gli torner\u00e0 molto utile nel suo primo romanzo Black Sunday (1975), ispirato dalla strage degli atleti israeliani alle Olimpiadi del 1972. Il libro ebbe un certo successo editoriale e venne portato sullo schermo gi\u00e0 nel 1977 con la regia di John Frankenheimer, interpretato da Robert Shaw. Fu cos\u00ec la vendita dei diritti cinematografici a permettergli di dedicarsi alla scrittura a tempo pieno.\n\u00c8 del 1982 \"Il delitto della terza luna\" (\"Red Dragon\"). Da questo romanzo furono tratti due film: \"Manhunter - Frammenti di un omicidio\" del 1986 e \"Red Dragon\" del 2002. Qui per la prima volta appare il personaggio di Hannibal \"il cannibale\" Lecter, uno dei criminali pi\u00f9 apprezzati della letteratura poliziesca.\nNel 1988 esce \"Il silenzio degli innocenti\" (\"The Silence of the Lambs\") che gli procura un riconoscimento mondiale (grazie anche al film del regista Jonathan Demme, che vanta le interpretazioni di Jodie Foster e Anthony Hopkins, premi Oscar nel 1992).\nNel 1999 esce \"Hannibal\", parzialmente ambientato a Firenze, mentre nel 2006 \"Hannibal Lecter - Le origini del male\", e anche da questi romanzi come in tutti gli altri compare come protagonista o co-protagonista lo psichiatra cannibale Hannibal Lecter.\nDal romanzo \"Hannibal\" \u00e8 stato tratto il film Hannibal\" del 2001 mentre dal romanzo \"Hannibal Lecter - Le origini del male\" \u00e8 stato tratto il film Hannibal Lecter - Le origini del male\" del 2007.\nDa tutti i romanzi di Harris sono stati tratti dei film di successo."}
{"id": "213092", "revid": "767487", "url": "https://it.wikipedia.org/wiki?curid=213092", "title": "Ramshackled", "text": "Ramshackled \u00e8 il primo e unico album solista realizzato dal batterista Alan White degli Yes.\nIl disco.\nFu realizzato nel 1975, anno in cui tutti i membri della storica \"band\" inglese decisero di pubblicare ciascuno un album solista, da promuovere nel successivo tour del gruppo.Rispetto agli album prodotti dagli altri quattro (\"Olias of Sunhillow\" di Jon Anderson, \"Beginnings\" di Steve Howe, \"The Story of I\" di Patrick Moraz e \"Fish Out of Water\" di Chris Squire), \"Ramshackled\" \u00e8 quello che pi\u00f9 si allontana dai canoni musicali degli Yes e dal rock progressivo, piuttosto \u00e8 riferibile al precedente lavoro di White per John Lennon e la Plastic Ono Band, o con George Harrison.Lo stile dei brani spazia dal rhythm'n'blues (\"Ooooh Baby\") al reggae (\"Silly Woman\"), con l'unica incursione nell'art rock rappresentata dal brano \"Avakak\". \"Spring\", con la voce di Jon Anderson, ricorda in parte il lavoro di Jon &amp; Vangelis, ma anche alcuni brani di Lennon (per esempio \"You Are Here\" da \"Mind Games\").Nessuno dei brani porta la firma di Alan White, che nell'album ricopre essenzialmente il ruolo di co-produttore, oltre che - ovviamente - di batterista.\nFormazione.\nArrangiamento e direzione Mountain Fjord Limited: David Bedford"}
{"id": "213094", "revid": "122523956", "url": "https://it.wikipedia.org/wiki?curid=213094", "title": "Bicicletta a pedalata assistita", "text": "La bicicletta a pedalata assistita (EPAC - \"Electric pedal assisted cycle\", detta anche \"bici elettrica\", \"pedelec\" o \"bipa\") \u00e8 una bici alla cui azione propulsiva umana si aggiunge quella di un motore. In passato esistevano le bicimotore, dove era comune l'uso di un motore a combustione interna, mentre negli ultimi anni i motori sono quasi esclusivamente elettrici. La bicicletta a pedalata assistita in questa configurazione \u00e8 molto silenziosa, non ha nessuna emissione inquinante durante il funzionamento ed assicura qualche decina di km di autonomia usando l'assistenza del motore, fino a superare i 150\u00a0km nei modelli pi\u00f9 evoluti (batterie al litio) con un coefficiente di ripartizione del lavoro fra motore e ciclista variabile e spesso selezionabile dal ciclista stesso.\nDescrizione.\nComponenti.\nIn aggiunta ai componenti di una bici classica, quella a pedalata assistita \u00e8 composta da:\nMotore.\nSono motori elettrici in corrente continua con tensioni da 12 a 48\u00a0V, integrati sull'asse di una delle due ruote, spesso su quella posteriore oppure il motore pu\u00f2 essere posto anche assiale ai pedali tramite un ingranaggio e la catena di trasmissione. Si possono dividere in due categorie:\nI motori brushless hanno il vantaggio di non necessitare di alcuna manutenzione e sono leggermente pi\u00f9 costosi.\nLa potenza dei motori attualmente (2005) in commercio va da 180 ad oltre 1000 Watt. Pi\u00f9 brevemente, essendo oramai elettriche la quasi totalit\u00e0 delle biciclette a pedalata assistita, si parla di e-bike. Questo termine per\u00f2 \u00e8 meno preciso e in esso si includono anche biciclette che vanno fuori della definizione del codice della strada, in particolare quelle in cui il motore funziona indipendentemente dalla pedalata.\nTanto per avere un'idea degli ordini di grandezza, un motore da 250\u00a0W permette ad una persona di circa 80\u00a0kg, partendo da fermo ed arrivando fermo, di percorrere una pendenza del 10% (circa 100 metri con un dislivello di 10 metri) ad una velocit\u00e0 media di 9\u00a0km/h.\nInfatti, per il principio di conservazione dell'energia, il lavoro necessario a portare m=100\u00a0kg (80\u00a0kg di conducente + 20\u00a0kg di bicicletta) contro la forza di gravit\u00e0 (cio\u00e8 m\u00d7g) per un dislivello di 10 metri (h2-h1) \u00e8 pari ad e=m\u00d7g\u00d7(h2-h1)=104\u00a0J. La potenza necessaria ad erogare questa energia e in un tempo T=spazio/velocit\u00e0=10 [m] /0,25\u00a0[m/s] \u00e8 pari a P=e/T=10000J/40s= 250 W \u00a0\nNaturalmente questo non vuol dire che un motore da 250\u00a0W nominali \u00e8 in grado di erogare esattamente la potenza di cui sopra, perch\u00e9 il rendimento del motore \u00e8 generalmente minore di 1 di una decina o pi\u00f9 di punti percentuali. D'altra parte, per\u00f2, questi motori sono generalmente in grado di erogare potenze di picco (cio\u00e8 per un breve lasso di tempo) nettamente maggiori della loro potenza nominale continua, quindi sotto sforzo possono assistere anche di pi\u00f9: diverse potenze di picco e diversi sistemi di gestione dell'assistenza consentono quindi prestazione anche molto diverse da motore a motore.\nBatteria.\nEsistono molti tipi di batterie in base al componenti chimici della batteria e alla capacit\u00e0. Il costo del mezzo dipende dalla batteria. Le batterie pi\u00f9 affidabili sono quelle agli ioni di litio da 10-15\u00a0Ah da 24 a 36\u00a0V. Con batterie di questa capacit\u00e0 (200-250 Wh o 0,72-0,9 MJ di energia immagazzinata) si possono percorrere a seconda del livello di assistenza e del peso del veicolo e del ciclista dai 40 a 180\u00a0km e oltre.\nPrecedentemente (2006-2008) si utilizzavano, ed esistono ancora in commercio, batterie al piombo e NiMh da 12V-24\u00a0V 10\u00a0Ah molto pi\u00f9 pesanti e molto meno performanti di quelle agli ioni di litio. I modelli con queste batterie costano molto meno e talvolta sono vendute in stock sui principali canali internet.\nCollocamento del motore.\nA seconda del collocamento del motore, nei vari modelli di bicicletta, possono cambiare le prestazioni generali e il comportamento del mezzo con vantaggi e svantaggi a seconda dei casi:\nIl collocamento del motore nel mozzo della ruota anteriore ha il vantaggio di una relativa facilit\u00e0 di implementazione del sistema elettrico propulsivo (con relativa riduzione dei costi di realizzazione) e una migliore distribuzione dei pesi, specie se la batteria si trova collocata sul portapacchi posteriore. Tuttavia si contrappone una possibile scarsa manovrabilit\u00e0 in fase di partenza su fondi scivolosi o su salite ripide dovuti alla presenza della trazione motrice sulla ruota anteriore. Inoltre le forti sollecitazioni di trazione a carico della forcella anteriore, che \u00e8 direttamente collegata al motore, possono concorrere alla sua rottura, specie se ammortizzata. \nPer questo motivo, i motori che vengono collocati nel mozzo anteriore, non dispongono generalmente di coppia elevata.\nNon \u00e8 una soluzione idonea per tragitti con frequenti e lunghe salite, perch\u00e9 il motore non pu\u00f2 sfruttare il cambio della bicicletta, se presente, e pertanto potrebbe non essere in grado di contribuire efficacemente all'avanzamento del mezzo.\nIl collocamento del motore nel mozzo della ruota posteriore ha il vantaggio di sfruttare la trazione motrice posteriore, migliorando la guidabilit\u00e0 e la stabilit\u00e0 del mezzo. Di contro la bicicletta rimane sbilanciata con il peso sul posteriore, peggio ancora se la batteria \u00e8 montata sul portapacchi posteriore. Tuttavia il collocamento della forza motrice sulla ruota posteriore favorisce la possibilit\u00e0 di installare motori di coppia motrice maggiore senza inficiare la stabilit\u00e0 e l'integrit\u00e0 del veicolo. Anche in questo caso, tuttavia, non potendo sfruttare il cambio di velocit\u00e0, il sistema non \u00e8 particolarmente adatto per tragitti con frequenti salite specie se ripide, in quanto a lungo andare potrebbero portare al surriscaldamento del motore e/o dei componenti elettrici con conseguenti possibili guasti.\nIl motore collocato sull'asse dei pedali ha la possibilit\u00e0 di usufruire del cambio di velocit\u00e0 presente nella bicicletta, sfruttando lo stesso principio del cambio degli autoveicoli, con grande vantaggio soprattutto nelle salite dove, grazie all'uso di adeguati rapporti, \u00e8 possibile superare pendenze notevoli. Di contro necessita di telai studiati e costruiti appositamente con specifiche adatte al loro collocamento e con costi di realizzazione elevati. Inoltre, essendo il motore direttamente collegato alla catena di trasmissione, si ha una maggiore usura degli organi di trasmissione. \nTuttavia, considerando l'esigua potenza di 250\u00a0W ammessa dal codice della strada, la possibilit\u00e0 di sfruttare il cambio fa di questi motori degli ottimi \"scalatori\" anche su percorsi montani. Si tratta di una soluzione adottata soprattutto su biciclette di alta gamma, incluse mountain bike di elevato livello tecnico.\nLa maggior parte delle biciclette che adottano questa soluzione sono generalmente equipaggiate con un sensore di sforzo sul movimento dei pedali.\nSensore di pedalata.\nSi tratta di un componente fondamentale di una bici elettrica a pedalata assistita: il sensore di pedalata deve comunicare alla centralina se si sta effettivamente pedalando; solo in questo caso il motore pu\u00f2 essere attivato, secondo le normative europee. Ne esistono fondamentalmente di due tipi: quelli che rilevano la semplice rotazione dei pedali, e quelli che rilevano lo sforzo effettivamente impresso dal ciclista sui pedali. I sensori di primo tipo vengono generalmente realizzati attraverso dei magneti che a ogni rotazione del pedale attivano un sensore fisso sul telaio della bicicletta; sono economici, ma determinano un certo ritardo alla partenza (in quanto bisogna aspettare che un numero sufficiente di magneti sia passato davanti al sensore). I sensori che rilevano lo sforzo possono essere di vario tipo, ma in pratica riescono a stimare la potenza impressa dal ciclista sui pedali; questi sistemi sono di solito pi\u00f9 costosi, ma permettono una pedalata pi\u00f9 naturale, in quanto sono pi\u00f9 reattivi.\nSensore di sforzo.\nNella maggior parte dei velocipedi con motore collocato sull'asse dei pedali (e meno frequentemente su modelli con motore al mozzo) \u00e8 presente un sensore di sforzo (o di pressione). Tale sensore d\u00e0 il consenso all'attivazione del motore alla minima pressione del piede sul pedale. La partenza da fermo e l'attivazione del motore sono dunque istantanee e coincidono con la pressione del piede sul pedale. In assenza di pressione sul pedale, l'assistenza elettrica cessa. \nQuesto sistema permette di modulare la spinta della propulsione elettrica durante la marcia in maniera molto naturale e precisa, cio\u00e8 in accordo con la spinta esercitata dalle gambe sui pedali (pi\u00f9 si spinge sui pedali e pi\u00f9 il motore assiste con vigore e viceversa), restituendo la sensazione di una pedalata naturale, e la conduzione del mezzo si pu\u00f2 considerare quasi al pari di una comune bicicletta muscolare. Lo svantaggio \u00e8 quello di dover costantemente contribuire muscolarmente all'avanzamento del mezzo, anche se in misura relativamente modesta, a seconda del livello di assistenza selezionato e della pendenza stradale (di qui la percezione di pedalare una normale bicicletta con la piacevole impressione di essere in ottima forma fisica).\n\u00c8 un sistema che favorisce un modesto allenamento fisico del conducente perch\u00e9 mantiene costantemente attivi il cuore, i muscoli e la circolazione del sangue ad un ritmo leggermente pi\u00f9 elevato rispetto allo stato di riposo, ma senza particolare affaticamento fisico, tranne nel caso di lunghe e lunghissime percorrenze. \nL'obbligo da parte del conducente di contribuire muscolarmente all'avanzamento del mezzo, aiuta a ridurre il consumo della batteria, estendendone di fatto l'autonomia.\nSensore di rotazione.\nNella maggior parte dei mezzi con motore collocato nel mozzo, non \u00e8 presente un sensore di sforzo bens\u00ec \u00e8 presente un sensore di rotazione, la cui implemetazione \u00e8 tecnicamente molto pi\u00f9 semplice ed economica: in questo caso il consenso all'attivazione del motore avviene contestualmente alla rotazione dei pedali e non con la pressione esercitata sugli stessi. Pertanto la \"prima pedalata\" che si effettua alla partenza avviene esclusivamente per mezzo dello sforzo muscolare del conducente. Appena la rotazione dei pedali \u00e8 avviata, il motore si attiva con una spinta costante e non modulabile dal conducente, legata ai livelli di assistenza disponibili, fino al raggiungimento della massima velocit\u00e0 di rotazione del motore (a circa 25\u00a0km/h) che \u00e8 possibile mantenere senza alcuno sforzo muscolare, semplicemente continuando a ruotare i pedali. L'interruzione della rotazione dei pedali disattiva automaticamente l'assistenza elettrica.\nNei modelli pi\u00f9 evoluti pu\u00f2 essere presente una regolazione fine dell'assistenza, attuabile dal conducente tramite un acceleratore a mano. Tuttavia, anche in questo caso, il consenso all'attivazione del motore deve avvenire tramite rotazione dei pedali. Ci\u00f2 \u00e8 indispensabile perch\u00e9 il mezzo sia a norma di legge per la circolazione su strade pubbliche. La sensazione di guida, con l'adozione del sensore di pedalata, \u00e8 pi\u00f9 simile alla conduzione di un piccolo ciclomotore piuttosto che una biciclietta, ma si ha il vantaggio di poter mantenere l'andatura senza alcun sforzo muscolare. Nelle salite, tuttavia, il contributo muscolare si rende spesso necessario vista l'esigua potenza ammessa dal codice della strada.\nUn importante svantaggio di questo sistema \u00e8 la difficolt\u00e0 da parte del conducente di poter procedere a velocit\u00e0 inferiori a quelle imposte dal livello di assistenza selezionato: in altre parole risulta molto difficile, ad esempio, riuscire a tenere la stessa andatura di un compagno di viaggio che ci affianca con un'altra bicicletta. \nInoltre, la possibilit\u00e0 da parte del conducente di essere esonerato dal contributo muscolare all'avanzamento del mezzo, fa lievitare il consumo della batteria riducendone di fatto l'autonomia.\nAutonomia.\nTralasciando quella ottenibile senza l'ausilio del motore elettrico, che \u00e8 paragonabile a quella delle biciclette classiche e cio\u00e8 teoricamente infinita, l'autonomia dipende da molti fattori quali:\nSe prendiamo come riferimento una bici di classe medio buona con componenti di qualit\u00e0 buona , possiamo dire che in linea generale una batteria da 300 wattora pu\u00f2 assistere con la pedalata per circa 55 km che diventano 35km nel caso di un percorso con varie salite e salgono invece a 75km in caso di un percorso pianeggiante.\nCon il passare del tempo l\u2019autonomia della batteria inizier\u00e0 a diminuire gradualmente ,di solito questo succede dopo i primi 18 / 24 mesi , se la batteria comunque \u00e8 stata gestita in forma ottimale\nSolitamente i dati riguardanti l'autonomia si riferiscono a un percorso senza dislivelli, con un ciclista sui 70\u00a0kg di peso, una media di 20\u00a0km/h, in posizione eretta o leggermente inclinata in avanti e con un asfalto in buono o ottimo stato e poco ruvido. Le batterie si intendono cariche e in piena efficienza.\nSport e critiche.\nLa Rai ha documentato l'esistenza di biciclette munite di sistema di asservimento alla pedalata, del tutto identiche alle biciclette tradizionali; l'ex corridore e commentatore Davide Cassani ha infatti espresso l'ipotesi che tali biciclette sarebbero state usate da alcuni ciclisti professionisti durante le gare: dotate di un motore elettrico nascosto tramite un comando simile ad un tasto, posto sotto al manubrio, avrebbero aiutato gli atleti nelle competizioni, indicando tra gli atleti scorretti il professionista svizzero Fabian Cancellara, ma tale accusa non \u00e8 mai stata provata ed \u00e8 rimasta una pura congettura e successive analisi hanno mostrato come l'accusa stessa fosse comunque improbabile.\nQuesto fenomeno viene identificato come doping tecnologico e sono stati accertati diversi casi.\nDirettiva Europea 2002/24/CE: definizione della bicicletta a pedalata assistita.\nLa direttiva europea 2002/24/CE (\"articolo 1, punto h\") definisce la bicicletta a pedalata assistita come una bicicletta dotata di motore elettrico ausiliario e con le seguenti caratteristiche:\nAi veicoli che soddisfano questa direttiva non viene richiesta l'omologazione e sono considerati a tutti gli effetti come le biciclette tradizionali. Veicoli invece che non soddisfano contemporaneamente questi requisiti non possono essere considerati biciclette e devono essere quindi omologati e immatricolati. Questa direttiva \u00e8 stata recepita in Italia con il decreto 31 gennaio 2003 del Ministero delle Infrastrutture e dei Trasporti ed \u00e8 pertanto in vigore."}
{"id": "213096", "revid": "1728", "url": "https://it.wikipedia.org/wiki?curid=213096", "title": "Bedriacum", "text": ""}
{"id": "213097", "revid": "287204", "url": "https://it.wikipedia.org/wiki?curid=213097", "title": "Assioma di regolarit\u00e0", "text": "Nella teoria degli insiemi, lassioma di regolarit\u00e0 (noto anche come assioma della fondatezza o assioma di fondazione) \u00e8 uno degli assiomi della teoria degli insiemi di Zermelo-Fraenkel.\nNel linguaggio formale degli assiomi di Zermelo-Fraenkel l'assioma si scrive:\nOppure a parole:\nDue risultati che seguono dall'assioma sono \"nessun insieme \u00e8 un elemento di s\u00e9 stesso\" e \"non esiste una successione infinita (\"an\") tale che \"ai+1\" \u00e8 un elemento di \"ai\" per ogni \"i\"\".\nAssieme all'assioma della scelta, questo risultato pu\u00f2 essere invertito: se non esistono successioni infinite di quel tipo, allora l'assioma di regolarit\u00e0 \u00e8 vero. Quindi le due affermazioni sono equivalenti.\nVi sono teorie degli insiemi non standard che, oltre ad omettere l'assioma di regolarit\u00e0, hanno addirittura postulato l'esistenza di insiemi che sono elementi di s\u00e9 stessi.\nInoltre, tutti i risultati della matematica ordinaria continuano a valere anche in assenza di tale assioma, a patto di restringerli ai soli insiemi ben fondati.\nImplicazioni elementari.\n\"L'assioma di regolarit\u00e0 implica che nessun insieme \u00e8 elemento di s\u00e9 stesso\"\nSia \"A\" un insieme tale che \"A\" sia un elemento di s\u00e9 stesso e definiamo l'insieme \"B\" = {\"A\"}, che esiste per l'assioma della coppia. Applicando l'assioma di regolarit\u00e0 a \"B\", vediamo che l'unico elemento di \"B\", vale a dire \"A\", deve essere disgiunto da \"B\". Ma l'intersezione di \"A\" e \"B\" \u00e8 proprio \"A\". Quindi \"B\" non soddisfa l'assioma di regolarit\u00e0 e abbiamo una contraddizione, dimostrando che \"A\" non pu\u00f2 esistere.\n\"L'assioma di regolarit\u00e0 implica che non esiste nessuna successione infinita discendente di insiemi.\"\nSia \"f\" una funzione dei numeri naturali tale che \"f\"(\"n\"+1) sia un elemento di \"f\"(\"n\") per ogni \"n\". Definiamo \"S\" = {\"f\"(\"n\"): \"n\" numero naturale} come l'immagine di \"f\", che pu\u00f2 essere vista come insieme dalla definizione formale di funzione. Applicando l'assioma di regolarit\u00e0 ad \"S\", sia \"f\"(\"k\") un elemento di \"S\" disgiunto da \"S\". Ma per la definizione di \"f\" e \"S\", \"f\"(\"k\") e \"S\" hanno un elemento in comune (vale a dire \"f\"(\"k\"+1)). Abbiamo una contraddizione, quindi non esiste tale \"f\".\n\"Assumendo l'assioma della scelta, l'assenza di successioni infinite discendenti implica l'assioma di regolarit\u00e0\"\nSia l'insieme non vuoto \"S\" un controesempio dell'assioma di regolarit\u00e0; cio\u00e8, ogni elemento \"s\" di \"S\" ha un'intersezione non vuota con \"S\". Sia \"T\" un insieme che ha come membri \"S\" e, per ogni elemento \"s\" di \"S\", l'intersezione tra quest'elemento e \"S\". Sia \"g\" una funzione di scelta per \"T\", cio\u00e8 un'applicazione tale che \"g\"(\"t\") \u00e8 un elemento di \"t\" per ogni insieme \"t\" appartenente a \"T\". Ora definamo ricorsivamente la funzione \"f\" sugli interi non negativi come segue:\nAllora per ogni \"n\", \"f\"(\"n\") \u00e8 un elemento di \"T\" e anche di \"S\", cosicch\u00e9 l'intersezione di \"f\"(\"n\") con \"S\" \u00e8 non vuota, quindi \"f\"(\"n\"+1) \u00e8 ben definita ed \u00e8 un elemento di \"f\"(\"n\"). Allora i valori di \"f\" formano un'infinita catena discendente. Questa \u00e8 una contraddizione, quindi non esiste tale \"S\"."}
{"id": "213103", "revid": "9", "url": "https://it.wikipedia.org/wiki?curid=213103", "title": "Ipparco di Rodi", "text": ""}
{"id": "213112", "revid": "228587", "url": "https://it.wikipedia.org/wiki?curid=213112", "title": "Isolante", "text": ""}
{"id": "213113", "revid": "585241", "url": "https://it.wikipedia.org/wiki?curid=213113", "title": "Pinot Bianco", "text": ""}
{"id": "213115", "revid": "585241", "url": "https://it.wikipedia.org/wiki?curid=213115", "title": "Pinot Nero", "text": ""}
{"id": "213124", "revid": "339392", "url": "https://it.wikipedia.org/wiki?curid=213124", "title": "Camilla Parker-Bowles", "text": ""}
{"id": "213127", "revid": "697352", "url": "https://it.wikipedia.org/wiki?curid=213127", "title": "Yes (disambigua)", "text": ""}
{"id": "213128", "revid": "7336", "url": "https://it.wikipedia.org/wiki?curid=213128", "title": "Grado alcolico", "text": ""}
{"id": "213129", "revid": "287204", "url": "https://it.wikipedia.org/wiki?curid=213129", "title": "Osphronemidae", "text": "La famiglia Osphronemidae comprende 126 specie di pesci d'acqua dolce appartenenti all'ordine Perciformes.\nDistribuzione e habitat.\nI pesci della famiglia sono diffusi in Asia, nelle acque dolci del Pakistan, dell'India, fino alla Corea e all'arcipelago malese. Sono stati interessati negli ultimi anni da importanti cambiamenti tassonomici (vedi capitolo Tassonomia).\nDescrizione.\nLa quasi totalit\u00e0 dei gourami presenta pinne ventrali allungate ed estremamente sottili (ad eccezione delle \"Betta\") che hanno funzione tattile-olfattiva e sono di vitale importanza per il pesce, che si sposta muovendo queste appendici per saggiare lo spazio e gli eventuali oggetti o pesci presenti dinnanzi a s\u00e9.\nEtimologia.\nIl nome scientifico sottolinea la caratteristica suddetta: \"Osphronemidae\" (\"Osphra-\" in greco, che significa olfatto (odorare) e \"-nema\", (filamento) significa a grandi linee filamento olfattivo.\nLe \"Betta\".\nLe oltre 50 specie del genere \"Betta\" sono meno conosciute dei Pesci combattenti, loro specie \"cugine\". Tuttavia sono pesci estremamente interessanti, con corpo cilindriforme, lunga pinna anale, coda arrotondata (alcune specie presentano inoltre una punta a lancia) e pinna dorsale arretrata e a semicerchio. La bocca \u00e8 rivolta verso l'alto.\nPesce siamese combattente.\nTra le \"Betta\", i cosiddetti \"Pesci siamesi combattenti\" sono gli Osfronemidi pi\u00f9 conosciuti al mondo per via della forte aggressivit\u00e0 che esiste tra gli individui maschi. In natura questi pesci evitano di incontrarsi frequentemente tra maschi poich\u00e9 l'incontro tra i due porta solitamente ad uno scontro fisico per il possesso di femmine o di territorio. I pesci combattenti scientificamente si chiamano \"Betta splendens\" e le variet\u00e0 in commercio, con lunghe pinne a velo splendidamente colorate con riflessi metallici, sono frutto delle selezioni che l'uomo ha compiuto negli ultimi decenni. La specie originaria presenta una livrea estremamente vivace ma senza pinne a velo (si pensa sia un'ulteriore evoluzione del \"Betta imbellis\". La femmina di queste due specie \u00e8 pi\u00f9 smorta, con testa bruna e corpo iridescente, dal rossastro al blu-verde (che cambia tuttavia in un bruno striato se il pesce \u00e8 spaventato). L'aggressivit\u00e0 di questi pesci \u00e8 cos\u00ec conosciuta che in Tailandia vengono organizzati addirittura combattimenti con scommesse.\nI Pesci del Paradiso.\nPiccolo gruppo di pesci appartenenti al genere \"Macropodus\", molto appariscenti, con corpo lungo e pinne appuntite. Livree coloratissime. Di grande interesse acquariofilo.\nI Gurami (o Gourami).\nConosciuti e apprezzati sia dagli acquariofili di tutto il mondo che dagli abitanti del sud-est asiatico (che ne pescano alcune specie come cibo).\nTassonomia.\nInizialmente la famiglia comprendeva un genere (\"Osphronemus\") e 3 specie. Negli ultimi anni agli Osfronemidi furono uniti i pesci appartenenti alla dissolta famiglia dei \"Belontidi\" (i \"Trichogaster\", a loro volta ex \"Anabantidi\") e dei \"Luciopercidi\". Dal 2004 gli Osfronemidi contano 126 specie (16 generi) divise in 4 sottofamiglie:"}
{"id": "213130", "revid": "226458", "url": "https://it.wikipedia.org/wiki?curid=213130", "title": "51-XX", "text": "51-XX \u00e8 la sigla della sezione primaria dello schema di classificazione\nMSC dedicata alla geometria.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213131", "revid": "226458", "url": "https://it.wikipedia.org/wiki?curid=213131", "title": "52-XX", "text": "52-XX \u00e8 la sigla della sezione primaria dello schema di classificazione\nMSC dedicata a insiemi convessi e geometria discreta.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213133", "revid": "1226", "url": "https://it.wikipedia.org/wiki?curid=213133", "title": "53-XX", "text": "53-XX \u00e8 la sigla della sezione primaria dello schema di classificazione\nMSC dedicata alla geometria differenziale.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213137", "revid": "21583", "url": "https://it.wikipedia.org/wiki?curid=213137", "title": "54-XX", "text": "54-XX \u00e8 la sigla della sezione primaria dello schema di classificazione MSC dedicata alla topologia generale.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213138", "revid": "16066", "url": "https://it.wikipedia.org/wiki?curid=213138", "title": "Elettron-volt", "text": ""}
{"id": "213139", "revid": "287204", "url": "https://it.wikipedia.org/wiki?curid=213139", "title": "Convezione termica", "text": ""}
{"id": "213140", "revid": "31886", "url": "https://it.wikipedia.org/wiki?curid=213140", "title": "55-XX", "text": "55-XX \u00e8 la sigla della sezione primaria dello schema di classificazione MSC dedicata alla topologia algebrica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213141", "revid": "16066", "url": "https://it.wikipedia.org/wiki?curid=213141", "title": "Elettron volt", "text": ""}
{"id": "213142", "revid": "122888194", "url": "https://it.wikipedia.org/wiki?curid=213142", "title": "Rosh haShana", "text": "Rosh Hashanah (in ebraico \u05e8\u05d0\u05e9 \u05d4\u05e9\u05e0\u05d4, letteralmente \"capo dell'anno\") \u00e8 il capodanno religioso, uno dei tre previsti nel calendario ebraico.\nNella Torah vi si fa riferimento definendolo \"\"il giorno del suono dello Shofar\" (\"Yom Terua\", Levitico 23:24). La letteratura rabbinica e la liturgia descrivono Rosh haShana come il \"Giorno del giudizio\" (\"Yom ha-Din\") ed il \"Giorno del ricordo\" (\"Yom ha-Zikkaron\").\nNei midrashim si racconta di Dio che si siede sul trono, di fronte a lui i libri che raccolgono la storia dell'umanit\u00e0 (non solo del popolo ebraico). Ogni singola persona viene presa in esame per decidere se meriti il perdono o meno.\nLa decisione, per\u00f2, verr\u00e0 ratificata solo in occasione di Yom Kippur. \u00c8 per questo che i 10 giorni che separano queste due festivit\u00e0 sono chiamate \"i 10 giorni penitenziali\". In questi 10 giorni \u00e8 dovere di ogni ebreo compiere un'analisi del proprio anno ed individuare tutte le trasgressioni compiute nei confronti dei precetti ebraici. Ma l'uomo \u00e8 rispettoso anche verso il proprio prossimo. Ancora pi\u00f9 importante, allora, \u00e8 l'analisi dei torti che si sono fatti nei confronti dei propri conoscenti. Una volta riconosciuto con s\u00e9 stessi di aver agito in maniera scorretta, occorre chiedere il perdono del danneggiato. Quest'ultimo ha il dovere di offrire il proprio perdono. Solo in casi particolari ha la facolt\u00e0 di negarlo. \u00c8 con l'anima del penitente che si affronta lo Yom Kippur.\nLa festa dura 2 giorni sia in Israele che in diaspora, ma \u00e8 una tradizione recente. Esistono infatti testimonianze di come a Gerusalemme si festeggiasse solo il primo giorno ancora nel XIII secolo. Le scritture recano il precetto dell'osservanza di un solo giorno. \u00c8 per questo che alcune correnti dell'ebraismo, tra le quali i Karaiti, festeggiano solo il primo. L'ebraismo ortodosso e quello conservativo, invece, li festeggiano entrambi.\nLa festa nel calendario gregoriano.\nRosh haShanah cade 162 giorni dopo il primo dei giorni di Pesach. Nel calendario gregoriano non pu\u00f2 cadere prima del 5 settembre. Curiosamente, a causa della differenza tra il calendario ebraico e quello gregoriano, dal 2089 di quest'ultimo, Rosh haShana non potr\u00e0 pi\u00f9 cadere prima del 6 settembre.\nNon pu\u00f2 invece cadere pi\u00f9 tardi del 5 ottobre. Sempre per come \u00e8 calcolato il calendario ebraico, la festa di Rosh haShana non pu\u00f2 mai cadere di gioved\u00ec, venerd\u00ec o domenica.\nBasato sulla data tradizionale della creazione del mondo, cade il primo giorno di Tishri; secondo il calendario gregoriano in settembre o nei primi giorni di ottobre. Nei prossimi anni cadr\u00e0:\nLa tradizione.\nUna delle caratteristiche peculiari di Rosh haShana \u00e8 il suono dello shofar. In alcune comunit\u00e0 viene suonato tutte le mattine del mese di Elul, l'ultimo prima del nuovo anno. Il significato di questa usanza \u00e8 quello di \"risvegliare\" il popolo ebraico dal torpore e ricordargli che sta per avvicinarsi il giorno in cui verr\u00e0 giudicato (Maimonide, Yad, Leggi della penitenza 3:4) con Yom Kippur.\nNei giorni precedenti, vengono recitate le selichot (preghiere penitenziali). A seconda della tradizione delle varie correnti, la recitazione delle selichot inizia in momenti diversi, dai 30 ai 10 giorni prima della festivit\u00e0 di Rosh haShana.\nQueste composizioni poetiche sono talmente importanti che nel giorno stesso della festivit\u00e0, alcune di queste, chiamate \"piutim\", sono inserite all'interno della normale liturgia.\nNel pomeriggio che precede l'inizio della festivit\u00e0 si usa fare il \"tashlikh\", un lancio di oggetti presso uno specchio d'acqua (anche una fontana va bene) per liberarsi di ogni residuo di peccato.\nIl Seder.\nLa cena della prima sera di Rosh haShana \u00e8 detta \"Ser di Rosh haShan\u00e0\"; durante questa cena, assieme alla recitazione di piccole formule di preghiera, si usa consumare sia qualcosa di dolce (tipica la mela intinta nel miele), sia cibi che diano l'idea di molteplicit\u00e0, come il melograno, per augurarsi un anno dolce e prospero.Tra i vari piatti che si servono durante questa cena, differenti nelle varie tradizioni, \u00e8 una costante la presenza di qualche parte di animale che faccia parte della testa, a simboleggiare il capo dell'anno. Solitamente viene portata in tavola anche una forma di pane (challa) tonda, a simboleggiare la \"circolarit\u00e0\" dell'anno.\nNel pasto della seconda sera, col secondo Seder come il primo, vengono servite pi\u00f9 variet\u00e0 possibili di frutta, perch\u00e9 vengano incluse nella benedizione di \"shehecheyanu\" (la benedizione che si recita la prima volta che si assaggia qualcosa nell'anno).\nNella Bibbia ebraica.\nNell'antichit\u00e0, l'anno ebraico aveva inizio in autunno seguendo il ciclo dei campi: semina-crescita-raccolto. Seguendo questo stesso ordine, si presentano le principali festivit\u00e0 ebraiche: la festa del pane azimo; la festa della mietitura (primizie dei cereali), sette settimane pi\u00f9 tardi, e la festa del raccolto o dell\"'immagazzinamento\" al termine della stagione, che segna anche il termine del calendario ebraico (Esodo 23:14-17, Deuteronomio 16:1-16). \u00c8 probabile che quest'ultima festa sia stata celebrata nell'antichit\u00e0 in modi particolari.\nIl primo riferimento agli usi della festa \u00e8, probabilmente, di Ezechiele (Ezechiele, XL 1). Nel Levitico (23:9) si dice che il giubileo, che inizia nello stesso giorni di Rosh haShana, venne accolto con il suono di trombe.\nSecondo la traduzione dei settanta del libro di Ezechiele, sacrifici specifici venivano offerti sia nel primo giorno del primo mese (Nisan), sia il primo giorno del settimo mese (Tishri). Il primo giorno del settimo mese viene indicato come \"giorno del suono delle trombe\"\". Si teneva una convocazione sacra. Nessun lavoro doveva essere eseguito e speciali sacrifici dovevano essere offerti (Levitico, 23:23-25; Numeri 29:1-6). Non viene ancora chiamato espressamente capodanno, ma veniva gi\u00e0 osservato come tale dagli ebrei del tempo.\nIn questa data ricorre la creazione di Adamo.\nTashlikh.\nTashlikh (, tradotto con \"gettar via, buttare\") \u00e8 una pratica antica dell'Ebraismo, usualmente eseguita nel pomeriggio di Rosh haShanah, ma pu\u00f2 essere osservata fino a \"Hoshanah Rabbah (Grande Supplica/Osanna)\". I peccati dell'anno precedente sono simbolicamente \"buttati via\" recitando una sezione da Michea che allude alla liberazione simbolica dai peccati gettandoli in grande corpo naturale di acqua corrente (come un fiume, lago, mare o oceano), lanciando quindi un sasso o una pietra nell'acqua stessa.\nIl nome \"Tashlikh\" e la pratica stessa derivano dal passo biblico recitato alla cerimonia: \"Tu getterai in fondo al mare tutti i nostri peccati.\"\nOrigini e Halakhah.\nLa maggioranza delle fonti ebraiche fanno risalire la tradizione a Rabbi Yaakov ben Moshe Levi Moelin (ebraico: \u05d9\u05e2\u05e7\u05d1 \u05d1\u05df \u05de\u05e9\u05d4 \u05de\u05d5\u05dc\u05d9\u05df, Germania 1365-1427) nella sua opera \"Sefer Maharil\". Alcuni indizi sulla sua prima origine sono:\nIl primo riferimento diretto a \"tashlikh\" si trova presso Rabbi Jacob Moelin in \"Sefer Maharil\", dove spiega il \"minhag\" (\"usanza\") quale commemorazione del Legatura di Isacco. Racconta un midrash rabbinico sulla legatura nel quale Satana, gettandosi attraverso il sentiero di Abramo in forma di un torrente profondo che egli super\u00f2, cerc\u00f2 di impedirgli il sacrificio di Isacco sul Monte Moriah infatti Abramo e Isacco, nel fiume quasi fino al collo, pregarono Dio di assisterli, al che il fiume scomparve.\nMoelin tuttavia proibisce la pratica di gettare pezzi di pane nel fiume, specialmente nel giorno di Shabbat (quando il \"trasporto\" \u00e8 proibito). Ci\u00f2 dimostra quindi che al suo tempo \"tashlikh\" era una pratica debitamente osservata, anche quando il primo giorno di Rosh haShana capitava nello Shabbat, sebbene in seguito la cerimonia venisse rimandata al secondo giorno. Rabbi Moses Isserles coautore dello \"Shulchan Aruch\" (il \"Codice delle legge ebraica\") spiega: "}
{"id": "213143", "revid": "84184", "url": "https://it.wikipedia.org/wiki?curid=213143", "title": "Marco Antonio Primo", "text": "Biografia.\nRicevette nella sua fanciullezza il soprannome di \"Becco\", che indicava in gallico il becco di un gallo. In seguito and\u00f2 a Roma e raggiunse la dignit\u00e0 senatoriale; ma essendo stato condannando per falso (\"falsum\") sotto la \"lex Cornelia\" durante il principato di Nerone, fu espulso dal Senato e bandito dalla citt\u00e0.\nDopo la morte di Nerone (68), fu ristabilito nel rango di senatore da Galba e fu inviato al comando della settima legione, che presidiava la Pannonia. Si ritiene che abbia scritto ad Otone, offrendogli di prendere il comando delle sue forze; ma poich\u00e9 Otone rifiut\u00f2 l'offerta, non lo appoggi\u00f2 nella lotta contro Vitellio. Quando le fortune di quest'ultimo cominciarono a declinare (69), Antonio fu uno dei primi generali in Europa a dichiararsi a favore di Vespasiano rendendogli i favori pi\u00f9 importanti.\nEra ben qualificato per svolgere un ruolo importante in una guerra civile, essendo coraggioso nell'azione, pronto nel discorso, senza scrupoli nell'uso dei mezzi, ugualmente pronto a saccheggiare e corrompere nonch\u00e9 in possesso di considerevoli abilit\u00e0 militari. Fu grazie alla sua influenza che le legioni stanziate in Moesia ed in Pannonia si schierarono con Vespasiano. Mentre gli altri generali di Vespasiano erano dell'opinione che sarebbe stato meglio rimanere in Pannonia ad attendere l'arrivo di Muciano, che stava marciando da est alla testa di un potente esercito di Vespasiano, Antonio al contrario sollecit\u00f2 un'invasione immediata dell'Italia. La sua energia vinse tutte le opposizioni.\nSenza attendere che l'esercito fosse pronto, Antonio, con un piccolo corpo di truppe scelte ed accompagnato da Arrio Varo, che aveva guadagnato grande fama sotto Corbulone nella guerra contro gli Armeni, attravers\u00f2 le Alpi e si spinse in Italia. Qu\u00ec ottenne grandi successi: conquist\u00f2 parecchie citt\u00e0 nella Gallia Transpadana e a Patavium (Padova) fu raggiunto da due legioni che lo avevano seguito da nord. A Patavium concesse alle sue truppe un breve periodo di riposo, quindi marci\u00f2 su Verona che conquist\u00f2.\nIntanto Aulo Cecina Alieno, che era stato inviato da Vitellio alla testa di un grande esercito per contrastarlo, non adott\u00f2 le misure necessarie contro di lui nonostante le sue forze superiori avrebbero potuto facilmente ricacciare Antonio via dall'Italia. Sembra al contrario che meditasse di voler tradire Vitellio e passare dalla parte di Vespasiano.. Poco tempo dopo altre tre legioni attraversarono le Alpi e si unirono ad Antonio, ora alla testa di cinque legioni. La sua autorit\u00e0 di comando era inferiore a quella ripartita fra due generali di rango consolare, T. Ampio Flaviano, governatore della Pannonia, ed Aponio Saturnino, governatore della Moesia. Ma un'insurrezione dei soldati lo liber\u00f2 di questi rivali che furono costretti ad abbandonare l'accampamento. Antonio ostent\u00f2 grande indignazione per questi atti, ma molti credono che l'ammutinamento fosse stato istigato da lui stesso per poter ottenere pi\u00f9 facilmente il comando di tutte le legioni.\nL'esercito di Cecina Alieno nel frattempo fu gettato in grande confusione dal tradimento del suo comandante, che aveva tentato di persuadere le truppe ad abbandonare Vitellio e ad abbracciare la causa di Vespasiano; non riuscendo nel suo tentativo, Cecina Alieno fu arrestato e gettato in catene e nuovi comandanti furono scelti dai soldati al suo posto. Antonio decise di sfruttare queste circostanze favorevoli per attaccare immediatamente l'esercito di Vitellio. Di conseguenza part\u00ec dai suoi accampamenti presso Verona per avanzare fino a Bedriacum, una localit\u00e0 a poca distanza da Cremona, dove fu combattuta la battaglia decisiva. L'imprudenza di Arrio Varo, che aveva attaccato il nemico troppo presto ed era stato respinto con molte perdite, gett\u00f2 l'esercito di Antonio nella confusione e a momenti causava la perdita della battaglia. Antonio riusc\u00ec ad arrestare la rotta dei suoi soltanto uccidendo uno dei suoi vessilliferi che era in fuga e conducendo i suoi uomini contro il nemico tenendo lo stendardo con le sue mani.\nLa vittoria alla fine arrise ad Antonio Primo ed il nemico fugg\u00ec in gran confusione riparando a Cremona. Nella notte Antonio fu attaccato da un altro esercito di Vitellio, costituito da sei legioni che avevano stazionato ad Hostilia (Ostiglia) e che erano state immediatamente inviate contro Antonio non appena avevano saputo della sconfitta dei loro camerati. L'abilit\u00e0 ed il valore di Antonio Primo assicurarono di nuovo la vittoria alle sue truppe dopo un'altra dura battaglia. Alla mattina marci\u00f2 contro Cremona, che fu obbligata ad arrendersi dopo una difesa vigorosa. L'infelice citt\u00e0 fu saccheggiata e messa a fuoco. Dopo quattro giorni di saccheggio incessante, durante il quale furono perpetrate le atrocit\u00e0 pi\u00f9 orribili, l'intera citt\u00e0 fu rasa al suolo.\nFinora Antonio Primo si era comportato con moderazione e cautela; ma, come accade frequentemente, il successo rivel\u00f2 il suo carattere crudele e rese evidente la cupidigia, l'orgoglio e altri difetti. D'ora in poi tratt\u00f2 l'Italia come un paese conquistato e, per mantenere la sua popolarit\u00e0 tra i soldati, concesse loro ogni genere di licenza. Muciano, che era geloso del suo successo e che avrebbe desiderato riservare a s\u00e9 la gloria di concludere la guerra, scrisse ad Antonio suggerendogli cautela, invitandolo ad attendere, anche se scriveva le sue lettere in modo tale che la responsabilit\u00e0 di tutte le azioni ricadesse su Antonio. Ma con gli ufficiali di Antonio si espresse pi\u00f9 apertamente, cercando cos\u00ec di trattenere Antonio nell'Italia settentrionale.\nAntonio, tuttavia, non aveva un temperamento tale da accettare tali interferenze e quindi scrisse a Vespasiano, esaltando le proprie imprese ed attaccando segretamente Muciano. Senza tener conto dei desideri di questi, attravers\u00f2 gli Appennini nel mezzo dell'inverno e marci\u00f2 diritto su Roma. Raggiunto Ocriculum si ferm\u00f2 per alcuni giorni. I suoi soldati, i cui appetiti erano stati stimolati dal sacco di Cremona e che erano impazienti di saziarsi con le spoglie di Roma, furono indignati di questo ritardo ed accusarono il loro generale di tradimento. \u00c8 probabile che Antonio, che aveva visto che sarebbe stato difficile trattenere i suoi soldati, temesse di attirarsi l'odio generale e la disistima di Vespasiano, se le truppe avessero saccheggiato la citt\u00e0 imperiale. Ma qualunque fossero i suoi motivi o le sue intenzioni, accaddero delle circostanze che posero fine alla sua inattivit\u00e0. Arriv\u00f2 infatti la notizia che Tito Flavio Sabino, fratello di Vespasiano che ricopriva la carica di \"Praefectus Urbis\", si era rifugiato nel Campidoglio ed era assediato dalle truppe di Vitellio.\nDi conseguenza Antonio marci\u00f2 immediatamente su Roma, ma prima che potesse raggiungerla il Campidoglio era stato bruciato e Flavio Sabino ucciso. Arrivato ai sobborghi, cerc\u00f2 di impedire ai suoi di entrare nella citt\u00e0 fino al giorno seguente; ma i soldati, che vedevano la preda davanti ai loro occhi, chiesero di essere condotti immediatamente all'attacco. Antonio fu obbligato a cedere; divise il suo esercito in tre corpi e diede gli ordini per l'assalto. Le truppe di Vitellio combatterono con il coraggio della disperazione; scacciate dai sobborghi, continuarono il combattimento nelle vie della citt\u00e0 e la lotta continu\u00f2 per molti giorni. Alla fine i soldati di Vitellio furono sconfitti dappertutto e l'imperatore stesso messo a morte. Subito dopo Domiziano, che era a Roma, ricevette il nome di Cesare ed Arrio Varo fu incaricato del comando della Guardia pretoriana; ma il governo e tutto il potere erano nelle mani di Antonio. La sua rapacit\u00e0 non conobbe limiti e os\u00f2 persino saccheggiare il palazzo imperiale, come durante il sacco di Cremona.\nIl Senato succube degli eventi gli concesse gli onori consolari; ma il suo potere dur\u00f2 soltanto per un breve periodo. Muciano raggiunse Roma subito dopo la morte di Vitellio ed immediatamente fu accolto dal Senato e dalla citt\u00e0 intera come padrone. Bench\u00e9 Antonio fosse ridotto cos\u00ec ad una posizione secondaria, Muciano era ancora sospettoso di lui e, quindi, non gli permise di accompagnare Domiziano nella sua spedizione in Germania; al che Antonio fu cos\u00ec indignato e risentito che si rec\u00f2 da Vespasiano ad Alessandria.\nAntonio Primo Non fu ricevuto da Vespasiano nel modo che si aspettava e che pensava di meritare; bench\u00e9 lo trattasse con bont\u00e0 e considerazione in virt\u00f9 dei grandi servizi che gli aveva reso, il nuovo imperatore in cuor suo lo guardava con avversione e sospetto a causa delle accuse di Muciano e del comportamento troppo orgoglioso (Tacito: \"Historiae\" II. 86, III - IV \"passim\"; Cassio Dione Cocceiano, \"Storia romana\", LXV.9-18; Giuseppe Flavio: \"Guerra giudaica\" IV, 11). Questa \u00e8 l'ultima volta che Antonio Primo fu citato da Tacito; ma sappiamo da Marziale, che era un amico di Antonio Primo, che quest'ultimo era ancora vivo quando Traiano sal\u00ec al potere. Secondo un epigramma, probabilmente pubblicato nel 100, cio\u00e8 durante il secondo anno del principato di Traiano, Antonio sarebbe stato nel suo settantacinquesimo anno di vita. (Marziale X. 23, cfr.: X. 32, IX 99)\nX 23\nX 32\nIX 99"}
{"id": "213146", "revid": "463686", "url": "https://it.wikipedia.org/wiki?curid=213146", "title": "Zarquon", "text": ""}
{"id": "213148", "revid": "1001457", "url": "https://it.wikipedia.org/wiki?curid=213148", "title": "Valeriano I", "text": ""}
{"id": "213150", "revid": "124063615", "url": "https://it.wikipedia.org/wiki?curid=213150", "title": "Primitivo (vitigno)", "text": "Il Primitivo \u00e8 un vitigno a bacca rossa italiano. Collegandoci alla origine, il suo DNA \u00e8 condiviso con il vitigno Zinfandel (californiano) e con il vitigno croato Plavac Mali; quest'ultimo \u00e8 l'incrocio fra Zinfandel e il vitigno croato Dobri\u010di\u0107.\nStoria.\nLa storia del primitivo si perde nella notte dei tempi. Giunto in Puglia con ogni probabilit\u00e0 dall'altra sponda dell'Adriatico per mano degli Illiri, popolo della regione balcanica dedito alla coltivazione della vite, inizi\u00f2 ad essere commercializzato in tutto il Mediterraneo dai fenici antichi frequentatori delle nostre coste. E quando i greci iniziarono a colonizzare il sud Italia (VII sec. a.C.) diffondendo soprattutto in Campania e Lucania i loro vitigni a bacca nera, il vino ellenico (precursore dell'Aglianico) per quanto pregiato non penetr\u00f2 in Puglia. Prova ne \u00e8 il fatto che in epoca romana accanto alla parola \"vinum\" si utilizzava \"merum\" vinum, il vino aromatizzato con il miele, acqua, e resine varie; invece merum significava vino puro, sincero. Ebbene la parola \"vinum\" \u00e8 entrata in tutte le lingue indoeuropee, mentre la parola merum \u00e8 rimasta nei dialetti pugliesi dove ancora oggi il buon vino si chiama \"mjier\" o \"mieru\".\nI primi documenti relativi a questo vitigno risalgono alla seconda met\u00e0 del 1700, quando un uomo di chiesa, don Francesco Filippo Indellicati, primicerio della chiesa di Gioia del Colle, not\u00f2 che tra tanti vitigni che si usava coltivare nelle sue vigne, ve n'era uno che giungeva a maturazione prima degli altri e dava un'uva particolarmente nera, dolce e gustosa che si poteva vendemmiare ad agosto. L'Indellicati selezion\u00f2 il vitigno che in quel tempo era chiamato zagarese, per poi denominarlo \"primitivo\", termine derivante dal latino \"primativus\".\nDa alcune citazioni si pu\u00f2 dedurre con certezza che agli inizi del XIX secolo il primicerio don Francesco Filippo Indellicati e gli altri viticoltori, diffusero il primitivo di Gioia del Colle in terra di Bari e Brindisi e in terra d'Otranto (le odierne province di Taranto e Lecce). Intorno al 1820, il primitivo venne introdotto anche a Turi, Cassano, Sammichele, Noci, Castellana Grotte. Per evidenziare quale fosse la complessit\u00e0 della situazione vitivinicola barese, insieme al primitivo vitigno fondamentale si coltivavano uva di Troia, Bombino nero, Notardomenico, Aleatico, Amanera. I vitigni bianchi erano invece baresana, verdeca e fiano. \nSe il primitivo inizi\u00f2 la sua storia nelle Murge, sar\u00e0 poi nelle soleggiate terre salentine (ed in particolare in quelle circostanti, quali gli agri di Manduria, Sava, Lizzano e Maruggio, favorevoli al miglioramento delle sue qualit\u00e0) che raggiunger\u00e1 la sua massima diffusione. Quest'ultimo viaggio del primitivo lo si dovette alle nozze della contessina Sabini di Altamura e Don Tommaso Schiavoni-Tafuri di Manduria. La nobildonna infatti port\u00f2 dalla sua citt\u00e0 natale alcune barbatelle scelte dalla preziosa pianta, una specie di dote che il marito manduriano seppe sfruttare molto bene.\nQuesto quadro ampelografico rimase invariato fino agli albori del XX secolo quando si ebbe la distruzione della vite ad opera della fillossera. La fillossera, originaria dell'est degli Stati Uniti d'America, ha provocato una grave crisi della viticultura europea a partire dal 1863. Ci sono voluti trent'anni per superarla, ricorrendo all'innesto della vite europea su quella americana. Nel 1869 in Francia, Victor Pulliat cre\u00f2 la societ\u00e0 regionale di viticultura di Lione e organizz\u00f2 delle conferenze e dei corsi di istruzione sulle radici resistenti per rigenerare i vitigni francesi attaccati dalla fillossera.\nLa situazione ampelografica nel 1908 nella provincia di Bari andava verso un graduale miglioramento: vennero coltivate le prime barbatelle con piede americano e nel 1912 inizi\u00f2 ad intensificarsi per merito di agricoltori con mentalit\u00e0 pi\u00f9 avanzata fra quali l'on. Vito Luciani (sottosegretario di stato di Gioia del Colle (1910-11) e poi dopo la guerra mondiale Ministro delle terre liberate), il quale ricostru\u00ec i vigneti su piede americano scoprendo la resistenza alla fillossera diffondendo cos\u00ec la cultura monovarietale o quasi. Visto che il primitivo di Manduria era pi\u00f9 alcolico, corposo e di colore vellutato con riflessi violacei, i francesi scelsero proprio questo vino. Nacque cos\u00ec la vocazione al taglio del primitivo di Manduria, anche se pi\u00f9 che una vocazione, lo si dovrebbe definire un matrimonio d'interesse."}
{"id": "213152", "revid": "9416", "url": "https://it.wikipedia.org/wiki?curid=213152", "title": "Zinfandel", "text": ""}
{"id": "213153", "revid": "124139386", "url": "https://it.wikipedia.org/wiki?curid=213153", "title": "Direzione aziendale", "text": "La Direzione aziendale o \"Management\" in economia aziendale \u00e8 il complesso delle funzioni amministrative, direttive e gestionali di un'azienda (sia essa di diritto pubblico o diritto privato). La locuzione viene anche utilizzata per indicare l'insieme delle persone che hanno responsabilit\u00e0 gestionali in azienda ovvero hanno poteri o obblighi decisionali per il bene o business dell'azienda stessa. \nIl termine \"management\" proviene dalla lingua latina esignifica \"condurre per mano\".\nDescrizione.\nL'attivit\u00e0 consiste nella guida della gestione aziendale, attraverso la definizione delle strategie, degli obiettivi aziendali e all'insieme delle azioni gestionali volte al loro perseguimento. Fondamentale risulta quindi una buona cultura giuridico-economica per compiere in modo consapevole scelte fondamentali quali quelle concernenti l'impiego delle risorse economiche, delle risorse umane e avere il controllo del governo societario.\nFunzioni e ruoli.\nLa direzione aziendale comporta non solo il coordinamento, la guida di un gruppo di persone, rappresentato dalle risorse umane a disposizione dell'azienda o della parte di azienda (unit\u00e0 organizzativa) sotto la sua responsabilit\u00e0, ma anche e soprattutto l'assunzione di decisioni di pianificazione e di gestione per garantire l'ottenimento di risultati in linea con gli scopi aziendali ed in grado di soddisfare i soggetti (persone od organizzazioni) portatori di interessi nei confronti dell'azienda, ovvero quelli che in lingua inglese sono gli \"stakeholder\".\nFunzioni dirigenziali secondo Fayol.\nSecondo Henri Fayol, uno dei fondatori delle scienze manageriali, la dirigenza consiste in cinque funzioni:\nRuoli dirigenziali secondo Mintzberg.\nHenry Mintzberg, analizzando il lavoro quotidianamente svolto dai manager in organizzazioni di vario tipo, ha individuato dieci ruoli, tra loro indissolubilmente legati, svolti dal manager nell'azienda, e li ha raggruppati in tre categorie: interpersonali, informativi e decisionali.\nIn virt\u00f9 del suo status e dell'autorit\u00e0 formale di cui \u00e8 investito, il manager svolge i \"ruoli interpersonali\" di:\nLe relazioni interpersonali danno al manager l'accesso a varie fonti d'informazione per svolgere i \"ruoli informativi\" di:\nIn virt\u00f9 delle informazioni di cui dispone e dell'autorit\u00e0 formale di cui \u00e8 investito, il manager pu\u00f2 svolgere i \"ruoli decisionali\" di:\nPropriet\u00e0 e direzione aziendale.\nTutte le aziende hanno necessit\u00e0 della direzione aziendale: nelle imprese di minori dimensioni la relativa funzione \u00e8 di solito svolta dallo stesso proprietario-imprenditore. Quando le dimensioni aziendali crescono, alcune delle funzioni della direzione aziendale vengono delegate a dei dipendenti, i \"dirigenti\" e questa separazione tra propriet\u00e0 e management \u00e8 ancora pi\u00f9 accentuata nelle imprese di grandi dimensioni, strutturate sotto forma di societ\u00e0 per azioni, dove i proprietari-azionisti nominano un consiglio di amministrazione il quale, a sua volta, nomina i dirigenti. Nelle aziende private e nelle aziende pubbliche la direzione aziendale \u00e8 svolta dagli organi di governo, che si avvalgono di dirigenti.\nDa quanto detto emerge come sia limitativa l'accezione, diffusa nel linguaggio comune, che tende ad identificare il dirigente d'azienda con il titolare della direzione aziendale.\nLivelli.\nSi suole distinguere le funzioni della direzione aziendale in base a distinti livelli di responsabilit\u00e0 e autorit\u00e0:\nIn generale si pu\u00f2 dire che, salendo verso i livelli superiori, nel lavoro del dirigente d'azienda, tende a diminuire il tempo dedicato alla funzioni operative e gestionali, mentre tende ad aumentare quello dedicato alle funzioni di pianificazione, organizzazione e controllo.\nRapporti tra propriet\u00e0 e dirigenza.\nLa letteratura e talvolta le norme in materia di gestione aziendale sottolineano l'opportunit\u00e0 che la dirigenza, ed in particolare l'alta dirigenza, risponda ad un organo collegiale di governo dell'azienda, tipicamente il consiglio di amministrazione, responsabile delle scelte strategiche e della nomina e controllo dei dirigenti. Se esponenti della dirigenza sono anche membri di questo collegio - come avviene di norma nelle societ\u00e0 per azioni - viene considerato opportuno che al loro fianco siedano anche membri che non sono dirigenti (o, come si suol dire, \"non esecutivi\") in modo da evitare conflitti d'interesse.\nLa figura e l'attivit\u00e0 del dirigente.\nOggi la direzione aziendale \u00e8 pi\u00f9 complessa rispetto al passato in quanto le sfide da affrontare sono diverse e molteplici. Fondamentale \u00e8 il ruolo del dirigente aziendale che utilizzando determinate strategie deve essere in grado di attuare lo sviluppo dell'azienda sia al suo interno sia in rapporto all'ambiente esterno definendo la missione e la visione aziendale. Per attuare e sviluppare una corretta direzione aziendale il manager e i suoi collaboratori devono essere disposti a mettersi in gioco, a riflettere sul modo con cui gestiscono l'impresa, ad acquisire nuove abilit\u00e0 e a introdurre nuove tecniche di governo.\nLa direzione aziendale prevede un nuovo modo di concepire l'impresa, il dipendente, le relazioni di lavoro, il modello di guida, mettendo la parola fine agli estraniamenti del lavoratore dal prodotto, dal processo, dal cliente e dai profitti. Prevede inoltre lo sviluppo della responsabilit\u00e0.\nLe competenze del manager nella direzione aziendale.\nUna visione manageriale completa prevede che il manager e i suoi collaboratori sviluppino alcune competenze riguardanti:\nCreativit\u00e0 e innovazione: due elementi fondamentali nella direzione aziendale.\nIl manager all'interno dell'azienda deve essere in grado di sviluppare la creativit\u00e0 e l'innovazione. I due termini sono tra loro collegati in quanto la creativit\u00e0 \u00e8 l'atto con cui si creano le idee mentre l'innovazione \u00e8 la messa in pratica di tale idee attraverso la creazione di azioni e processi.\nLa creativit\u00e0 di un'organizzazione si manifesta nel momento in cui essa \u00e8 in grado di modificare le proprie idee e i propri comportamenti in maniera attiva, cio\u00e8 senza adattarsi passivamente alle situazioni, al mercato e all'ambiente esterno.\nL'innovazione invece presuppone che l'impresa faccia buon uso delle risorse sia umane sia fisiche a disposizione per attuare una maggiore capacit\u00e0 di creare ricchezza. Il buon manager \u00e8 colui che non solo detiene le risorse, ma colui che \u00e8 in grado di utilizzarle per il benessere della singola impresa, della societ\u00e0 e del territorio. Importanti riferimenti sul significato del concetto di innovazione sono stati fatti da Schumpeter, il quale indic\u00f2 alcuni tipici momenti del processo innovativo.\nLe teorie sulla direzione aziendale.\nScientific Management (MTM).\nIl procedimento si riferisce alla misurazione dei tempi e dei metodi, e \"prevede la scomposizione di ogni operazione manuale nei movimenti di base necessari per attuare una esecuzione pratica\". Ad ogni movimento verr\u00e0 assegnato un tempo standard prestabilito, secondo la natura e le condizioni nelle quali essi vengono compiuti. Il manager originariamente era legato ad un'impostazione ingegneristico-tecnocratica, oggi invece, secondo le analisi dell'economista Keynes, il suo ruolo ha acquisito una gestione centrata principalmente su regole.\nManagement per Istruzioni (MBI).\nLa tipologia di manager per istruzioni esercita le proprie mansioni attraverso le norme, questo metodo \u00e8 chiamato direzioni per istruzioni. Le istruzioni a cui ci si riferisce serviranno per la prescrizione e il controllo dell'attivit\u00e0 aziendale. La direzione per istruzioni viene identificata con la cultura dei principi e delle istruzioni.\nManagement per obiettivi (MBO) Peter Drucker,.\nIl metodo di direzione per obiettivi, proposto dallo studioso Peter Drucker dal quale cito:Peter Drucker Il potere dei dirigenti(tit. orig.: The practice of Management, 1954)\nManagement per Progetti (MBP).\n\"Il manager \u00e8 la professione che rende efficaci le istituzioni di una moderna societ\u00e0, poich\u00e9 \u00e8 la componente manageriale di ogni professione che permette alle persone che operano nelle istituzioni di essere efficaci\" F.Malik. La teoria del Manager per progetti nasce dall'evoluzione del pensiero organizzativo. Attraverso l'analisi delle varie situazioni progettuali e delle specificit\u00e0 ambientali di lavoro innovativo ad esso connesso, si definisce la filosofia gestionale \"per progetti\" la quale caratterizza la metodologia di gestione progettuale nelle sue componenti (processi, organizzazione, comportamenti). L'obiettivo \u00e8 quello di mostrare come la gestione progettuale sia un reale ed efficace strumento per l'apprendimento organizzativo e per uno sviluppo organico della managerialit\u00e0 in azienda. La capacit\u00e0 manageriale \u00e8 la condizione pi\u00f9 efficace con il quale l'azienda pu\u00f2 sostenere le sfide competitive , dimostrando di saper gestire in termini strategici la complessit\u00e0 della tecnologia dell'informazione. L'attenzione \u00e8 rivolta al modo di gestire integralmente processi e attivit\u00e0, rivolgendo particolare attenzione ai diversi ruoli, i quali possono sviluppare la condivisione di obiettivi sia specifici che generali dell'organizzazione.\nStrategie di miglioramento della direzione aziendale.\nIl termine \"action methodologies\" (tradotto liberamente come \u201cmetodologie attive di sviluppo manageriale e organizzativo\u201d) comprende una serie di strategie e modalit\u00e0 di intervento che possono essere attivate nell'ambito della direzione aziendale, in un'ottica di potenziamento dello sviluppo manageriale e organizzativo.\nIl principio, alla base delle strategie e modalit\u00e0 in questione, \u00e8 che non pu\u00f2 esistere apprendimento senza azione e che l'azione, d'altra parte, diventa un'occasione di apprendimento se inserita in un contesto appropriato. Dunque la conoscenza deriva dall'azione ed allo stesso tempo serve ad essa.\nCostituendo le metodologie di sviluppo manageriale e organizzativo un insieme molto eterogeneo, risulta impossibile fornire un approccio coerente e unitario.\nLa classificazione delle metodologie \u00e8 variabile e non trova sempre consensi da parte degli esperti. Facendo riferimento agli studi di Cecchinato e Nicolini, si possono evidenziare tra le varie metodologie, le seguenti:\nMetodologie: somiglianze e differenze.\nLe metodologie contenute nella classificazione ad opera di Cecchinato e Nicolini, presentano alcuni punti in comune, di seguito elencati:\nPer quanto riguarda le differenze, si pu\u00f2 fare riferimento a 4 dimensioni che rendono diverse le varie metodologie , esse sono:\nAltri significati.\nIl termine management si utilizza anche per identificare altri concetti:"}
{"id": "213154", "revid": "484362", "url": "https://it.wikipedia.org/wiki?curid=213154", "title": "Iam proximus ardet Ucalegon", "text": "La locuzione latina Iam proximus ardet Ucalegon, tradotta letteralmente, significa \"brucia gi\u00e0 il vicino palazzo di Ucalegonte\". (Virgilio, Eneide, Il, 311).\n\u00c8 il grido di Enea quando, svegliandosi di soprassalto, vede Troia divorata dal fuoco e le fiamme gi\u00e0 vicine alla sua casa: Ucalegonte, il suo dirimpettaio, era uno dei vecchi consiglieri di Priamo. \nLa frase viene a proposito quando si parla d'un pericolo grave, imminente."}
{"id": "213157", "revid": "932277", "url": "https://it.wikipedia.org/wiki?curid=213157", "title": "Ibi deficit orbis", "text": "La locuzione latina ibi deficit orbis, tradotta letteralmente, significa \"qui termina il mondo\".\nNell'antichit\u00e0 classica il mondo finiva con le \"Colonne d'Ercole\", nome dato dagli antichi greci ai due promontori che delimitano lo stretto di Gibilterra. Secondo la leggenda erano due colonne che Ercole stesso, in ricordo delle sue imprese, aveva eretto su entrambe le parti dello stretto, a Ceuta e, sull'opposta sponda, nei pressi di Gibilterra, per indicare il limite invalicabile delle terre allora conosciute.\nOggi la frase viene talvolta utilizzata per evidenziare i limiti di ci\u00f2 che una persona conosce circa un fatto o una materia e perci\u00f2 non pu\u00f2 o non vuole superarli nel descriverne o nel trattarne i termini."}
{"id": "213158", "revid": "1452073", "url": "https://it.wikipedia.org/wiki?curid=213158", "title": "Ignoto militi", "text": "L'espressione latina Ignoto militi, tradotta letteralmente, significa \"al soldato sconosciuto\".\n\u00c8 la nota epigrafe incisa sulla tomba del Milite Ignoto italiano, simbolo dei 650.000 caduti italiani nella prima guerra mondiale. La salma di un combattente sconosciuto, nel novembre del 1921, fu trasportata da Aquileia a Roma e tumulata nel monumento a Vittorio Emanuele II, sotto l'Altare della Patria."}
{"id": "213160", "revid": "484362", "url": "https://it.wikipedia.org/wiki?curid=213160", "title": "Iliacos intra muros peccatur et extra", "text": "La locuzione latina Iliacos intra muros peccatur et extra, tradotta letteralmente, significa \"si pecca sia entro le mura di Troia che fuori di esse\". (Orazio, Epist., I, 2).\nCon questa frase Orazio evidenzia che il peccato \u00e8 una condizione comune a tutti, e in tutti i luoghi.\nPer questo Ovidio con una punta d'ironia afferma che se Giove dovesse scagliare i suoi fulmini ogni volta che un uomo pecca, presto ne rimarrebbe privo."}
{"id": "213162", "revid": "287204", "url": "https://it.wikipedia.org/wiki?curid=213162", "title": "Illic stetimus et flevimus quum recordaremur Sion", "text": "La locuzione latina Illic stetimus et flevimus, quum recordaremur Sion, tradotta letteralmente, significa \"l\u00e0 ci sedemmo e piangemmo ricordando Sion\". \u00c8 tratta dal Salmo 137 nella versione latina della Vulgata rivista da Paolo VI (la versione originale ha \"Illic sedimus et flevimus dum recordaremur tui Sion\").\n\u00c8 il lamento dell'esule che ricorda la patria lontana.Il versetto tratto dal salmo che inizia \"Super flumina Babylonis ... \" rappresenta un momento di intenso lirismo della poesia ebraica tale da ispirare musicisti quali Pierluigi da Palestrina. In periodi successivi, sulle note di \"Va' pensiero\", che segnano un momento epico di intensa commozione, Giuseppe Verdi presenter\u00e0 il dramma di questo popolo come tragedia corale di scontro tra popoli e classi sociali."}
{"id": "213164", "revid": "20223", "url": "https://it.wikipedia.org/wiki?curid=213164", "title": "Omero nel baltico", "text": ""}
{"id": "213166", "revid": "810736", "url": "https://it.wikipedia.org/wiki?curid=213166", "title": "Domenica della divina misericordia", "text": "La domenica della divina misericordia \u00e8 una festivit\u00e0 cattolica istituita nel 2000 da papa Giovanni Paolo II e dedicata alla divina misericordia.\nNell'anno liturgico della Chiesa cattolica viene celebrata nel giorno chiamato anticamente \"domenica in albis\", ovvero la domenica successiva alla Pasqua.\nOrigini.\nNel 2000, papa Giovanni Paolo II stabil\u00ec che questa domenica venisse denominata \"della divina Misericordia\", titolazione legata alla figura della santa mistica polacca Faustina Kowalska. La preparazione a questa festa \u00e8 la novena la \"Coroncina alla Divina Misericordia\" iniziando dal Venerd\u00ec Santo. \nTale decisione fu presa per esaudire il desiderio che Cristo avrebbe espresso alla Santa durante le sue apparizioni e riportato nel \"Diario di santa Faustina Kowalska\" dalla donna: \nInterpretazione teologica.\nQuesta grazia secondo Ignacy R\u00f3\u017cycki pu\u00f2 essere considerata maggiore dell'indulgenza plenaria:\nDomeniche \"misericordia\".\n\"Dominica de misericordia\".\nNella storia della liturgia \u00e8 interessante notare come non sia una novit\u00e0 assoluta quella di sottolineare il tema della Misericordia in una domenica dell'anno liturgico. Gi\u00e0 nel XIII secolo Guglielmo di Auxerre scrive che la \"Quarta dominica quadragesime\" \u00e8 una domenica della Misericordia. Nel suo Commentario liturgico, infatti, gi\u00e0 dal sabato che la precede viene sottolineato questo tema ricorrente tanto nell'eucologia quanto nei brani scritturistici.\nDominica Misericordia.\nIl tempo pasquale, prima dell'ultima riforma liturgica, vedeva alla III Domenica di Pasqua l'introito \"Misericordia Domini.\" Tradizionalmente, come avviene per tutte le domeniche di questo tempo liturgico, la celebrazione predeva il nome dall\"'incipit\" introitale ed era conosciuta, appunto, come \"Dominica Misericordia\" da non confondersi con la recente Domenica della Divina Misericordia."}
{"id": "213167", "revid": "287204", "url": "https://it.wikipedia.org/wiki?curid=213167", "title": "In alto loco", "text": "L'espressione latina In alto loco, tradotta letteralmente, significa \"in luogo alto\".\nIn senso generale l'espressione serve ad indicare \"il luogo dove si comanda\", la stanza dei bottoni.\nModi di dire basati su questa espressione sono, tra gli altri, cercare contatti in alto loco, avere protettori in alto loco, le sue malefatte sono nascoste in alto loco, cercare favori in alto loco, etc."}
{"id": "213168", "revid": "79968", "url": "https://it.wikipedia.org/wiki?curid=213168", "title": "In articulo mortis", "text": "La locuzione latina in articulo mortis significa \"all'atto della morte\".\nLa locuzione \u00e8 presa dal frasario ecclesiastico e s'adopera per indicare le azioni compiute da una persona quando \u00e8 in pericolo di vita, ossia sul letto di morte. In ambito giuridico l'espressione indica le parole non pi\u00f9 confutabili dette da una persona poco prima di morire."}
{"id": "213170", "revid": "80543217", "url": "https://it.wikipedia.org/wiki?curid=213170", "title": "In crastinum differo res severas", "text": "La locuzione latina In crastinum differo res severas, tradotta letteralmente, significa \"rimando a domani gli affari importanti\". (Cornelio Nepote, Pelopida, III). Si tratta di una traduzione della frase di Plutarco \u00ab\u03bf\u1f50\u03ba\u03bf\u1fe6\u03bd \u03b5\u1f30\u03c2 \u03b1\u1f54\u03c1\u03b9\u03bf\u03bd\u03c4\u1f70 \u03c3\u03c0\u03bf\u03c5\u03b4\u03b1\u1fd6\u03b1\u00bb, che sarebbe stata pronunciata da Archia di Tebe. Poco prima del suo assassinio ricevette una lettera che lo avvertiva della congiura contro di lui; ansioso di prendere parte al banchetto in cui doveva essere ucciso, rimand\u00f2 l'apertura della missiva.\n\u00c8 la massima del gaudente che vorrebbe non aver mai preoccupazioni gravi e che si arresta davanti alle pi\u00f9 piccole difficolt\u00e0. "}
{"id": "213171", "revid": "124347325", "url": "https://it.wikipedia.org/wiki?curid=213171", "title": "Xabier Iriondo", "text": "Biografia.\nNasce nel quartiere Isola a Milano nel 1971, da padre basco e madre italiana.\nAll'et\u00e0 di 17 anni inizia a suonare la chitarra da autodidatta. Tra il 1992 ed il 2001 collabora alla realizzazione di cinque album e centinaia di concerti con l'alternative rock band Afterhours, tre album con la indie/rock band Six Minute War Madness, nonch\u00e9 tre album e due miniCD con il progetto A Short Apnea.\nDal 2005 al 2010 apre a Milano \"Soundmetak\", un negozio/laboratorio dove vende strumenti musicali particolari ed organizza performance musicali.\nDal 2010 ha ricominciato a collaborare con il gruppo Afterhours.\nIn questi ultimi tempi \u00e8 coinvolto come chitarrista/manipolatore sonoro in progetti quali Afterhours, Bu\u00f1uel.\nHa suonato dal vivo in Europa, USA, Asia e collaborato (dal vivo ed in studio) con svariati artisti tra cui: Damo Suzuki, ZU, Rhys Chatham, Peter Brotzmann, Sinistri, Wu Fei, Paolo Tofani, Gianni Gebbia, Steve Piccolo, Carla Bozulich, Walter Prati, Eraldo Bernocchi, Cristiano Calcagnile, Bruno Dorella, Elio Martuscello, Vincenzo Vasi, Stefania Pedretti, Alberto Morelli, Verdena, Simone Massaron, Gak Sato, Francesco Cusa, Gianni Mimmo, Mirko Sabatini, aka_Bondage, Cristina Don\u00e0, Matteo Pennese, Stefano Giust, Angelo Contini, Fabrizio Modonese Palumbo, Diego Sapignoli, Olivier Manchion, Claudio Rocchetti, Andrea Belfi e tanti altri."}
{"id": "213172", "revid": "287204", "url": "https://it.wikipedia.org/wiki?curid=213172", "title": "Leme", "text": "Leme \u00e8 un toponimo che pu\u00f2 riferirsi a:"}
{"id": "213174", "revid": "1632387", "url": "https://it.wikipedia.org/wiki?curid=213174", "title": "In extremis", "text": "L'espressione latina in extremis significa \"in punto di morte\".\nLa formula \u00e8 usata ad esempio nel diritto canonico ed \u00e8 relativa ad atti cui viene attribuita una speciale validit\u00e0 in relazione all'incombente avverarsi di un decesso, come nel caso di alcuni sacramenti, tra cui il matrimonio (da cui le espressioni \"sposarsi \"in extremis\"\", \"matrimonio \"in extremis\"\"). Nel canone 1116 del Codice di diritto canonico per il matrimonio contratto \"in extremis\" si usa anche l'espressione \"in periculo mortis\", che sostituisce la precedente \"in articulo mortis\".\nL'espressione \"testamento \"in extremis\"\" ha analogo significato.\n\u00c8 in senso figurato che l'espressione viene usata con il significato di \"all'ultimo momento\" o di \"poco prima della scadenza dei termini\", come in \"La conferenza stampa \u00e8 stata rinviata in extremis\" o in \"Approvato in extremis un emendamento\"."}
{"id": "213177", "revid": "484362", "url": "https://it.wikipedia.org/wiki?curid=213177", "title": "Infandum, regina, iubes renovare dolorem", "text": "La locuzione latina Infandum, regina, iubes renovare dolorem, tradotta letteralmente, significa \"tu mi costringi, o regina, a rinnovare un indicibile dolore\". (Virgilio, Eneide, II, 3).\n\u00c8 l'esordio doloroso della narrazione di Enea a Didone, dopo un grande silenzio (\"Conticuere omnes\"), quando la regina gli aveva chiesto della caduta di Troia e dei suoi successivi sette anni di peregrinazioni con il suo popolo. Enea accetta di parlare anche se ormai scende la notte, e le stelle del tramonto invitano al riposo (\"et iam nox umida caelo / praecipitat suadentque cadentia sidera somnos\").\nBibliografia.\nSul silenzio nell'Eneide, si pu\u00f2 leggere:"}
{"id": "213178", "revid": "307923", "url": "https://it.wikipedia.org/wiki?curid=213178", "title": "In fieri", "text": "La locuzione latina in fieri, tradotta letteralmente, significa \"in divenire.\"\nQuesta espressione viene utilizzata quando si parla di un avvenimento che ha gi\u00e0 avuto un inizio ma che non \u00e8 del tutto completato, ancora in corso o ideazione.\n\"Fieri\" \u00e8 l'infinito presente del verbo \"fio, fis, factus sum, fieri\" che, oltre a \"divenire\", presenta anche i significati \"diventare, essere fatto \"ed \"accadere \"(quando \u00e8 usato impersonalmente)\".\""}
{"id": "213179", "revid": "3732", "url": "https://it.wikipedia.org/wiki?curid=213179", "title": "In folio", "text": "In-folio (abbreviato in-fol.) \u00e8 la locuzione latina, da cui deriva la meno usata locuzione italiana \"in-foglio\" (abbreviato \"in-fogl.\"), con la quale s'intende un formato dei libri.\nNei libri antichi il formato \"in-folio\" si otteneva piegando un foglio intero una sola volta lungo il lato minore, in modo da avere quattro facciate ossia due carte. I filoni, cio\u00e8 i segni della vergatura pi\u00f9 distanziati tra loro, simili appunto a grossi fili visibili in controluce nella carta, erano verticali, mentre la filigrana si trovava al centro di una delle carte. Il fascicolo, o segnatura, veniva poi costituito da pi\u00f9 fogli piegati inseriti uno dentro l'altro.\nIl torchio tipografico realizzato da Johannes Gutenberg alla met\u00e0 del XV secolo fu progettato per stampare in folio. Pochi decenni dopo le tecnologie di impressione resero possibile la stampa di libri in formati pi\u00f9 ridotti (ad esempio Aldo Manuzio verso l'anno 1500 fu il primo a realizzare volumi in formato tascabile).\nNell'\"Indice generale degli incunaboli delle biblioteche d'Italia\" (6 voll., Roma, Libreria dello Stato, 1943-81), contro una pluricentenaria tradizione bibliografica, l'\"in-folio\" \u00e8 stato rinominato \"in-2\u00ba\".\nNei libri moderni il formato \"in-folio\" \u00e8 dato dall'altezza del libro, misurata al frontespizio, convenzionalmente superiore a 38 cm."}
{"id": "213180", "revid": "10501", "url": "https://it.wikipedia.org/wiki?curid=213180", "title": "In illo tempore", "text": ""}
{"id": "213183", "revid": "179578", "url": "https://it.wikipedia.org/wiki?curid=213183", "title": "In itinere", "text": "L'espressione latina In itinere, tradotta letteralmente, significa \"durante il percorso\".\nCon questo termine si indica tutto ci\u00f2 che avviene durante un percorso sia in senso figurato che reale.\nAd esempio: durante il corso si sono svolte diverse prove in itinere... l'orientamento in itinere offre agli studenti... l'infortunio in itinere occorso al lavoratore durante il... si \u00e8 svolta una verifica in itinere (nel senso che si \u00e8 svolta collettivamente durante le ore di lezione).\nAnalogamente, a livelli meramente scolastici, l'espressione potrebbe essere utilizzata in questi termini: \"recupero in itinere del programma svolto\", per indicare l'attivit\u00e0 talvolta proposta dal docente."}
{"id": "213184", "revid": "229538", "url": "https://it.wikipedia.org/wiki?curid=213184", "title": "In manus tuas", "text": "La locuzione latina In manus tuas, tradotta letteralmente, significa \"nelle tue mani\". (Lc 23, 46)\n\"In manus tuas Domine commendo spiritum meum\" sono le ultime parole, tradotte in latino, pronunciate da Ges\u00f9 sulla croce prima di spirare. \u00c8 la parola che chiude il mistero della Passione di Cristo e apre il mistero della liberazione attraverso la morte, che si realizzer\u00e0 nella Resurrezione."}
{"id": "213185", "revid": "729019", "url": "https://it.wikipedia.org/wiki?curid=213185", "title": "Imperium in imperio", "text": "La locuzione latina Imperium in imperio, tradotta letteralmente, significa \"uno stato nello stato\".\nLocuzione antica per significare qualche ceto o classe di cittadini esenti dalle leggi di uno Stato nel quale si trovano."}
{"id": "213186", "revid": "9416", "url": "https://it.wikipedia.org/wiki?curid=213186", "title": "Incinta", "text": ""}
{"id": "213197", "revid": "767487", "url": "https://it.wikipedia.org/wiki?curid=213197", "title": "I (Patrick Moraz)", "text": "Story Of I (talvolta citato solo come i) \u00e8 il primo album solista di Patrick Moraz, tastierista jazz e rock di origini svizzere.\nIl disco.\nL'album fu realizzato all'epoca in cui Moraz, per un breve periodo, fu tastierista degli Yes al posto di Rick Wakeman. \"Story Of I\" \u00e8 un album musicalmente avventuroso, difficilmente classificabile, che unisce elementi di rock progressivo a sonorit\u00e0 jazz e fusion, il tutto unito, con una soluzione decisamente originale, a ritmiche e linee melodiche brasiliane. Per questa commistione di musica occidentale e latinoamericana in un'opera di \"musica d'arte\", \"Story Of I\" viene talvolta indicato come il primo esempio storico di \"world music\".\nA differenza degli album solisti realizzati dagli altri membri degli Yes nello stesso periodo, \"Story Of I\" non si avvale della collaborazione di nessun altro \"yes-man\". Fra gli altri nomi, vale la pena segnalare Jean Ristori (precedentemente con Moraz nel gruppo Mainhorse) e Jeff Berlin (che in seguito avrebbe suonato anche in un altro album del \"mondo Yes\", \"An Evening of Yes Music Plus\" di Anderson Bruford Wakeman Howe).\nLa \"storia di i\" \u00e8 un \"concept album\" che sviluppa il racconto fantascientifico di una misteriosa struttura i cui ospiti, controllati telepaticamente da una sfera fluttuante, possono soddisfare tutti i loro desideri - al prezzo della loro vita. Uno dei brani dell'album, \"Cachaca (Baiao)\", fu utilizzato come musica di sottofondo in una puntata della serie radiofonica \"Guida galattica per gli autostoppisti\"."}
{"id": "213198", "revid": "111942337", "url": "https://it.wikipedia.org/wiki?curid=213198", "title": "Beatrice di Tenda (dramma)", "text": "Beatrice di Tenda \u00e8 un melodramma in due atti con musica di Vincenzo Bellini, su libretto di Felice Romani.\nGenesi.\nLa penultima opera di Bellini ebbe una genesi travagliata. Composta in fretta, tra il gennaio e il marzo del 1833, risent\u00ec anche del ritardo con cui Romani consegn\u00f2 la seconda parte del libretto. Il musicista catanese fu costretto a completare l'opera ricorrendo a motivi tratti da lavori precedenti (\"Bianca e Fernando\" e \"Zaira\"), rinunciando a completare il duetto tra Beatrice e Agnese, gi\u00e0 abbozzato. Bellini attribu\u00ec al librettista la causa dell'insuccesso e ruppe temporaneamente i rapporti col suo poeta. \"Beatrice di Tenda\" \u00e8 infatti l'ultima opera realizzata in comune dai due artisti. Dopo \"I puritani\", su versi di Carlo Pepoli, Bellini riprese i contatti con Romani, ma il progetto di una nuova collaborazione fu vanificato dalla prematura morte del compositore.\nCaratteri generali.\n\"Beatrice di Tenda\" \u00e8 l'unico dramma storico del catalogo belliniano. Con esso probabilmente Bellini tent\u00f2 di cimentarsi con il rivale Donizetti, nel genere che ne aveva decretato il successo con \"Anna Bolena\" e \"Maria Stuarda\". Ma gli intrighi di corte non lo ispirarono particolarmente, ed il compositore che era stato capace di dare perfetta forma musicale al sublime di \"Norma\", appare a disagio nel ritrarre la figura losca del Duca Filippo.\nCi\u00f2 nonostante, l'opera contiene pagine interessanti, che denotano l'inizio di quella ricerca che due anni pi\u00f9 tardi lo porter\u00e0 a ripensare le forme convenzionali dell'opera italiana nei \"Puritani\". Particolarmente riusciti sono i due grandi \"ensemble\", alla fine del primo atto e a met\u00e0 del secondo, in cui la forma canonica appare dilatata a dismisura, abbinata ad un dinamismo drammaturgico che preannuncia il teatro verdiano. Anticipazioni dello stile di Verdi (almeno fino alle opere della trilogia popolare) sono state sottolineate anche da Vittorio Gui (vedi oltre).\nLa figura di Beatrice di Tenda appartiene alla schiera delle eroine romantiche che, per motivi sentimentali o politici, scontano un'ingiusta pena. La sua purezza d'animo \u00e8 esaltata dal perdono finale e la sua tragica vicenda non sfocia nella follia bens\u00ec nella consapevolezza ed accettazione del proprio destino.\nFortuna.\n\"Beatrice di Tenda\" debutt\u00f2 al Teatro la Fenice di Venezia il 16 marzo 1833 con scarso successo. Interprete protagonista fu in quell'occasione Giuditta Pasta.\nNegli anni successivi l'opera riusc\u00ec ad affermarsi, entrando nel repertorio dei teatri italiani, ma in seguito, col mutare dei gusti del pubblico, le sue rappresentazioni si fecero sempre pi\u00f9 sporadiche. Nella prima parte del Novecento \"Beatrice di Tenda\" \u00e8 un'opera quasi dimenticata (si ricorda un allestimento a Catania nel 1935 con Giannina Arangi-Lombardi nel ruolo della protagonista). Cominci\u00f2 ad essere ripresa con una certa regolarit\u00e0 a partire dagli anni sessanta.\nLa prima rappresentazione nel dopo guerra ebbe luogo alla Scala di Milano nel 1961, con Joan Sutherland. Nel 1964 Vittorio Gui diresse una storica ripresa alla Fenice di Venezia, con Leyla Gencer nel ruolo di protagonista; per l'occasione, il direttore d'orchestra tent\u00f2 di completare il duetto tra Beatrice e Agnese, sulla scorta dell'abbozzo belliniano, e sostitu\u00ec l'aria finale con un coro il cui motivo fu ripreso dal precedente terzetto \"Angiol di pace all'anima\".\nIn seguito, la partitura originale fu ripristinata e in questa forma l'opera si esegue correntemente.\nTrama.\nL'azione ha luogo nel 1418 al castello di Binasco, presso Milano.\nFilippo Maria Visconti, duca di Milano, \u00e8 insofferente alla presenza della consorte, Beatrice de' Lascari nonch\u00e9 contessa di Tenda, gi\u00e0 vedova di Facino Cane. Beatrice ha portato in dote a Filippo molte terre, permettendogli di rafforzare il ducato, ma proprio queste terre sono diventate motivo di discordia tra i coniugi. Beatrice \u00e8 infatti sensibile ai destini dei suoi sudditi, che Filippo (descritto dal librettista come \u201cgiovane, dissoluto, simulatore, ambizioso, e mal sofferente dei ricevuti benefizii\u201d) tratta invece con estrema durezza.\nAgnese del Maino, amante di Filippo e innamorata di Orombello, signore di Ventimiglia, quando scopre che quest'ultimo \u00e8 segretamente innamorato di Beatrice, decide di vendicarsi mettendo Filippo al corrente del presunto tradimento di Beatrice con Orombello.\nQuesti dal canto suo, dopo aver adunato gli uomini devoti a Facino Cane per una riscossa contro l'ostile Filippo, si reca dall'afflitta Beatrice per dichiararle apertamente i propri progetti e il proprio amore. Agnese e Filippo irrompono in scena e vedendo Orombello inginocchiato ai piedi di Beatrice, interpretano il gesto come prova certa del tradimento e del complotto della duchessa.\nDurante il processo, Orombello ritratta le false accuse che Filippo gli ha estorto attraverso la tortura, proclamando l'innocenza di Beatrice. Filippo, Agnese e i Giudici smarriscono le loro certezze e, all'atto di firmare la sentenza, il duca di Milano esita, preda di sensi di colpa. Quando per\u00f2 apprende che la fazione devota a Facino Cane \u00e8 armata e chiede di Beatrice, egli firma risolutamente la sentenza di morte.\nBeatrice, che continua a negare ogni colpa anche sotto tortura, accetta umilmente la propria ingiusta sorte perdonando l'invidiosa Agnese, mentre Orombello perdona i suoi nemici politici. Quindi la duchessa si incammina verso il patibolo, sostenuta dalla commossa partecipazione del popolo.\nAneddoti.\nSul letto di morte, Chopin si fece cantare l'aria \"Ah! se un'urna \u00e8 a me concessa\".\nDVD.\n- BLU-RAY -\n2013 - Antonio Pirolli - Orchestra e coro del Teatro Massimo Bellini, regia Henning Brockhaus, D\u012bm\u012btra Theodosiou (Beatrice), Mihaly Kalmandi (Filippo), Jos\u00e9 Maria Lo Monaco (Agnese), A. Roy (Orombello) - Dynamic"}
{"id": "213201", "revid": "767487", "url": "https://it.wikipedia.org/wiki?curid=213201", "title": "Schema di assiomi di specificazione", "text": "Nella teoria degli insiemi, lo schema di assiomi di specificazione, o schema di assiomi di separazione, \u00e8 uno schema di assiomi della teoria degli insiemi di Zermelo-Fraenkel.\n\u00c8 anche detto schema di assiomi di comprensione, bench\u00e9 il termine sia usato anche per la comprensione \"non ristretta\", discussa pi\u00f9 avanti.\nSia \"P\" un generico predicato in una variabile che non usa il simbolo \"B\".\nAllora nel linguaggio formale degli assiomi di Zermelo-Fraenkel, l'assioma si scrive:\noppure a parole:\nSi noti che esiste un assioma per ogni predicato \"P\" di quella forma; quindi questo \u00e8 uno schema di assiomi.\nPer comprendere questo schema di assiomi, si noti che \"B\" deve essere un sottoinsieme di \"A\".\nQuindi, quello che l'assioma sta realmente dicendo \u00e8 che, dato un insieme \"A\" e un predicato \"P\", possiamo trovare un sottoinsieme \"B\" di \"A\" i cui elementi sono precisamente gli elementi di \"A\" che soddisfano \"P\". Per l'assioma di estensionalit\u00e0 questo insieme \u00e8 unico. Denotiamo usualmente questo insieme, mediante la rappresentazione per caratteristica, come {\"C\" \u2208 \"A\" : \"P\"(\"C\")}.\nQuindi l'essenza dell'assioma \u00e8:\nLo schema di assiomi di specificazione \u00e8 generalmente considerato non controverso, e appare in questa forma o in una forma equivalente in quasi tutte le assiomatizzazioni della teoria degli insiemi.\nIn realt\u00e0 molte formulazioni alternative della teoria degli insiemi cercano di trovare uno schema di assiomi ancora pi\u00f9 generoso, invece di fermarsi allo schema di assiomi della comprensione (non ristretta) menzionato pi\u00f9 avanti.\nRelazione con lo schema di assiomi di rimpiazzamento.\nLo schema di assiomi di specificazione pu\u00f2 essere derivato quasi completamente dallo schema di assiomi di rimpiazzamento.\nPer prima cosa, richiamiamo questo schema di assiomi:\nper ogni predicato funzionale \"F\" in una variabile che non usa i simboli \"A\", \"B\", \"C\" o \"D\".\nDato un opportuno predicato \"P\" per l'assioma di specificazione, si definisce l'applicazione \"F\" come \"F\"(\"D\") = \"D\" se \"P\"(\"D\") \u00e8 vera e \"F\"(\"D\") = \"E\" se \"P\"(\"D\") \u00e8 falsa, dove \"E\" \u00e8 un generico elemento di \"A\" tale che \"P\"(\"E\") \u00e8 vero.\nAllora l'insieme \"B\", garantito dall'assioma di rimpiazzamento \u00e8 precisamente l'insieme \"B\" richiesto dall'assioma di specificazione. L'unico problema si incontra se l'elemento \"E\" cercato non esiste. Ma in questo caso l'insieme \"B\" richiesto dall'assioma dall'assioma di separazione \u00e8 l'insieme vuoto, cos\u00ec l'assioma di separazione segue dall'assioma di rimpiazzamento e dall'assioma dell'insieme vuoto.\nPer questa ragione lo schema di assiomi di separazione \u00e8 spesso omesso negli elenchi moderni degli assiomi di Zermelo-Fraenkel.\nTuttavia \u00e8 ancora importante per ragioni storiche, e per i paragoni con le assiomatizzazioni alternative della teoria degli insiemi, come si pu\u00f2 vedere per esempio nella seguente sezione.\nComprensione non ristretta.\nLo \"schema di assiomi di comprensione non ristretta\" si scrive:\ncio\u00e8:\nQuesto insieme \"B\" \u00e8 ancora unico, ed \u00e8 usualmente denotato da {\"C\" : \"P\"(\"C\")}.\nQuesto assioma era usato tacitamente nei primi tempi della teoria ingenua degli insiemi, prima che fosse adottata una assiomatizzazione rigorosa.\nSfortunatamente questo assioma porta direttamente al paradosso di Russell, se si prende \"P\"(\"C\") come (\"C\" non \u00e8 in \"C\").\nQuindi nessuna assiomatizzazione della teoria degli insiemi pu\u00f2 usare la comprensione non ristretta, almeno non nella logica classica.\nL'accettazione del solo schema di assiomi di specificazione \u00e8 stato l'inizio della teoria degli insiemi assiomatica.\nLa maggior parte degli assiomi di Zermelo-Fraenkel (ma non l'assioma di estensionalit\u00e0 o l'assioma di regolarit\u00e0) allora divennero necessari come sostituti addizionali dello schema di assiomi di comprensione; ciascuno di quegli assiomi afferma che un determinato insieme esiste, e definisce questo insieme fornendo un predicato che i suoi elementi devono soddisfare.\nNella teoria delle classi di NBG.\nNella teoria degli insiemi di von Neumann-Bernays-G\u00f6del viene fatta una distinzione fra insiemi e classi.\nUna classe \"C\" \u00e8 un insieme se e solo se appartiene a qualche classe \"E\".\nIn questa teoria esiste uno schema di teoremi che si scrive:\ncio\u00e8:\nQuesto schema di teoremi \u00e8 esso stesso una forma ristretta di comprensione, ed evita il paradosso di Russell grazie al requisito che \"C\" sia un insieme.\nQuindi la specificazione per gli insiemi pu\u00f2 essere scritta in un singolo assioma:\ncio\u00e8:\no ancora pi\u00f9 semplicemente:\nIn questo assioma il predicato \"P\" \u00e8 sostituito dalla classe \"D\", che pu\u00f2 essere quantificata.\nNella logica del secondo ordine.\nNella logica del secondo ordine possiamo quantificare i predicati, e lo schema di assiomi di specificazione diventa un semplice assioma.\nQuesto trucco \u00e8 molto simile a quello usato negli assiomi NBG della sezione precedente, dove il predicato \u00e8 stato sostituito da una classe che poi \u00e8 stata quantificata.\nNella Nuova fondazione di Quine.\nNell'approccio alla teoria degli insiemi della Nuova fondazione, aperto da W.V.O. Quine, l'assioma di comprensione per un dato predicato assume la forma non ristretta, ma i predicati che possono essere usati nello schema sono ristretti.\nIl predicato (\"C\" non \u00e8 in \"C\") \u00e8 proibito, perch\u00e9 lo stesso simbolo \"C\" appare in entrambi i membri del simbolo di appartenenza; quindi il paradosso di Russel \u00e8 evitato.\nTuttavia, prendendo \"P\"(\"C\") come (\"C\" = \"C\"), che \u00e8 permesso, possiamo definire l'insieme di tutti gli insiemi."}
{"id": "213203", "revid": "103926520", "url": "https://it.wikipedia.org/wiki?curid=213203", "title": "Assioma di separazione", "text": "Uno spazio topologico \u00e8 un oggetto matematico molto generico, che pu\u00f2 modellizzare tutti gli oggetti contenuti nello spazio euclideo, gli spazi metrici, e la maggior parte degli spazi di funzioni. Molti teoremi sugli spazi topologici necessitano di alcune ipotesi minime, che sono soddisfatte negli spazi metrici o euclidei. Queste ipotesi sono gli assiomi di separazione: questi chiedono generalmente che la topologia sia sufficientemente ricca da distinguere punti ed eventualmente chiusi disgiunti.\nAssiomi.\nI principali assiomi di separazione sono indicati con la lettera \"T\" seguita da un numero progressivo. La lettera \"T\" viene dal tedesco \"Trennung\", che vuol dire proprio separazione. \nSia \"X\" uno spazio topologico. La lista di assiomi \u00e8 la seguente.\nL'ipotesi che lo spazio sia \"T\"0 nelle definizioni di \"T\"3 e \"T\"3\u00bd e \"T\"1 in quella di \"T\"4 fa s\u00ec che ciascuno di questi assiomi sia un raffinamento dei precedenti."}
{"id": "213204", "revid": "16073", "url": "https://it.wikipedia.org/wiki?curid=213204", "title": "Patate", "text": ""}
{"id": "213207", "revid": "125869082", "url": "https://it.wikipedia.org/wiki?curid=213207", "title": "Erving Goffman", "text": "Biografia.\nNato a Mannville, in Canada, l'11 giugno 1922, comp\u00ec gli studi accademici tra Toronto (1945) e Chicago (1953).\nIl principale contributo di Goffman alla teoria sociale \u00e8 la sua formulazione dell'interazione simbolica nel suo \"La vita quotidiana come rappresentazione\" (\"The Presentation of Self in Everyday Life\") del 1959. Sebbene Goffman sia spesso classificato come un interazionista simbolico, egli tent\u00f2 di correggere i difetti del cosiddetto indirizzo di pensiero. Per Goffman, la societ\u00e0 non \u00e8 una creatura omogenea. Noi dobbiamo recitare in modo diverso a seconda dei diversi teatri. Il contesto che dobbiamo giudicare non \u00e8 un'ampia societ\u00e0, ma un contesto specifico. Goffman indica che la vita \u00e8 un teatro, dove il comportamento individuale \u00e8 interpretabile alla luce dell'ampio contesto sottostante all'interazione simbolica faccia a faccia.\nAutore, nel 1961, del testo \"Asylums. Le istituzioni totali: i meccanismi dell'esclusione e della violenza\" (\"Asylums: Essays on the Condition of the Social Situation of Mental Patients and Other Inmates\") - che sar\u00e0 il capostipite di un filone di pensiero - per il quale aveva attinto informazioni all'Istituto d'igiene mentale di Washington, descrive la \"istituzionalizzazione\" come la reazione dei pazienti alle strutture burocratiche di un'istituzione ospedaliera. Goffman usa la fenomenologia per comprendere come gli esseri umani percepiscano le interazioni che essi osservano ed alle quali partecipano. Per Goffman non esiste alcuna \"verit\u00e0 vera\", ma solo interpretazioni che sono vere per ciascun individuo. Insieme a Thomas Szasz (1920-2012), nel 1970 fonda la \u201cAmerican Association for the Abolition of Involuntary Mental Hospitalization\u201d.\nHa anche scritto inoltre nel 1974 \"Frame analysis. L'organizzazione dell'esperienza\" (\"Frame analysis: An essay on the organization of experience\"). Molte delle sue opere formano la base della teoria del frame in sociologia e nella sociologia della comunicazione. Egli ha infine contribuito, assieme ad Harold Garfinkel, all'approfondimento di temi sia dell'etnometodologia che della microsociologia.\nIl concetto di Face.\nIn quanto sociologo, Goffman si interess\u00f2 particolarmente a come si comportano gli uomini quando si incontrano, indipendentemente da chi sono o dal motivo per il quale si incontrano. Il modo in cui si comunica non dipende unicamente da parole e gesti, ma anche dal modo in cui ci si veste o dagli oggetti che si utilizzano. Durante un\u2019interazione infatti ciascuno di noi trasmette un\u2019immagine di s\u00e9 e allo stesso tempo ne riceve un\u2019altra in cambio. Goffman si sofferm\u00f2 su come gli uomini tentano di mantenere costantemente un\u2019immagine positiva e coerente di se stessi. In italiano, per esempio, esistono le espressioni come \u201cSalvare la faccia\u201d o \u201cMetterci la faccia\u201d o in inglese \u201cSave somebody\u2019s face\u201d o \u201cLose somebody\u2019s face\u201d, ma il concetto che si avvicina maggiormente a quello espresso da Goffman \u00e8 quello di \u00abfigura\u00bb, come nelle espressioni \u201cFare bella/brutta figura\u201d. Ci\u00f2 che conta non \u00e8 solamente come appariamo agli occhi degli altri, ma anche come crediamo di essere visti.\n\"The term \u00abface\u00bb can be defined as the positive social value a person effectively claims for himself by the line others assume he has taken during a particular contact.\"\nPer spiegare il proprio punto di vista, Goffman utilizza diverse metafore prese direttamente dal palcoscenico: l\u2019interazione sociale \u00e8 vista come un dramma, in cui vi sono gli attori (la gente) che interpretano non tanto un personaggio inventato, quanto loro stessi, cercando di rappresentare chi credono di dover essere o sperano di riuscire ad essere, a seconda del palcoscenico sul quale si recita e a seconda del pubblico che osserva. Ovviamente, questo si ripercuote direttamente sul linguaggio e sul modo di parlare di ogni singola persona, che provando a mantenere l\u2019immagine che si vuole mostrare, adopera particolari strategie. In questa prospettiva la lingua \u00e8 in grado di fornire agli uomini le formule di cortesia che sono generalmente impiegate per riuscire a fare quello che si vuole o per mantenere i rapporti con le persone, assumendo un tipo di comportamento adeguato, che nella sociolinguistica viene definito &lt;agire sociale strategico&gt;. La nozione di Face di Goffman verr\u00e0 ripresa da altri autori, quali Penelope Brown e Stephen Levinson nel loro libro \"Politeness Some Universals in Language Usage\" (1978)."}
{"id": "213209", "revid": "70612187", "url": "https://it.wikipedia.org/wiki?curid=213209", "title": "57-XX", "text": "57-XX \u00e8 la sigla della sezione primaria dello schema di classificazione\nMSC dedicata a variet\u00e0 e complessi di celle.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213214", "revid": "436907", "url": "https://it.wikipedia.org/wiki?curid=213214", "title": "Dave Mustaine", "text": "Dal 1981 al 1983 \u00e8 stato il chitarrista solista dei Metallica prima di essere allontanato dal gruppo a causa di controversie con il frontman James Hetfield; nello stesso anno fond\u00f2 i Megadeth, di cui \u00e8 tuttora frontman e unico componente stabile.\nNel 2004 la rivista \"Guitar World\" ha inserito Mustaine al 19\u00ba posto nella classifica dedicata ai 100 migliori chitarristi heavy metal di sempre.\nBiografia.\nMustaine \u00e8 nato in una famiglia agiata: il padre era un impiegato di banca mentre la madre faceva la donna dei servizi; la sua infanzia fu, tuttavia, molto triste e segnata dai continui trasferimenti per sfuggire al padre, che dopo aver perso il lavoro si rifugi\u00f2 nell'alcol. La madre ottenne il divorzio quando Dave aveva solo sette anni e dopo qualche anno il padre mor\u00ec; per poter trovare sollievo alle sue sofferenze, Mustaine inizi\u00f2 a dedicarsi alla musica, tant'\u00e8 che con i primi soldi compr\u00f2 una chitarra: con questo strumento si esercitava suonando con i dischi della sorella e in particolare quelli di Cat Stevens, cantautore che tuttora ammira molto. Con il tempo i suoi gusti musicali si avvicinarono progressivamente al rock, specialmente dopo aver scoperto Alice Cooper (che lo stesso Mustaine, in un'intervista su VH1 a Behind the Music 2001, defin\u00ec il suo padrino); inoltre inizi\u00f2 a coltivare anche la passione per l'heavy metal ascoltando Mot\u00f6rhead, Black Sabbath, Iron Maiden e AC/DC, per il punk, ascoltando i Sex Pistols, e per il rock britannico, ascoltando Queen e Led Zeppelin.\nDa adolescente, a causa della sua infanzia infelice che lo aveva reso un ragazzo difficile, frequent\u00f2 i sobborghi poveri del Sud California dedicandosi allo spaccio di droga: aveva un carattere diffidente, aggressivo, irritabile e soggetto a sbalzi di umore molto frequenti; aveva gi\u00e0 sviluppato una passione per l'alcool, che lo rese ancora pi\u00f9 intrattabile, e intanto si esercitava con la chitarra, ottenendo velocemente risultati lusinghieri. Agli inizi degli anni ottanta form\u00f2 il suo primo gruppo, i Panic, band che tuttavia non ebbe lunga vita a causa di un istantaneo scioglimento dovuto alla morte in un incidente automobilistico del batterista Mike Leftwych e del tecnico del suono.\nCarriera.\nMetallica.\nNel 1981 il batterista dei Metallica, Lars Ulrich, mise un annuncio sul quotidiano locale \"The Recycler\" offrendo un posto da chitarrista solista nel suo gruppo; Dave lo contatt\u00f2 e partecip\u00f2 all'audizione, impressionando con la sua bravura gli altri membri al punto che gli chiesero subito di entrare nel gruppo senza nemmeno richiedere una demo o di suonare con loro.\nMustaine entr\u00f2 quindi ufficialmente nei Metallica ma dopo circa due anni, nell'aprile del 1983, fu cacciato dal gruppo per il suo abuso di droga e per gli scontri avuti con i membri fondatori Ulrich e James Hetfield: addirittura fu costretto a tornare in California da New York (dove la band si trovava per alcuni concerti) da solo, senza alcun supporto economico, unicamente con la sua chitarra e il suo bagaglio. Si dice che le tensioni fossero molto forti specialmente tra Hetfield e Mustaine e in effetti entrambi hanno successivamente affermato che non c'era mai stata intesa tra di loro.\nIn ogni caso si dice che sia proprio durante questo viaggio che Mustaine trov\u00f2 un volantino che recitava \"L'arsenale di megadeath non pu\u00f2 essere dismesso, indipendentemente dalle conclusioni dei trattati di pace\": da esso il chitarrista trov\u00f2 ispirazione per il nome di una canzone, \"Megadeath\", che poi, storpiato in \"Megadeth\", sarebbe diventato il nome del suo gruppo.\nMegadeth.\nMustaine ritorn\u00f2 a Los Angeles dopo la dipartita dai Metallica, fond\u00f2 i Fallen Angels (band che dur\u00f2 poco tempo) e poi i Megadeth.\nDopo la pubblicazione del primo album (\"Killing Is My Business... And Business Is Good!\") Mustaine chiese alla Jackson Guitars di fargli una chitarra personalizzata e la ditta gli fabbric\u00f2 un modello King V con ventiquattro tasti: dopo aver creato la chitarra per Mustaine la compagnia cominci\u00f2 una produzione di massa del modello King V, che il leader dei Megadeth continu\u00f2 ad utilizzare fino ai primi anni duemila quando opt\u00f2 per le chitarre ESP e successivamente le Dean. Nel 1988 Mustaine co-produsse l'album \"Refuge Denied\" per i Sanctuary.\nDopo un arresto per guida in stato di ebbrezza nel 1989, Mustaine entr\u00f2 in un programma per disintossicarsi da droga e alcool: lott\u00f2 per avere un controllo sulla sua dipendenza ed ebbe diverse ricadute durante il trattamento. Mustaine ammette le crisi durante la sua battaglia in un'intervista ai Megadeth di \"Behind the Music\".\nNel 1990 usc\u00ec \"Rust in Peace\", che ottenne un enorme successo di pubblico e che risulta anche essere l'album di esordio di Nick Menza e Marty Friedman nei Megadeth, che rimarranno a suonare con Mustaine per lungo tempo a venire. Nel 1991 spos\u00f2 Pamela Anne Casselberry, da cui ebbe un figlio l'anno successivo, Justis.\nLa band continu\u00f2 a pubblicare dischi di successo e Mustaine collabor\u00f2 ad altri diversi progetti, inclusi gli MD.45 con Lee Ving dei Fear.\nInfortunio e ritiro dalle scene musicali.\nNel gennaio del 2002, Mustaine, a causa di una lesione dovuta allo schiacciamento del nervo radiale della mano sinistra e del braccio, dovette smettere di suonare la chitarra. Nell'aprile di quell'anno i Megadeth furono sciolti.\nMustaine si sottopose a diverse terapie per sistemare la sua lesione, e cominci\u00f2 ad esplorare altre aree dell'industria musicale, inclusa la produzione; riusc\u00ec comunque a riprendersi, e dopo un periodo, si dedic\u00f2 al re-missaggio e alla rimasterizzazione di tutti gli album dei Megadeth, ripubblicati dalla Capitol Records.\nDurante questo periodo Dave Mustaine si convert\u00ec anche al cristianesimo seguendo la chiesa dei Cristiani Rinati (a cui appartiene anche George Walker Bush). Diventando cristiano, Mustaine ha deciso di non voler pi\u00f9 suonare in festival in cui sono presenti gruppi satanisti. Ha obbligato i Dissection a non presentarsi ad un festival in Israele e si \u00e8 rifiutato di suonare con i Rotting Christ.\nMustaine matur\u00f2 anche posizioni politiche conservatrici. Queste posizioni possono essere intuite da una sua affermazione dell'ottobre 2004: \"Voter\u00f2 per Bush... Votare per Kerry sarebbe uno sbaglio. Rovinerebbe il nostro paese\". Ad ogni modo, nello stesso articolo, dichiara anche che vota per il male minore; e mostra di avere astio per tutti i politici in generale sulla copertina di \"The System Has Failed\".\nRitorno con i Megadeth e altre attivit\u00e0.\nNel 2004 Mustaine riform\u00f2 i Megadeth, arruolando Chris Poland, Vinnie Colaiuta alla batteria e Jimmy Lee Sloas al basso e pubblicando \"The System Has Failed\" nello stesso anno. Negli anni seguenti il frontman altern\u00f2 vari musicisti nel gruppo durante le pubblicazioni dei successivi album, tra cui David Ellefson, ritornato in formazione dopo precedenti contrasti.\nNel 2011 ha pubblicato l'autobiografia \"Dave Mustaine: A Heavy Metal Memoir\", che narra la sua vita dall'infanzia fino al periodo della pubblicazione dell'album \"Endgame\" del 2009. Nel 2014 ha cominciato l'attivit\u00e0 di produzione di vino attraverso il nome \"House of Mustaine\".\nIl 17 giugno 2019 Mustaine ha annunciato di avere un cancro alla gola, motivo per il quale numerosi concerti del gruppo furono annullati. Il 3 febbraio dell'anno seguente ha rivelato di esserne completamente guarito.\nEquipaggiamento.\nNonostante in giovent\u00f9 utilizzasse chitarre B.C. Rich, nel 1986 Mustaine cominci\u00f2 a suonare strumenti della Jackson Guitars. Per lui la casa costru\u00ec il modello King V, la Dave Mustaine Signature Series King V a 24 tasti, poi commercializzato come KV1.\nSuccessivamente il chitarrista \u00e8 passato alla Dean Guitars, la quale a sua volta ha creato un modello a lui dedicato, con la sigla Dean VMNT. Oltre alla Dean VMNT utilizza il modello Zero, che richiama palesemente la Gibson Explorer."}
{"id": "213215", "revid": "20522", "url": "https://it.wikipedia.org/wiki?curid=213215", "title": "Ordinamento per selezione", "text": ""}
{"id": "213217", "revid": "287204", "url": "https://it.wikipedia.org/wiki?curid=213217", "title": "Laghi e dighe della Svizzera", "text": "Lista dei laghi e delle dighe della Svizzera.\nLaghi naturali.\nLista dei laghi naturali della Svizzera con superficie superiore a 1\u00a0km\u00b2.\nAltri laghi: \nLago di Curnera, Lago Nero, Lago di Saint-Moritz, Lago di Sils\nLaghi artificiali e dighe.\nLista dei laghi artificiali e delle dighe della Svizzera con un volume superiore ai 10 milioni di m\u00b3.\nCollegamenti esterni.\nElenco delle dighe svizzere\nLaghi ticinesi"}
{"id": "213219", "revid": "2056951", "url": "https://it.wikipedia.org/wiki?curid=213219", "title": "Semola", "text": ""}
{"id": "213222", "revid": "125422689", "url": "https://it.wikipedia.org/wiki?curid=213222", "title": "Venom (Marvel Comics)", "text": "Venom \u00e8 un personaggio immaginario dei fumetti della Marvel Comics, rivale/alleato ed ex nemico giurato dell'Uomo Ragno.\nVenne ideato negli anni ottanta da David Michelinie e dal disegnatore Todd McFarlane. Venom \u00e8 un simbionte alieno, ovvero una sorta di parassita extraterrestre che per sopravvivere necessita di attaccarsi ad un altro organismo vivente (si \u00e8 unito a svariati personaggi tra cui: Peter Parker, Mac Gargan, Flash Thompson e, ovviamente, il suo ospite pi\u00f9 famoso, Eddie Brock). Nato inizialmente come un feroce e violento supercattivo, nel corso dei suoi anni editoriali \u00e8 divenuto un antieroe che non uccide per divertimento, ma segue una logica ferrea quanto distorta nel tentativo di difendere gli innocenti dalle ingiustizie.\nNella classifica del sito web IGN sui cento pi\u00f9 grandi antieroi della storia dei fumetti si \u00e8 classificato al 22\u00ba posto, mentre nel 2018 gli \u00e8 stato dedicato un omonimo film.\nNonostante in numerose occasioni abbia messo da parte la rivalit\u00e0 con l'Uomo Ragno collaborando con lui e dimostrandosi un prezioso alleato (principalmente per far fronte a minacce comuni, primo fra tutti il suo peggior nemico, nonch\u00e9 \"figlio\", Carnage), Venom \u00e8 da considerarsi uno dei pi\u00f9 pericolosi e personali avversari del Tessiragnatele insieme al Dottor Octopus e alla sua nemesi, Goblin.\nGenesi del personaggio.\nLo scrittore David Michelinie e il disegnatore Todd McFarlane sono generalmente accreditati come i creatori del personaggio, sebbene ci siano delle dispute sulla sua paternit\u00e0. I primi indizi dell'esistenza del personaggio sono forniti nella serie \"Web of Spider-Man\" (n. 18, settembre 1986, e n. 24, marzo 1987); la prima apparizione parziale - occultato tra le ombre - \u00e8 in \"The Amazing Spider-Man\" n. 298 ma l'esordio vero e proprio \u00e8 nel numero successivo - n. 299 (maggio 1988).\nLa questione su chi abbia creato Venom divenne argomento di contenzioso nel 1993 quando lo scrittore Todd McFarlane scrisse alla rivista specialistica \"Wizard\", che aveva parlato dello stesso Michelinie definendolo co-creatore del personaggio nel n. 17 del gennaio 1993. Nella sua lettera di replica, Michelinie contesta la versione di McFarlane anche se ammette che il personaggio senza di lui non avrebbe ottenuto la popolarit\u00e0 di cui gode; precis\u00f2 poi che l'esordio del personaggio fu nel n. 18 di \"Web of Spider-Man\" (settembre 1986), scritto dallo stesso Michelinie e disegnato da Marc Silvestri, in cui il personaggio - che Michelinie aveva originalmente previsto fosse una donna unita al simbionte alieno - non si vede ma spinge Peter Parker contro un convoglio della metropolitana; inoltre, nel n. 24 della stessa serie, il cui soggetto \u00e8 sempre di Michelinie, sceneggiato da Len Kaminski e disegnato da Del Barras, il personaggio - sempre non mostrato - sbircia nella stanza di albergo di Peter ed \u00e8 in grado di tirarlo fuori dalla finestra e in entrambe le occasioni la sua presenza non viene rilevata dal senso di ragno del supereroe. Il personaggio sarebbe rimasto nascosto e inattivo fino a che il supervisore di \"Amazing Spider-Man\", Jim Salicrup, richiese un avversario per il n. 300 della serie e, dopo che Michelinie propose la versione femminile del personaggio, Salicrup la cambi\u00f2 in quella maschile. Quindi Michelinie ide\u00f2 l'identit\u00e0 di Eddie Brock.\nStando alle affermazioni di Michelinie la trama per i numeri 298 e 299, cos\u00ec come la caratterizzazione grafica del personaggio, furono ideate e presentate a Salicrup prima che McFarlane venisse assegnato alla testata. Lo scrittore Peter David avvalor\u00f2 la versione di Michelinie nella sua rubrica sul \"Comics Buyer's Guide\" \"But I Digress\" del 4 giugno 1993; rifer\u00ec che Michelinie discusse con lui dell'idea alla base del personaggio all'epoca della sua creazione, dal momento che in quel periodo egli era lo scrittore di \"Spectacular Spider-Man\", in cui scrisse la saga del Mangia Peccati (\"Sin Eater\") da cui sarebbe derivato il retroscena della storia di Eddie Brock molto prima che McFarlane fosse incaricato di disegnare \"Amazing Spider-Man\". Poich\u00e9 la co-creazione dei personaggi generalmente viene attribuita ai disegnatori che elaborano costume e sembianze dei personaggi o che realizzano la prima apparizione, Venom rappresenta una situazione complessa in quanto il costume della prima apparizione non fu progettato da McFarlane e i soli aspetti della raffigurazione a cui contribu\u00ec furono i denti e la lingua. Erik Larsen - che poi si sarebbe unito a McFarlane nella fondazione dell'Image Comics - che prese il posto di McFarlane come disegnatore di \"Amazing\" e che aggiunse la bava verde alla raffigurazione di Venom, rispose alla lettera di Michelinie nel n. 23 di \"Wizard\" (luglio 1993), disconoscendone il contributo al personaggio, argomentando che Michelinie aveva semplicemente impiegato il pre-esistente simbionte e suoi poteri per collocarli in una caratterizzazione ideata mediocremente, piatta, non credibile e stereotipata. Aggiunse anche che fu l'interpretazione di McFarlane a rendere il personaggio vendibile.\nGli elementi pre-esistenti che hanno a che fare con lo stesso costume alieno simbionte - e non la sua controparte umana - con cui Michelinie non ha nulla a che fare, sono stati notati anche da altri. Il supervisore e autore Jim Shooter ide\u00f2 il concetto del nuovo costume nero per l'Uomo Ragno, probabilmente influenzato dal costume elaborato per la seconda Donna Ragno/Julia Carpenter. I disegnatori Mike Zeck e Rick Leonardi, allo stesso modo di altri, progettarono il costume nero. L'autore John Byrne asser\u00ec sul suo sito web che l'idea per un costume composto di materia biologica in grado di curarsi da s\u00e9 era una di quelle che aveva partorito quando era il disegnatore di \"Iron Fist\", per spiegare come il costume del personaggio venisse costantemente lacerato e apparentemente riparato nel numero successivo, spiegando che fin\u00ec per non usare l'idea, ma che Roger Stern pi\u00f9 tardi gli chiese se avrebbe potuto usare l'idea per il costume alieno dell'Uomo Ragno. Per contro Stern scrisse il soggetto per il numero in cui appare il costume per la prima volta ma poi lasci\u00f2 l'albo e furono Tom DeFalco (testi) e Ron Frenz (disegni) che stabilirono che il costume era un essere senziente alieno e inoltre che era vulnerabile alle onde soniche ad alta frequenza durante la loro gestione di \"The Amazing Spider-Man\" che precedette quella di Michelinie. Senza tenere in considerazione quanto appena esposto, la posizione di Peter David \u00e8 che Michelinie \u00e8 il solo creatore, dal momento che l'idea di creare un personaggio a s\u00e9 stante usando il simbionte alieno fu di Michelinie stesso, cos\u00ec come l'antefatto di Eddie Brock, e che senza l'idea di creare un personaggio del genere il personaggio stesso non sarebbe mai esistito.\nQuesta disputa si innesc\u00f2 nel periodo - inizio anni novanta - in cui autori come McFarlane e Larsen stavano assaporando un grande successo e sfruttavano la loro popolarit\u00e0 pubblicando opere di cui detenevano i diritti con la loro nuova societ\u00e0, l'Image Comics, ed \u00e8 possibile che questo problema sia solo una parte del dibattito pi\u00f9 esteso sull'importanza degli scrittori opposta a quella dei disegnatori, incominciato in quell'epoca all'interno dell'industria dei fumetti. Riguardo a chi sia il detentore dei diritti va ricordato che, chiunque sia il creatore, Venom venne realizzato sotto contratto per la Marvel Comics, la quale pertanto resta l'unica titolare dei diritti su di esso.\nBiografia del personaggio.\nI Simbionti sono una razza immaginaria di parassiti amorfi extraterrestri e uno di essi diede origine a Venom. Inizialmente questo non era violento e spietato come i suoi simili: dopo la sua nascita, infatti, dichiar\u00f2 al resto della sua specie che avrebbe voluto creare un legame collaborativo con il suo ospite, prendendo da esso solo il necessario per sopravvivere e donandogli le sue conoscenze e abilit\u00e0, lasciandogli inoltre il pieno controllo (contrariamente ai suoi simili, i quali sottomettevano l'ospite e lo privavano completamente della loro forza vitale, uccidendolo). Proprio a causa di questo suo anomalo modo di comportarsi il simbionte fu considerato pazzo ed esiliato sul Battleworld.\nQuando l'Arcano organizz\u00f2 le guerre segrete scelse proprio il pianeta dove era stato esiliato il simbionte come terreno di scontro e, dopo che l'Uomo Ragno si rovin\u00f2 il costume, venne inviato in una stanza dove si trovava una macchina per replicarlo e inavvertitamente liber\u00f2 il simbionte dalla gabbia, che si un\u00ec a lui come se fosse un costume. Il costume alieno potenzi\u00f2 le facolt\u00e0 fisiche dell'Uomo Ragno, oltre a conferirgli una resistenza allo strenuo dell'invulnerabilit\u00e0, un fattore di guarigione pi\u00f9 efficace, creare tentacoli in caso di necessit\u00e0 e saper produrre e lanciare le ragnatele anche senza l'ausilio dei suoi vecchi lancia-ragnatele, rendendo l'Arrampicamuri praticamente imbattibile. Contento di questa scoperta, Peter Parker lo indoss\u00f2 per tutto il resto delle guerre segrete.\nDopo qualche tempo, l'Uomo Ragno torn\u00f2 sulla Terra, portando con s\u00e9 il simbionte, scoprendo altre sue abilit\u00e0, come poter replicare qualsiasi vestiario volesse. Poco dopo essere tornato alla sua vecchia vita, l'Uomo Ragno ebbe alcune avventure con il simbionte, e cominci\u00f2 ad accorgersi delle sue abilit\u00e0 troppo \"avanzate\" e di un cambiamento nella sua personalit\u00e0. Peter inizi\u00f2 anche a sentirsi sempre stanco perch\u00e9 a sua insaputa il simbionte lo portava a fare giri di notte mentre Peter in realt\u00e0 dormiva.\nRecatosi da Reed Richards per fargli esaminare il costume, scoprirono che si trattava di un essere vivente che stava fondendo la sua personalit\u00e0 con quella di Peter, sfruttandone i poteri e iniziando a prendere decisioni al posto suo, arrivando anche a essere violento oltre misura; scoperta l'avversione del simbionte per le onde sonore intense, Peter si disfece quindi del costume/alieno grazie a un apparecchio a ultrasuoni di Richards, che lo rinchiuse poi in una campana di vetro. Il simbionte riusc\u00ec comunque a fuggire cercando di ricongiungersi con il suo ospite, per cui si camuff\u00f2 come uno dei costumi abituali di Peter e si un\u00ec nuovamente a lui. Come conseguenza della fusione con la mente di Peter, il simbionte \u00e8 immune al senso di ragno per cui non pu\u00f2 essere percepito.\nScoperto in seguito l'inganno del simbionte, Peter inizi\u00f2 una lotta con l'alieno e, direttosi verso il campanile di una chiesa, sfrutt\u00f2 i rintocchi delle campane per allontanare il simbionte da s\u00e9 definitivamente; Peter crolla esanime, ma come ultimo gesto di gratitudine verso il suo ospite, il simbionte trascina il corpo privo di sensi al sicuro e dopo aver rivolto un ultimo sguardo, se ne va, conscio di essere stato rifiutato.\nL'alieno rimane rifugiato nella chiesa, dove dopo poco tempo incontr\u00f2 Eddie Brock, un giornalista che odiava a morte l'Uomo Ragno perch\u00e9 lo accusava di avergli rovinato la vita: Eddie aveva intenzione di suicidarsi, ma il simbionte si un\u00ec a lui e ai suoi ricordi, trovando nell'odio verso l'Uomo Ragno un fine comune che gli permise di essere completamente accettato dal nuovo ospite.\nL'odio di Eddie Brock e la scoperta dei poteri che il simbionte gli donava permisero una fusione priva dei limiti imposti dalla coscienza di Peter Parker: cos\u00ec nacque Venom, un essere altamente letale e, molto probabilmente, il pi\u00f9 implacabile e inesorabile nemico che l'Uomo Ragno abbia mai conosciuto. Il suo aspetto era molto simile all'Uomo Ragno col costume nero, dal quale si differenziava per una enorme bocca con denti aguzzi, una lingua lunga, zampe con artigli al posto delle mani e una notevole massa muscolare.\nIl carattere di Eddie \u00e8 dovuto a un'infanzia e un'adolescenza molto tristi perch\u00e9 la madre mor\u00ec dandolo alla luce e il padre, Carl Brock, si dimostr\u00f2 sempre freddo e distaccato nei suoi confronti. Il giovane Eddie cerc\u00f2 in tutti i modi di acquistare la fiducia e l'attenzione del padre e, dopo l'universit\u00e0, Eddie, affascinato dal mondo del giornalismo, si trasfer\u00ec a New York ottenendo un posto da reporter al \"Daily Bugle\"; in questi anni riusc\u00ec anche a trovare l'amore di una donna, Anne Weying. Alla ricerca del successo Eddie credette di aver trovato lo scoop della sua vita quando casualmente pens\u00f2 di essere riuscito a entrare in contatto con il famigerato serial killer Mangiapeccati: grazie ai suoi articoli Eddie crebbe la sua popolarit\u00e0 come giornalista ma la notizia era falsa, in quanto l'Uomo Ragno consegn\u00f2 alle autorit\u00e0 il vero Mangiapeccati; in seguito a ci\u00f2, Brock venne licenziato perdendo la sua reputazione. Anche suo padre, che si era negli ultimi tempi riavvicinato a lui, lo abbandon\u00f2 definitivamente. L'umiliazione arriv\u00f2 all'apice quando anche sua moglie decise di lasciarlo, cos\u00ec Eddie, disperato, inizi\u00f2 a provare grande risentimento per la societ\u00e0 che lo aveva ripudiato e soprattutto per l'Uomo Ragno, responsabile di aver smascherato la notizia falsa.\nIl simbionte, ancora molto legato all'Uomo Ragno, divenne pi\u00f9 violento e sanguinario e riusc\u00ec ad alimentare l'odio di Brock, il quale si rinforz\u00f2 molto nel fisico; l'alieno, inoltre, gli rivel\u00f2 l'identit\u00e0 segreta dell'Uomo Ragno, mettendo in pericolo la vita di Peter e quella dei suoi familiari. L'ossessione nei confronti dell'Uomo Ragno port\u00f2 a uno scontro che fin\u00ec con la sconfitta di Venom e il suo arresto: le autorit\u00e0, tuttavia, non riuscirono a separare Brock dal simbionte che pot\u00e9 sfruttarne l'abilit\u00e0 per camuffarsi da guardia ed evadere. Brock si costru\u00ec quindi un'etica distorta utilizzando come giustificazione per il suo odio gli articoli in cui l'Uomo Ragno veniva descritto come un fuorilegge.\nDurante uno dei successivi scontri con l'Uomo Ragno, Venom venne attaccato da Styx, che col suo tocco mortale quasi uccise il simbionte; quando esso si riprese and\u00f2 a cercare Brock in prigione e si riun\u00ec a lui: durante la fuga dal carcere un filamento dell'alieno si stacc\u00f2 dal suo corpo e penetr\u00f2 nel corpo del suo compagno di cella, il serial killer Cletus Kassady, e da questa unione nacque Carnage, una versione pi\u00f9 malvagia e potente di Venom.\nMosso da un distorto codice morale, Venom assunse il ruolo di protettore degli innocenti infliggendo ai criminali punizioni molto severe e impensabili. Alcuni anni dopo Eddie decise di rinunciare al simbionte perch\u00e9 ammalato di cancro allo stadio terminale e lo rivendette in un'asta riservata al mondo criminale: se lo aggiudic\u00f2 il mafioso Don Fortunato, nella speranza che, con il costume alieno, il figlio Angelo divenisse finalmente un uomo. Purtroppo cos\u00ec non fu e il giovane inetto perse la vita dopo una battaglia con l'Uomo Ragno, quando Venom, reputandolo \"indegno\" e \"patetico\", si stacc\u00f2 da lui, facendolo precipitare da un tetto. La creatura aliena, liberatasi del precedente ospite, convinse Mac Gargan/lo Scorpione a entrare in simbiosi con lui; qualche mese pi\u00f9 tardi Eddie guar\u00ec dal cancro grazie ai poteri di Martin Li, alias Mister Negativo, e durante uno scontro tra Mac Gargan/Venom e l'Uomo Ragno una reazione al tocco del simbionte trasform\u00f2 Brock nell'Anti-Venom, una altrettanto mostruosa creatura dai colori opposti e che non risente dei punti deboli del simbionte, nonostante ne abbia le stesse capacit\u00e0, intenzionata a liberare il mondo da Venom, che considera un male. In seguito Venom riesce a sfuggire a Eddie, impedendogli di portare a termine il suo obiettivo e il simbionte viene separato da Mac Gargan.\nGli ospiti.\nEddie Brock.\nIl pi\u00f9 noto essere umano a essersi legato al simbionte per formare Venom. Brock \u00e8 dotato di forza eccezionale, ai livelli di un campione olimpico, essendosi allenato al punto da riuscire a sollevare fino a 180;kg su panca piana. Inoltre, \u00e8 abile nel combattimento corpo a corpo e nella caccia ai simbionti ed \u00e8 anche esperto nell'uso di armi da fuoco e nel mestiere di reporter. Grazie alla sua naturale potenza fisica, una volta unitosi al simbionte, divenne molto pi\u00f9 forte dell'Uomo Ragno. Con la loro unione, l'alieno teneva sotto controllo il cancro di Eddie, ma, al contempo, ne danneggiava la gi\u00e0 fragile psiche. Inoltre, fintanto che i due restavano in simbiosi, col passare del tempo, per via della peculiare psiche di Brock, la massa muscolare del corpo simbiotico di Venom cresceva enormemente e, con essa, la sua forza. Per lo stesso motivo, il Protettore Letale di Eddie ricevette anche la capacit\u00e0 di emettere una potente tossina dai suoi denti.\nMacDonald Gargan.\nPer un certo periodo di tempo, anche il supercriminale precedentemente noto come Scorpione si leg\u00f2 al simbionte. Gargan \u00e8 dotato di forza, resistenza, velocit\u00e0, agilit\u00e0 e riflessi sovrumani, proporzionali a quelli di uno scorpione, e della capacit\u00e0 di aderire a qualunque superficie solida tramite i palmi delle mani e le piante dei piedi, essendo stato sottoposto a uno speciale esperimento volto a incrociare il suo DNA con quello di uno dei suddetti aracnidi, per cui riesce, tra le altre cose, a sollevare fino a 15 tonnellate. Inoltre, \u00e8 abile nel combattimento corpo a corpo e nell'investigazione. Grazie alla sua potenza fisica alterata, una volta unitosi al simbionte, risult\u00f2 molto pi\u00f9 forte dell'Uomo Ragno. Con la loro unione, l'alieno teneva sotto controllo il decadimento a cui il corpo di Mac tende ad andare incontro a causa dell'esperimento che gli ha conferito i suoi poteri da scorpione. Inoltre, per via della peculiare psiche di Gargan, il suo Venom ricevette le stesse capacit\u00e0 particolari sviluppate da quello di Eddie Brock, oltre all'abilit\u00e0 di creare un'enorme coda simbiotica prensile, dotata di un pungiglione affilato e in grado di emettere una potente tossina e di lanciare ragnatele.\nFlash Thompson.\nPer un certo periodo di tempo, anche il veterano Flash Thompson si leg\u00f2 al simbionte, tenendolo sotto controllo tramite appositi medicinali e dando vita all'Agente Venom. La loro simbiosi si fece, col tempo, permanente, al punto che Thompson si ritrov\u00f2 a non poter pi\u00f9 sopravvivere senza il simbionte. Flash \u00e8 abile nel combattimento corpo a corpo e nell'uso di armi da fuoco. Con la loro unione, l'alieno generava per Thompson un paio di robuste gambe, cos\u00ec da poter sostituire quelle che Flash ha perso nel corso della sua militanza nell'esercito statunitense. A un certo punto, Thompson riusc\u00ec addirittura a purificare il simbionte dalla sue sete di sangue, annullando anche la sua dipendenza fisica da esso.\nSenza il simbionte, Thompson \u00e8 solito fare uso di un paio di protesi meccaniche che gli consentono di camminare, correre e saltare normalmente (in passato, ha provato a usare due gambe cibernetiche) e, in missione, si serviva di una moto d'epoca (precedentemente appartenuta a Capitan America) e della speciale Multi-Arma, realizzata per lui da Aaron MacKenzie.\nLee Price.\nIl pi\u00f9 recente possessore del simbionte. Price dispone di una forza di volont\u00e0 ai limiti delle possibilit\u00e0 umane, essendo stato sottoposto ad appositi allenamenti quando militava nell'esercito statunitense, per cui ora \u00e8 estremamente resistente agli attacchi telepatici e pu\u00f2 sopraffare completamente la coscienza del simbionte quando i due si trovano in simbiosi. Inoltre, \u00e8 abile nel combattimento corpo a corpo e nella tattica. Per via della peculiare psiche di Lee, anche il suo Venom ha ricevuto la capacit\u00e0 di emettere una potente tossina dai suoi denti. Nonostante i suoi enormi poteri, il simbionte \u00e8 suscettibile ad alte temperature e a frequenze sonore particolarmente potenti, che possono danneggiarlo gravemente, bench\u00e9, negli anni, l'alieno abbia sviluppato una maggiore resistenza a tali fattori. Di recente, Price \u00e8 stato separato dall'alieno, ricongiuntosi nuovamente con Eddie Brock.\nCicli di storie e crossover.\n\"Civil War\".\nVenom (Mac Gargan) si schiera a favore dell'Atto di Registrazione, entrando a far parte di una letale versione dei Thunderbolts creata da Iron Man al fine di catturare i ribelli; in tal modo viene riconosciuto come eroe e non come criminale; si riconcilia quindi con Toxin e insieme a lui affronta Capitan America, venendo sconfitto dai ribelli. Alla fine della missione decide di rimanere nei Thunderbolts ma, essendo terribilmente instabile, spesso rimane estraneo al gruppo e per di pi\u00f9 non accetta sempre di seguire gli ordini di Stark. Affronta anche Namor, colpevole in apparenza di aver compiuto atti terroristici sul suolo americano; Venom riesce con un espediente ad abbatterlo e a strappargli due delle quattro piccole ali con cui riusciva a volare, ma Namor lo sconfigge e gli strappa la lingua, che poi Venom rigenerer\u00e0.\n\"Dark Reign: Oscuri Vendicatori\".\nDopo aver ingerito un composto chimico che riduce le dimensioni del simbionte e cela zanne e lingua, dandogli cos\u00ec un aspetto decisamente pi\u00f9 umano, Mac Gargan \u00e8 divenuto l'Uomo Ragno al servizio del governo nella nuova formazione nota come Oscuri Vendicatori agli ordini di Norman Osborn.\n\"L'ultima tentazione di Eddie Brock\".\nBrock, dopo aver nuovamente tentato il suicidio, viene ricoverato in ospedale. Qui viene perseguitato dalla visione del simbionte procuratagli dalla malattia che vuole spingerlo a uccidere May Parker, ricoverata nello stesso ospedale. Brock riesce per\u00f2 a vincere la volont\u00e0 del simbionte e non uccide la zia di Peter, tentando poi il suicidio gettandosi da una finestra, ma viene salvato dall'Uomo Ragno.\nFlash Thompson e Spider Island.\nIl simbionte cre\u00f2 un legame con Flash Thompson, ex presidente del fan club dell'Uomo Ragno e reduce di guerra. Durante una missione Flash sacrifica le proprie gambe per salvare i membri del proprio plotone da un attacco terroristico; tornato a New York viene scelto come candidato per il progetto Rinascita, che attraverso l'innesto temporaneo del simbionte, mira alla creazione di un nuovo soldato per missioni di infiltrazione ad alto rischio. Flash accetta, diventando cos\u00ec il loro Venom personale: un agente super umano mutaforma. Il simbionte dona oltre alla possibilit\u00e0 di cambiare aspetto, anche la possibilit\u00e0 di trasformare gli arti in oggetti utili come bisturi o siringhe. Pur essendo costretto a trattamenti sonici, Thompson sembra riuscire a controllare il simbionte per almeno 48 ore, trascorso questo periodo inizia il processo di simbiosi che ha su di lui lo stesso effetto che aveva su Eddie Brock.\nDopo aver eseguito alcune missioni (nella terra selvaggia e in Europa dove si trova a combattere il nuovo Jack Lanterna) viene inviato a New York per far fronte all'infezione che ha dato super poteri ragneschi alla popolazione di Manhattan. Qui riesce a sconfiggere e catturare il Re Ragno, uno degli scagnozzi dello Sciacallo, e a portarlo in una base militare sui monti Catskill, ma si ritrova suo malgrado in una trappola in quanto dal prigioniero fuoriescono ragni infetti che minacciano l'integrit\u00e0 della base. Pur ritrovandosi separato dal simbionte (per via del trattamento sonico) Flash d\u00e0 fondo a tutte le sue forze riuscendo a rinchiudere il prigioniero e l'orda di ragni dietro una spessa porta, intanto dentro il simbionte una volta liberatosi prende possesso di un cane addestrato ed inizia a farsi largo per raggiungere il suo ospite.\nUna volta riunitosi con Flash il simbionte, o meglio, Venom ingaggia uno scontro con il Re Ragno; intanto nei laboratori della base gli scienziati dopo aver analizzato i campioni di sangue del re scoprono che questi \u00e8 in realt\u00e0 Capitan America e ordinano a Venom di catturarlo. Dopo aver rinchiuso nuovamente il prigioniero a Venom viene impartito l'ordine di cambiare forma per assomigliare al Re Ragno e infiltrarsi nella base dello Sciacallo. Qui, insieme a un curato Capitan America, affronta il vero responsabile di Spider Island, la Regina, che si trasforma in un ragno gigante. Partecipa alla battaglia finale contro la Regina e poi ferma Hijacker, criminale che portava disordine in una New York ancora confusa, uccidendolo brutalmente.\nIl Circolo dei Quattro.\nGiudicandolo troppo pericoloso, Capitan America decide di chiudere il Progetto Rinascita. Flash fugge rocambolescamente con il simbionte e si rifugia a Las Vegas. Qui affronta Hulk Rosso, ex-generale dell'Esercito, che lo considera un disertore e vuole strappargli Venom. Lo scontro tra i due viene per\u00f2 subito interrotto da Cuore Nero, il figlio del diavolo. Cuore Nero usa la nuova Ghost Rider per portare l'Inferno sulla Terra. Grazie al Dottor Strange e a Daimon Hellstrom, tuttavia, il piano fallisce e solo Las Vegas viene invasa dagli inferi. Venom, Hulk, Ghost Rider e X-23, che era nei paraggi, uniscono le forze per affrontare il demone. I quattro vengono uccisi combattendo e finiscono tutti all'Inferno. Il diavolo Mefisto propone per\u00f2 loro un patto: potranno tornare in vita e avere una seconda chance per salvare la Terra, ma resteranno legati a lui e un giorno gli renderanno il favore. Gli antieroi accettano loro malgrado e, sfruttando una fusione delle capacit\u00e0 di Venom, Hulk e Ghost, riescono a sconfiggere finalmente Cuore Nero. Capitan America sopraggiunge subito dopo e, convinto che Flash sia un bravo ragazzo, decide di lasciargli il simbionte e di farlo entrare nei Vendicatori Segreti. Giant-Man e la Bestia provvedono a limitare il simbionte, di modo che non possa prendere il controllo di Flash.\nL'Ora pi\u00f9 buia.\nSuperior Spider-Man - la mente del Dottor Octopus nel corpo di Peter Parker - riusc\u00ec a sottrarre il simbionte a Flash Thompson. Il simbionte liberato torn\u00f2 quindi in simbiosi con il corpo di Spider-Man, per poi essere successivamente nuovamente liberato dall'intervento dei Vendicatori. L'alieno torn\u00f2 quindi da Thompson, andando a formare ancora una volta l'Agente Venom.\nDiscendenza.\nCarnage.\nDa Venom discende il simbionte di Cletus Kasady, un assassino seriale compagno di cella di Eddie Brock, il quale venne a contatto con un simbionte, che Venom aveva partorito da poco. I simbionti alieni si riproducono in modo asessuato e cos\u00ec anche Venom il quale ha generato il simbionte Carnage; tuttavia Kasady, a differenza di tutti i simbionti alieni e terrestri, riusc\u00ec a prendere completamente il controllo del simbionte, soggiogando la volont\u00e0 del simbionte alla propria volont\u00e0 umana.\nVenomiti.\nAltri discendenti del personaggio nacquero attraverso un esperimento a cui il magnate \"Roland Treece\" sottopose Venom dopo averlo attirato in una trappola e avergli estratto a forza parti del simbionte per creare altri simbionti chiamati poi Venomiti. Vennero scelti dei giovani che si prestarono all'esperimento per ospitare nel loro corpo i figli di Venom. I simbionti sono difficili da gestire, e fecero sentire presto la loro influenza. Essi, come Venom, non sfruttavano il corpo dell'ospitante per assorbirgli tutta l'energia vitale, ma l'influenza dei Venomiti nei loro ospitanti \u00e8 molto pi\u00f9 forte di quella che il simbionte Venom ha su Eddie Brock. Tra i Venomiti si distinse come la pi\u00f9 forte Scream, una ragazza che affront\u00f2 anche l'Uomo Ragno; in preda per\u00f2 all'influenza psicotica del suo simbionte uccise tutti i suoi compagni Venomiti. Ma ci\u00f2 che non sa \u00e8 che i simbionti dei compagni uccisi si unirono a Scott Washington, creando il simbionte Hybrid. I Venomiti conosciuti sono Scream, Hybrid, Phage, Riot, Lasher, Agony e Scorn. Hybrid venne poi disgregato e Phage, Lasher, Agony e Riot vennero utilizzati come armi dalla Squadra Speciale Alfa, al servizio del governo. I simbionti tuttavia sono impossibilitati a legarsi con i loro utilizzatori.\nToxin.\nToxin \u00e8 il primo simbionte che l'Uomo Ragno considera un alleato e il terzo in ordine di apparizione, dopo Venom e Carnage. Si tratta di Patrick Mulligan, un poliziotto in cui Carnage ha innestato un simbionte, nato da lui stesso. La natura benevola del personaggio \u00e8 in continuo conflitto con le pulsioni di ferocia congenite nel costume simbiotico, ci\u00f2 malgrado Toxin si comporta da supereroe, combattendo il male. Mister Li dopo la morte di Pat lo ha fatto entrare in simbiosi con Eddie Brock.\nShe-Venom.\nInsieme a Venom, nacque anche She-Venom, versione femminile di Venom, che altri non era che Anne Weying Brock, ex-moglie di Eddie Brock. Era molto forte, ma alla fine impazz\u00ec e si suicid\u00f2. Ha preso il suo posto Patricia Robertson con un clone del simbionte.\nDurante la cattura di Eddie Brock da parte dello S.H.I.E.L.D., Nick Fury e i suoi agenti sono stati attaccati da una nuova versione del simbionte alieno controllato a distanza da Patricia Robertson. Dopo essere fuggito, il nuovo Venom inizia a prendere possesso di alcune persone, riuscendo persino a controllare Wolverine. Poco dopo il Venom controllato da Eddie Brock e quello controllato da Patricia si sono trovati a combattere, ognuno per il proprio scopo: mentre Eddie vuole unirsi al nuovo Venom per raddoppiare la sua forza, Patricia intende distruggere il vecchio Venom affinch\u00e9 il nuovo possa adempiere a una missione ben precisa. A differenza del vecchio Venom, quest'ultimo \u00e8 di colore grigio.\nPoteri e abilit\u00e0.\nQuando \u00e8 privo di un organismo ospite, il simbionte \u00e8 in grado di plasmare a piacimento il proprio corpo liquido per allungarsi e deformarsi. Pu\u00f2 anche generare lunghi filamenti, potenti tentacoli, un grosso busto, un paio di robuste braccia, una grande testa, una bocca irta di denti affilati e due ampi occhi. Inoltre, \u00e8 in grado di accedere alla memoria di persone e altri simbionti semplicemente toccandoli e pu\u00f2 anche rilevare psichicamente i suoi discendenti, comunicare telepaticamente con i suoi simili e fondersi con essi. Una volta che l'alieno ha trovato un ospite a cui legarsi, ha inizio la simbiosi: essa fonde le coscienze e i ricordi dei due organismi e d\u00e0 vita a Venom, al quale il simbionte conferisce, primariamente, forza, resistenza, velocit\u00e0, agilit\u00e0, stamina e riflessi sovrumani, simili a quelli dell'Uomo Ragno. La creatura sviluppa una potenza sufficiente, tra le altre cose, a sollevare fino a 70 tonnellate. Il Protettore Letale diviene anche totalmente immune a qualunque tipo di tossina ed agli effetti dell'invecchiamento, estremamente resistente agli attacchi telepatici e capace di sopravvivere anche in assenza di ossigeno, riceve un potente fattore rigenerante e ottiene la capacit\u00e0 di plasmare a piacimento il proprio corpo simbiotico, riuscendo addirittura a modificare radicalmente il proprio aspetto o a rendersi totalmente invisibile. Inoltre, \u00e8 in grado di generare grandi quantit\u00e0 della materia costituente del simbionte ed \u00e8 dotato di un'efficace visione notturna e di artigli affilati, di denti aguzzi e di una lunga lingua prensile. Se l'organismo ospite soffre di una qualche malattia, l'alieno ne tiene sotto controllo i sintomi per tutta la durata della loro unione, ma, talvolta, essa pu\u00f2 causare effetti collaterali di natura psichica. Inoltre, se l'ospite presenta certe peculiarit\u00e0 psicologiche, esse provocheranno mutazioni nel simbionte, che doner\u00e0 a Venom abilit\u00e0 specifiche. Per via della sua natura di parassita, l'alieno pu\u00f2 accedere al codice genetico dell'organismo ospite, produrre auto-adattamenti alle sue capacit\u00e0 e, tramite la simbiosi, replicare il tutto negli ospiti successivi; ha fatto ci\u00f2 anche con i poteri di Parker: adesso \u00e8 immune al suo Senso di Ragno e pu\u00f2 trasmettere questa immunit\u00e0 anche a Venom, assieme all'abilit\u00e0 di aderire a qualunque superficie solida tramite i palmi delle mani e le piante dei piedi, alla capacit\u00e0 di lanciare ragnatele dai dorsi delle mani, ha un suo Senso di Ragno e ha la possibilit\u00e0 di rilevare psichicamente Peter. Da quando \u00e8 stato purificato dalla sua sete di sangue, subito dopo aver lasciato un organismo ospite, per circa 12 ore terrestri, il simbionte \u00e8 in grado di assumere una forma umanoide completa in maniera autonoma e, sempre per via della sua purificazione, ora pu\u00f2 anche comunicare telepaticamente con Cosmo e connettersi alla mente alveare dei Klyntar.\nAltre versioni.\nMangaverse.\nNel Marvel Mangaverse la storia di Venom \u00e8 stata completamente riscritta: \u00e8 infatti un essere umano e non un simbionte alieno (che in questa storia ha un'origine mistica ed \u00e8 legato a un amuleto) ed \u00e8 il cugino di Peter Parker (figlio di zia May e del suo primo marito Shinji) nonch\u00e9 responsabile della morte di zio Ben.\nUltimate.\nLe origini del Venom Ultimate non sono aliene: \u00e8 un costume creato in laboratorio dai padri di Eddie Brock e Peter Parker. Appare per la prima volta nel n. 17 di \"Ultimate Spider-Man\" rappresentato allo stato liquido. Fu progettato come cura per il cancro, ovvero doveva stimolare l'organismo a creare la sostanza idonea a distruggere in modo naturale il male che lo affliggeva. I due scienziati erano arrivati alla fase 2, su quattro di quelle previste. A causa di alcune difficolt\u00e0 legali avevano dovuto interrompere gli esperimenti, ottenendo solo un primo costume composto da una sostanza di cui il DNA non era ancora artificiale, bens\u00ec umano. \u00c8 stato colpito dalla polizia dopo lo scontro con Spider-Man, ma non si sa se sia effettivamente morto, perch\u00e9 il suo corpo non \u00e8 stato trovato. Successivamente lo si rivedr\u00e0 in USM 65, nel quale viene mostrato che \u00e8 sopravvissuto allo scontro con la polizia e che \u00e8 ancora ossessionato dal cercare Peter Parker. Dopo uno scontro con quest'ultimo, entra in scena Gwen Stacy, la quale portando alla luce il simbionte artificiale Carnage intraprende una dura lotta con Brock, alla fine della quale quest'ultimo trionfer\u00e0 assorbendo anche il simbionte rosso trasformandosi in una versione ingigantita del vecchio Venom, pi\u00f9 forte che mai, che fugge e non lascia tracce, ma si suppone sia ancora vivo.\nMarvel vs DC.\nIn \"Marvel contro DC\" Venom \u00e8 visto scontrarsi brevemente con Batman, Flash e Quicksilver. In \"Marvel contro DC II\" combatt\u00e9 contro Superman dopo aver sconfitto l'Uomo Ragno. Inoltre, in una delle card commercializzate in occasione dell'uscita del crossover, viene fatto scontrare con Lobo.\nDeadpool kills the Marvel universe.\nNella saga in cui Deadpool scopre di essere un fumetto e decide di uccidere l'intero Marvel universe, Venom viene mostrato sparso su una campana e quindi morto.\nMarvel 2099.\nNella linea temporale Marvel 2099 il nuovo Venom \u00e8 Kron Stone, un bullo che ha sempre goduto del dolore degli altri: \u00e8 lui a causare la morte della famiglia di Jake Gallows, che assume l'identit\u00e0 del Punitore 2099 e lo ferisce mortalmente con un coltello abbandonandolo in una fogna. L\u00ec Kron viene trovato dal simbionte, che lo salva fondendosi con lui: il simbionte \u00e8 mutato nel corso degli anni e possiede nuove abilit\u00e0 in questa linea temporale, come l'abilit\u00e0 di secernere sangue e saliva acidi.\nHail Hydra (Secret Wars).\nIn questo universo, dove l'Hydra ha conquistato il mondo, Edward Brock jr. entra a far parte della polizia dell'Hydra dopo essersi fuso con una creatura creata da quest'ultima, proprio Venom.\nAltri media.\nTelevisione.\nSerie animate.\nVenom \u00e8 apparso in cinque serie animate dedicate all'Uomo Ragno:\nAltre apparizioni.\nIl personaggio appare anche in un cameo, e in qualche episodio nelle serie animate:\nVideogiochi.\nIl personaggio \u00e8 apparso in numerosi videogiochi:\nInternet.\nIn \"Truth in Journalism\", cortometraggio diretto da Joe Lynch, prodotto da Adi Shankar, presentato al Comic-Con e distribuito su YouTube il 1\u00ba agosto 2013, Venom \u00e8 interpretato dall'attore Ryan Kwanten."}
{"id": "213223", "revid": "31886", "url": "https://it.wikipedia.org/wiki?curid=213223", "title": "58-XX", "text": "58-XX \u00e8 la sigla della sezione primaria dello schema di classificazione\nMSC dedicata alla analisi globale e alla analisi sulle variet\u00e0.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213225", "revid": "13388", "url": "https://it.wikipedia.org/wiki?curid=213225", "title": "Marmellate", "text": ""}
{"id": "213233", "revid": "1711941", "url": "https://it.wikipedia.org/wiki?curid=213233", "title": "Svizzera romanda", "text": "La Romandia o Svizzera romanda/francofona/francese (in francese \"Suisse romande\" o \"Romandie\", in tedesco \"Westschweiz\" o \"Romandie\") \u00e8 la parte francofona della Svizzera, che conta 1,75 milioni di abitanti, chiamati \"romandi\".\nLa citt\u00e0 pi\u00f9 grande \u00e8 Ginevra.\nI canali televisivi della RTS servono la comunit\u00e0 romanda in tutta la Svizzera e sono associati a TV5MONDE.\nSi tratta di una divisione prettamente linguistica dato che non sempre i confini linguistici coincidono con quelli amministrativi tra i cantoni.\nEtimologia.\nL'aggettivo francese \"romand\" (\"romando\") \u00e8 variante grafica di \"roman\" (\"romanzo\", \"romanico\") costruita sul modello di \"allemand\" (\"tedesco\") e attestata dal 1550 circa.\nSociet\u00e0.\nLingue e dialetti.\nL'area romanda fa parte della regione linguistica arpitana, idioma attualmente in forte regressione nella zona. La lingua pi\u00f9 diffusa - e unica lingua ufficiale - \u00e8 il francese nella sua variante svizzera.\nL'arpitano in Svizzera, interdetto a scuola nel XIX secolo, si \u00e8 praticamente estinto nel XX.\nSolo nel comune d'Evol\u00e8ne, nella Val d'H\u00e9rens, si parla ancora un \"patois\" di origine arpitana e simile al patois valdostano. Nel XX secolo la pratica locale del patois sussisteva nel Vallese (6,3%), nel Canton Friburgo (3,9%) e nel Giura (3,1%), ma sembra del tutto scomparso nell'uso quotidiano. Il patois del Canton Giura \u00e8 un dialetto d'oil, il francoconteese, che, sebbene descritto nella costituzione del cantone, pare non svilupparsi."}
{"id": "213240", "revid": "767487", "url": "https://it.wikipedia.org/wiki?curid=213240", "title": "60-XX", "text": "60-XX \u00e8 la sigla della sezione primaria dello schema di classificazione\nMSC dedicata alla teoria della probabilit\u00e0\ne ai processi stocastici.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213241", "revid": "20223", "url": "https://it.wikipedia.org/wiki?curid=213241", "title": "Omero Baltico", "text": ""}
{"id": "213242", "revid": "20223", "url": "https://it.wikipedia.org/wiki?curid=213242", "title": "Omero baltico", "text": ""}
{"id": "213243", "revid": "226458", "url": "https://it.wikipedia.org/wiki?curid=213243", "title": "62-XX", "text": "62-XX \u00e8 la sigla della sezione primaria dello schema di classificazione\nMSC dedicata alla statistica matematica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213244", "revid": "767487", "url": "https://it.wikipedia.org/wiki?curid=213244", "title": "Wintel", "text": "Il termine Wintel \u00e8 nato per indicare il binomio tra i due maggiori colossi del panorama informatico mondiale, Microsoft (di cui vengono prese le iniziali del proprio sistema operativo Microsoft Windows) e Intel, leader indiscusso della produzione di microprocessori.\nIl termine \u00e8 stato coniato per riferirsi al regime di monopolio che tali colossi hanno istituito nel momento in cui hanno unito le forze per realizzare sistemi con software Microsoft e hardware Intel. Storicamente infatti, le due aziende lavorano a stretto contatto per sviluppare nuove tecnologie da implementare nei propri prodotti, a volte a discapito della concorrenza. Ovviamente nessuno dei due progetta soluzioni che siano compatibili esclusivamente con quelle della controparte, ma la stretta interazione aumenta di fatto il potere contrattuale e prestazionale di entrambe, complicando la vita agli sviluppatori concorrenti."}
{"id": "213246", "revid": "114368743", "url": "https://it.wikipedia.org/wiki?curid=213246", "title": "Veneti (Celti)", "text": "Storia.\nLa popolazione celtica dei Veneti abitava la zona del Morbihan, in Bretagna (all'epoca parte della Gallia).\nLa loro citt\u00e0 pi\u00f9 famosa (probabilmente la loro capitale) era \"Darioritum\" (oggi nota come Vannes), menzionata nella \"Geografia\" di Tolomeo.\nI Veneti furono una grande ed influente potenza marittima e commerciale. Avevano una forte organizzazione ed erano probabilmente dotati di un Senato. Avevano un'importante flotta per commerciare con le Isole britanniche e l'Italia, da cui diffusero il vino e l'olio, (che i Romani avevano impiantato in Armorica da Bordeaux) nell'Armorica stessa e nella Britannia partendo da Vannes e dall'attuale regione del Malouine, in particolare a Hengistbury Head (non lontano da Bournemouth nel Dorset attuale) e contemporaneamente vendendo tra l'altro prodotti salati, salumeria che erano ben conosciuti ed apprezzati a Roma, nonch\u00e9 stagno, piombo e rame provenienti dalla grande isola.\nPi\u00f9 a sud dell'Armorica c'erano i Namneti, stanziati nella foce della Loira e che diedero il loro nome alla citt\u00e0 di Nantes. I Namneti erano chiamati Sanniti da Strabone e da Tolomeo (Giulio Cesare, \"de bello Gallico\", II, c-8). I Namneti furono per molto tempo semplicemente una trib\u00f9 dei Veneti.\nNel 56 a.C. le navi di Cesare fornite dagli altri popoli gallici distrussero la flotta veneta nella battaglia del Morbihan. Il parlamento fu passato per le armi e le donne ed i bambini venduti come schiavi."}
{"id": "213248", "revid": "54253", "url": "https://it.wikipedia.org/wiki?curid=213248", "title": "Talidomide", "text": "La talidomide \u00e8 un farmaco che fu venduto negli anni cinquanta e sessanta (anche durante la guerra come calmante per i soldati) come sedativo, anti-nausea e ipnotico, rivolto in particolar modo alle donne in gravidanza. Si trattava di un farmaco che aveva un bilancio rischi/benefici estremamente favorevole rispetto agli altri medicinali disponibili all'epoca per lo stesso scopo (i barbiturici).\nProdotto in forma di racemo, venne ritirato dal commercio alla fine del 1961, dopo essere stato diffuso in cinquanta paesi sotto quaranta nomi commerciali diversi, fra cui Contergan e Distaval. Il ritiro fu dovuto alla scoperta della teratogenicit\u00e0 di uno dei suoi enantiomeri: le donne trattate con talidomide davano alla luce neonati con gravi alterazioni congenite dello sviluppo degli arti, ovvero amelia (assenza degli arti) o vari gradi di focomelia (riduzione delle ossa lunghe degli arti), generalmente pi\u00f9 a carico degli arti superiori che quelli inferiori, pi\u00f9 spesso bilateralmente, pur con gradi differenti.\nStoria.\nLa talidomide fu inventata dalla ditta tedesca Chemical Industry Basel e nel 1957 comprata dalla Chemie Gr\u00fcnenthal. Anche altri paesi, come l'Inghilterra e la Svizzera, dopo aver acquistato la licenza provarono l'innocuit\u00e0 assoluta di uno degli enantiomeri del farmaco sugli animali. La talidomide non era per\u00f2 mai stata sperimentata su animali in stato di gravidanza prima che venisse approvato il suo impiego nelle donne incinte.\nNel 1956 Kunz e collaboratori alla Gr\u00fcnenthal effettuarono dei test sulla talidomide in animali non gravidi, con risultati negativi; ma lo studio era di bassissima qualit\u00e0. Nel 1957 si ebbero i primi casi di teratogenicit\u00e0 della talidomide, non rilevati al momento ma riscoperti a posteriori dopo il 1961. Nel 1958 Blasiu effettu\u00f2 uno studio clinico (\"Medizinische Klinik\") su 370 pazienti, 160 dei quali erano madri in allattamento, e concluse dicendo che \"non sono stati osservati effetti collaterali n\u00e9 nelle madri n\u00e9 nei bambini\". Nello stesso anno la Gr\u00fcnenthal riprese i risultati dello studio di Blasiu esagerandoli, e mand\u00f2 una lettera a 40.000 medici dichiarando che Blasiu \"ha somministrato la talidomide a molte pazienti del suo dipartimento di ginecologia e nella sua pratica di ostetricia\". Questa dichiarazione suggeriva che la talidomide dovesse essere sicura in gravidanza.\nNel 1960 Somers effettu\u00f2 degli studi su animali non gravidi che non mostrarono tossicit\u00e0. L'autore ipotizz\u00f2 per\u00f2 che la forma galenica usata fosse probabilmente poco biodisponibile.\nI primi casi di focomelia furono discussi durante un convegno di pediatri tedeschi nel 1960. Il pediatra Widikund Lenz ipotizz\u00f2 per primo in quella sede una correlazione con l'assunzione di talidomide in gravidanza.\nNel 1961 McBride e Lenz resero pubblici i primi casi di anormalit\u00e0 fetali collegabili alla talidomide, riprendendo tra l'altro i dati dimenticati del 1957; in tutto vennero riportati 1500 casi dal 1957 al 1961. Sempre nel 1961 McBride speriment\u00f2 il farmaco su animali da laboratorio gravidi confermando gli effetti teratogeni.\nIl 2 dicembre del 1961 la talidomide venne ritirata in Gran Bretagna, e via via negli altri paesi. In Italia il ritiro avvenne nel settembre 1962.\nNel 1962 Somers ripet\u00e9 l'esperimento del 1960, questa volta su animali gravidi e con una forma pi\u00f9 biodisponibile, e ottenne risultati positivi. La rivista \"Lancet\" pubblic\u00f2 un lavoro che dimostrava come la somministrazione di talidomide a topi in stato di gravidanza provocava la nascita di nidiate con gravi malformazioni agli arti; nel corso degli anni successivi andarono ad accumularsi prove sperimentali della teratogenicit\u00e0 del farmaco nel topo, nel coniglio, nel pollo, nel ratto, nel gatto, nella cavia, e in molte specie di scimmie.\nNel 1962 fu introdotto l'obbligo di sperimentare i nuovi farmaci anche su animali gravidi per testarne gli effetti sui feti.\nLa teratogenicit\u00e0 \u00e8 associata solamente a uno degli enantiomeri. Agisce come inibitore dell'angiogenesi, ovvero del normale sviluppo dei vasi sanguigni, interferendo con lo sviluppo dell'embrione, specie se assunto durante le prime sette settimane della gravidanza.\nLa specie umana \u00e8 risultata essere sensibile alla dose di 1 mg/kg.\nNel settembre 2012 la ditta produttrice del farmaco ha porto le proprie scuse ufficiali in occasione dell'inaugurazione di un memoriale dedicato alle vittime a Stolberg.\nDal 5 ottobre 2009 lo Stato italiano riconosce un'indennit\u00e0 mensile alle vittime della talidomide nate tra il 1959 e il 1965. Il 20 agosto 2016 il parlamento italiano ha approvato una legge strutturata come una proroga della precedente del 2009, fissando un limite massimo di dieci anni per chiedere l'indennizzo. Il 17 ottobre 2017, seppur con sette mesi di ritardo rispetto alla previsione (febbraio 2017), il Ministro della salute Beatrice Lorenzin ha firmato il decreto per sbloccare gli indennizzi, dando la possibilit\u00e0 di fare domanda anche alle vittime nate nel 1958 e nel 1966, oltre a tutti i soggetti presentanti malformazioni compatibili con la sindrome da talidomide.\nMeccanismo d'azione e indicazioni.\nLa molecola inibisce la protein-chinasi alfa (IKK\u03b1) della proteina I\u03baB, un inibitore endogeno del fattore di trascrizione NF-\u03baB. Questo fattore \u00e8 attivamente coinvolto nella proliferazione delle cellule tumorali e nella sintesi di molte citochine, come l'interleuchina-1, l'interleuchina-6 e il fattore di necrosi tumorale (TNF-\u03b1). L'IL-6 e il TNF\u03b1 sono responsabili della sintomatologia febbrile, dolorosa e osteolitica nei pazienti colpiti da mieloma multiplo. La talidomide, interferendo col fattore NF-\u03baB, semplicemente sopprime la loro produzione.\nL'effetto di inibizione dell'angiogenesi e il potere selettivo inibitore della sintesi del TNF\u03b1 del farmaco hanno riacceso l'interesse clinico per l'uso della talidomide in molte patologie, variabili dall'AIDS a certi tipi di tumore e per il Morbo di Crohn.\nDal 1998 il medicinale \u00e8 usato con successo nella lotta al mieloma multiplo, un cancro delle plasmacellule e negli ultimi tre anni sono stati approvati anche derivati migliorati della molecola, noti col nome di \"lenalidomide\" e \"pomalidomide\" che vengono usati con l'aggiunta di corticosteroidi.\nL'uso della talidomide \u00e8 stato approvato anche nella cura della malattia di Beh\u00e7et.\nLa talidomide pu\u00f2 anche venire utilizzata come trattamento di seconda linea nelle seguenti patologie umane:"}
{"id": "213249", "revid": "1632387", "url": "https://it.wikipedia.org/wiki?curid=213249", "title": "Otello (Verdi)", "text": "Otello \u00e8 un'opera di Giuseppe Verdi su libretto di Arrigo Boito, tratto dall'omonima tragedia di Shakespeare. \u00c8 la penultima opera di Verdi.\nLa prima ebbe luogo a Milano il 5 febbraio 1887 nell'ambito della stagione di Carnevale e Quaresima del Teatro alla Scala.\nModifiche e rappresentazioni successive.\nVerdi oper\u00f2 alcune modifiche alla partitura per la versione francese che and\u00f2 in scena al \"Th\u00e9\u00e2tre de l'Op\u00e9ra\" di Parigi come \"Othello\", il 12 ottobre 1894. \nIl libretto fu tradotto dallo stesso Boito e da Camille du Locle. Nel 1898 Giuseppe Armanini debutt\u00f2 interpretando \"Cassio.\"\nLa differenza pi\u00f9 vistosa riguarda l'aggiunta delle danze nel terzo atto, secondo la convenzione francese. Verdi aveva dovuto fare altrettanto quando \"Macbeth\" e \"Il trovatore\" erano state rappresentate a Parigi, ed ora commentava l'aggiunta definendola una \u00abmostruosit\u00e0\u00bb: \u00abNel furor dell'azione interrompere per un balletto?!!!\u00bb Probabilmente per compensare, almeno in parte, l'aggiunta del balletto, Verdi accorci\u00f2 il grandioso concertato finale del terzo atto, che in questa forma \u00e8 stato talvolta ripreso anche in anni recenti, senza particolare successo.\nNel 1948 avvenne la centesima recita al Palais Garnier di Parigi.\nStile.\nComposta dopo un lunghissimo silenzio (l'opera precedente, \"Aida\", era andata in scena nel 1871), \"Otello\" contiene numerosi elementi di novit\u00e0 rispetto alle opere precedenti di Verdi. Le forme chiuse sono sempre meno riconoscibili, ormai per gran parte sostituite da un flusso musicale continuo che molti all'epoca considerarono di ispirazione wagneriana.\nIn realt\u00e0, alla luce dei precedenti lavori di Ponchielli e degli altri operisti italiani attivi in quel decennio, questa soluzione non sorprende. E i pezzi chiusi o i rimandi alla tradizione non mancano, bench\u00e9 la loro condotta non sia mai prevedibile. Si pensi al colloquio tra Jago e Roderigo nella vecchia forma di recitativo, al coro \"Fuoco di gioia\", al brindisi di Jago, al quartetto del secondo atto, alla cabaletta \"S\u00ec pel ciel marmoreo giuro\" che chiude il secondo atto, al grande concertato del finale del terzo atto o all\"Ave Maria\".\nLa novit\u00e0 - almeno rispetto agli antecedenti verdiani - sta per\u00f2 nel fatto che i collegamenti tra i singoli episodi non avvengono pi\u00f9 per cesure nette, ma il tessuto musicale appare in continua evoluzione, anche grazie al sapiente uso dell'orchestra, che viene a costituire una sorta di substrato unificante. Nei passaggi tra le singole scene, Verdi elabora i materiali tematici appena ascoltati in modo da creare transizioni impeccabili, come quella che collega la scena del duello tra Cassio e Montano al duetto d'amore che chiude il primo atto. Allo stesso modo, alcuni brani a struttura apparentemente chiusa evolvono inaspettatamente in passaggi dialogici, come nel caso del celebre \"Credo\" di Jago o del monologo di Otello \"Dio, mi potevi scagliar\". L'abilit\u00e0 verdiana a giocare con le convenzioni, evocandole per stravolgerle, \u00e8 testimoniata anche dal brano con cui Otello si presenta in scena, poco dopo l'inizio dell'opera: il famoso \"Esultate!\", che costituisce una sorta di minuscola cavatina, racchiusa in 12 battute.\nTrama.\nL'azione si svolge in una citt\u00e0 di mare nell'isola di Cipro alla fine del XV secolo.\nAtto I.\nL'esterno del castello.\nIn una sera durante un tempestoso temporale. Gli ufficiali, i soldati e il popolo di Cipro assistono atterriti al difficile attracco della nave di Otello, il generale dell'Armata Veneta. Appena messo piede a terra, il Moro proclama la sua vittoria contro il nemico musulmano:\nL'alfiere Iago \u2013 che nutre per Otello un odio profondo, avendo questi nominato Cassio luogotenente al posto dello stesso Iago\u00a0\u2013 trae in disparte Roderigo, un gentiluomo veneziano innamorato di Desdemona e gli confida il proprio odio per il Moro, facendogli poi credere che anche Cassio nutre una passione per la donna. Dunque la rovina del luogotenente conviene ad entrambi. Roderigo abbocca e provoca Cassio, gi\u00e0 spinto a bere fino all'ubriachezza dal perfido Iago. I due si battono e l'ex governatore di Cipro, Montano, si interpone per fermarli venendo ferito. Il clamore della zuffa fa accorrere Otello che punisce Cassio degradandolo.\nSopraggiunge Desdemona. Il Moro ordina a tutti di allontanarsi e rievoca con lei i ricordi tumultuosi della sua vita e la nascita del loro amore. Una dolce notte li attende.\nAtto II.\nUna sala terrena del castello.\nIago continua a tessere la sua tela: consiglia Cassio di rivolgersi a Desdemona, affinch\u00e9 interceda per lui presso il marito, e insinua a poco a poco in Otello il dubbio che fra il bell'ufficiale e la sua sposa sia nata una tresca. \nIgnara di tutto, Desdemona si rivolge ad Otello perorando con calore la causa di Cassio e inavvertitamente lascia cadere il prezioso fazzoletto che lo sposo le aveva donato come pegno d'amore. Iago lo raccoglie sottraendolo alla moglie Emilia, ancella di Desdemona. Quindi narra ad Otello di aver udito Cassio rivolgere in sogno parole d'amore a Desdemona e afferma di aver visto il fazzoletto di lei nelle mani dell'affascinante ufficiale. Al colmo dell'ira e della gelosia, il Moro giura di vendicarsi.\nAtto III.\nLa grande sala del castello.\nUn araldo annuncia l'arrivo imminente della galea che reca a Cipro gli ambasciatori di Venezia. Otello incontra Desdemona, che ingenuamente torna a perorare la causa di Cassio, e le chiede di fasciargli la fronte col fazzoletto.\nL'imbarazzo della sposa, che si accorge di averlo perduto e non pu\u00f2 esaudire la sua richiesta, e l'insistenza con cui ella torna a parlargli di Cassio, fanno esplodere la furia di Otello che, incurante delle lacrime della sposa, la insulta e la scaccia.\nIago nel frattempo ha predisposto un colloquio con Cassio, allo scopo di fornire ad Otello una prova, all'apparenza inconfutabile, del tradimento.\nIl Moro assiste nascosto all'incontro dei due ufficiali e, pur non comprendendo tutte le parole, crede di capirne il senso: ode Cassio pronunciare il nome di Desdemona, lo vede sorridere compiaciuto e scorge nelle sue mani il fazzoletto della sposa, che Iago ha provveduto a far giungere nella dimora del giovane, ignaro di tutto.\nMentre uno squillo di tromba e un colpo di cannone annunciano l'approdo della trireme veneziana, Otello, ormai certo dell'adulterio della moglie, decide con Iago come e quando ucciderla.\nLa sala si riempie di dignitari, gentiluomini e dame. \nDesdemona, in preda a un profondo turbamento, presenzia alla cerimonia accompagnata da Emilia. \nL'Ambasciatore della Repubblica Veneta reca un messaggio del Doge: Otello \u00e8 richiamato a Venezia, Cassio sar\u00e0 il suo successore a Cipro. \nLodovico invita Otello a confortare la sposa in lacrime, ma il Moro, che legge nel dolore della sposa la conferma del tradimento, perso ogni controllo, l'aggredisce brutalmente: \u00abA terra!!!... e piangi!...\u00bb. Poi ordina a tutti i presenti, stupefatti e inorriditi, di andarsene, maledice Desdemona e, in preda ad una terribile crisi convulsiva, cade a terra tramortito. \nMentre di fuori si inneggia al \u00abLeon di Venezia\u00bb, Iago constata con feroce ironia: \u00abEcco il Leone!\u00bb.\nAtto IV.\nLa camera di Desdemona.\nIn preda a un triste presentimento, Desdemona si prepara per la notte assistita dalla fedele Emilia e intona un'antica canzone. Poi, prima di addormentarsi, recita un'Ave Maria. \nOtello entra da una porta segreta, si avvicina alla sposa e la bacia. \nPoi, quando Desdemona si sveglia, la invita a chiedere perdono al cielo per i suoi peccati poich\u00e9 la sua morte \u00e8 ormai vicina. \nLa donna tenta disperatamente di difendersi ma viene soffocata dal marito con il suo cuscino. \nEmilia bussa alla porta ed entra appena in tempo per raccogliere le ultime parole della sua signora: \u00abal mio signor mi raccomanda... muoio innocente...\u00bb. \nOtello accusa Desdemona di tradirlo, ed Emilia gli rivela che Cassio ha ucciso Roderigo. Alle grida di Emilia - \u00abOtello uccise Desdemona!\u00bb - accorrono tutti gli ospiti del castello. Iago fugge inseguito dai soldati, dopo che la moglie ha smascherato davanti a tutti l'inganno del fazzoletto. Ora tutto \u00e8 chiaro: Otello si trafigge col pugnale sul corpo della moglie e muore baciandola un'ultima volta.\nOrganico orchestrale.\nLa partitura di Verdi prevede l'utilizzo di:\nDa suonare sul palco:\nDa suonare internamente:\nCinema.\nLa pi\u00f9 nota trasposizione cinematografica \u00e8 \"Otello\" firmato da Franco Zeffirelli, con Pl\u00e1cido Domingo e Katia Ricciarelli, che cantano assieme all'orchestra del Teatro alla Scala di Milano diretta da Lorin Maazel (1986). Si tratta tuttavia di una libera rivisitazione della partitura verdiana, oltre che del libretto di Boito, che port\u00f2 tra le altre cose alla soppressione del \"Fuoco di Gioia\" (sostituito da un balletto arabeggiante) e della celebre \"Canzone del salice\" che apre l'atto IV. Numerosi anche i piccoli tagli all'interno di singoli brani. Della \"colonna sonora\" di questo film esiste una edizione discografica pubblicata dalla EMI, che invece \u00e8 assolutamente integrale e comprende tutta la musica espunta dalla pellicola."}
{"id": "213251", "revid": "125478295", "url": "https://it.wikipedia.org/wiki?curid=213251", "title": "Uomini della Terra di Mezzo", "text": "Gli Uomini sono una razza di Arda, l'universo immaginario fantasy creato dallo scrittore inglese J. R. R. Tolkien. Sono il secondo popolo che appare nella Terra di Mezzo. Il loro risveglio avviene molto tempo dopo rispetto a quello degli Elfi ed era atteso con trepidazione sia dai Primogeniti (gli Elfi) che dagli Ainur, anche se il suo momento esatto era noto solo ad Eru Il\u00favatar.\nErano essi in apparenza simili agli Elfi, ma di minor splendore e resistenza. Molte differenze dividevano Elfi e Uomini: in particolar modo gli uomini risentivano dello scorrere del tempo, divenivano preda della vecchiaia e morivano. La morte era infatti il dono di Il\u00favatar, assieme al libero arbitrio: gli uomini non erano eternamente legati ai destini della Terra di Mezzo e, come dice Aragorn in punto di morte, \"oltre di essi vi \u00e8 pi\u00f9 dei ricordi\".\nIn molti passi della sua opera Tolkien fa supporre l'esistenza di un mondo oltre la morte, ma nessuno conosce il destino degli uomini. Ne \"Il Silmarillion\" dice anche che gli uomini avranno una parte nella ricostruzione del mondo dopo l'Ultima Battaglia. Gli Elfi e i Nani invece quando muoiono tornano nelle \"Aule di Mandos\", seppur in sale diverse. A causa del loro libero arbitrio gli uomini furono coloro che pi\u00f9 di ogni altro popolo si lasci\u00f2 irretire dalle lusinghe del male: Morgoth prima e Sauron poi. La causa principale su cui tali divinit\u00e0 fecero perno fu proprio il \"dono\" di Il\u00favatar.\nGli uomini che avevano incontrato gli Elfi e ne erano diventati amici erano detti Edain. Dai Primogeniti impararono molto: il linguaggio e tutte le arti, senza mai riuscire a superare i maestri. Spesso grandi Alleanze ed amicizie unirono le due razze o i singoli individui, rari gli amori ma profondi e tormentati (Beren e L\u00fathien, o Aragorn e Arwen).\nSecondo i N\u00famenoreani gli Uomini si dividono in:\nLa schiatta degli Uomini pi\u00f9 famosa fu quella dei D\u00fanedain, gli Uomini di N\u00famenor: discendenti dal mezzelfo Elros che decise di abbracciare la sorte degli Uomini, crearono un regno fecondo e felice. In seguito, sotto la guida del re Ar-Pharaz\u00f4n, il regno di N\u00famenor cadde sotto l'ombra di Sauron e dopo la tentata conquista di Aman, l'isola venne distrutta e affondata per volere di Eru Il\u00favatar, in un modo che ricorda molto il mito di Atlantide. Il grande privilegio dei N\u00famenoreani stava nella lunga vita - seppur mortale - e nel dono della preveggenza, della guarigione e di scegliere il momento della loro morte prima che la vecchiaia prendesse il sopravvento sopra il loro intelletto.\nSottogruppi.\nGli Hobbit sono una razza molto probabilmente derivata dagli Uomini.\nLista.\nAn\u00e1rion.\nIl suo nome deriva apparentemente da \"Anar\", parola Quenya per \"Sole\".\nEgli \u00e8 il secondogenito di Elendil e il fratello di Isildur. Secondo alcuni scritti, suo figlio Meneldil fu l'ultimo uomo nato sull'isola di N\u00famenor prima della Caduta. Insieme a suo padre e a suo fratello, An\u00e1rion guid\u00f2 i \"Fedeli\", la fazione di N\u00famen\u00f3reani che si erano opposti al dispotismo del re Ar-Pharaz\u00f4n e di Sauron.\nDopo la Caduta, Elendil si stabil\u00ec nel nord della Terra di Mezzo vicino al reame elfico del Lindon e fond\u00f2 il regno di Arnor, mentre i suoi figli approdarono pi\u00f9 a sud, dove fondarono il reame di Gondor. Entrambi i regni erano state dapprima semplici colonie N\u00famen\u00f3reane: Gondor si espanse dalla citt\u00e0 di Pelargir e dal Principato del Belfalas.\nAn\u00e1rion e Isildur si impegnarono nell'espansione di Gondor: cominciarono a costruire le citt\u00e0 di Minas Anor e Minas Ithil, e allo stesso tempo fondarono Osgiliath. Quest'ultima venne eretta in onore delle stelle e dello stesso Elendil. Minas Anor e la regione circostante, l'An\u00f3rien, ricevettero il nome dal Sole e da An\u00e1rion, mentre Minas Ithil e la regione dell'Ithilien, lungo il fiume Anduin, presero il nome dalla Luna e da Isildur.\nGondor fu presto attaccata da Sauron, Isildur venne costretto alla fuga e Minas Ithil fu conquistata. Nella Guerra dell'Ultima Alleanza tra gli Elfi e gli Uomini An\u00e1rion svolse un ruolo primario nella difesa di Gondor e del suo popolo e ne divenne il reggente, mentre suo fratello si rifugi\u00f2 nel nord raggiungendo Elendil e gli Elfi. Nonostante l'intera regione fosse sotto assedio, An\u00e1rion riusc\u00ec a difendere gli esuli N\u00famen\u00f3reani e le popolazioni indigene di Gondor. Il suo esercito non lasci\u00f2 mai Osgiliath e cacci\u00f2 le forze di Sauron sulle montagne, ma An\u00e1rion cap\u00ec che non avrebbero liberato Gondor se non con l'arrivo di Elendil.\nQuando arrivarono Elendil, Isildur e Gil-galad, essi gli chiesero di lottare al loro fianco contro Mordor. An\u00e1rion combatt\u00e9 con possanza nella Battaglia di Dagorlad e nell'Assedio di Barad-d\u00fbr, ma rimase ucciso nel 3440 S.E. da una roccia scagliata dalla Torre Oscura. La corona di Minas Anor, l'Elmo di An\u00e1rion, si spacc\u00f2 e non venne successivamente usata da Isildur che utilizz\u00f2 il proprio come una corona. Molte generazioni pi\u00f9 tardi, l'Elmo di Isildur fu sostituito da un elmo elaborato, su cui vi furono incastonate gemme.\nAn\u00e1rion ebbe quattro figli, il pi\u00f9 giovane dei quali, Meneldil, divenne Re di Gondor nel 2 T.E.; niente \u00e8 scritto dei primi tre, anche se se ne pu\u00f2 dedurre che la loro morte sia antecedente a quella del padre.\nNon \u00e8 chiaro se a questo punto Gondor fosse gi\u00e0 una nazione indipendente o se Isildur volesse che esso rimanesse soggetto al controllo dell'Alto Re. In ogni caso, Isildur non rinunci\u00f2 mai esplicitamente ai suoi diritti su Gondor e Meneldil \u00e8 detto compiaciuto dalla sua partenza. D'altro canto, non vi \u00e8 traccia di dichiarazioni di Meneldil su questi fatti. Ci\u00f2 che \u00e8 sicuro \u00e8 che al tempo delle dispute tra Arvedui e E\u00e4rnil II, tra il 1944 e il 1945 T.E., si affermava gi\u00e0 che Gondor fosse indipendente e quindi libero dalle pretese dei discendenti di Isildur.\nIl titolo \"Alto Re\" rimase legato alla discendenza del nord, e seppure Gondor crebbe in potere molto pi\u00f9 di Arnor, quest'ultima mantenne una certa supremazia. Il trono di Gondor divenne vacante alla scomparsa di E\u00e4rnur nel 2050 T.E..\nLe due linee di sangue di An\u00e1rion e Isildur vennero riunite quando la Principessa di Gondor F\u00edriel, discendente di An\u00e1rion, spos\u00f2 il discendente di Isildur Arvedui, Principe e futuro Re di Arthedain. Quest'unione pose le basi alla nascita di Aragorn II, che sarebbe diventato Re dei Regni Riuniti.\nAr-Pharaz\u00f4n.\nDetto \"Il Dorato\", fu il venticinquesimo ed ultimo re di N\u00famenor, salito al trono in seguito al matrimonio con la figlia del re Tar-Palant\u00edr. Con \"Il Dorato\", il regno di N\u00famenor raggiunse il vertice della propria potenza, tanto che sconfisse e sottomise Sauron ed os\u00f2 perfino sfidare i Valar. Questa smodata ambizione, tuttavia, era istigata da Sauron stesso, il vero re dietro il trono che ambiva a conquistare il mondo, e provoc\u00f2 il crollo del suo potentissimo reame e la sua morte.\nIl futuro monarca si fece strada come comandante militare durante le numerose guerre intraprese da N\u00famenor nella Terra di Mezzo. Le proprie capacit\u00e0 militari e le proprie grandi vittorie lo resero acclamato dal popolo e rispettato da tutti. Egli, per\u00f2, di indole era ambizioso ed avido e sognava pi\u00f9 di tutto ottenere potere e ricchezze.\nAlla morte di Tar-Palant\u00edr, la corona sarebbe dovuta spettare alla figlia del re, M\u00edriel, ma Ar-Pharaz\u00f4n la spos\u00f2 forzatamente e divenne il venticinquesimo signore di N\u00famenor. Al contrario del suo predecessore, egli scelse per s\u00e9 un nome in Ad\u00fbnaic invece che in elfico (il suo nome in questa lingua era Tar-Calion), per affermare esplicitamente la volont\u00e0 di non riconoscere alcun potere superiore al proprio e di estendere il proprio dominio sul mondo intero. Inizi\u00f2 cos\u00ec una spietata persecuzione dei \"fedeli\", ovvero dei sudditi che erano ancora devoti ai Valar.\nNella propria infinita brama di potere, Ar-Pharaz\u00f4n mosse guerra a Sauron, colui che allora regnava su gran parte della Terra di Mezzo. Alla vista dell'imponente armata del Re, i soldati nemici fuggirono e Sauron giur\u00f2 fedelt\u00e0 a N\u00famenor. \"Il Dorato\", per\u00f2, non fidandosi, lo volle condurre come prigioniero nella propria capitale per umiliarlo e per dimostrare la propria potenza. La scelta si rivel\u00f2 fatale: grande oratore, il prigioniero si conquist\u00f2 presto tutta la fiducia e la stima del sovrano, convincendolo dell'inimicizia dei Valar e del fatto che l'unico vero Dio fosse Morgoth.\nAr-Pharaz\u00f4n, convintosi di ci\u00f2, cominci\u00f2 ad adorare le tenebre, band\u00ec e perseguit\u00f2 ancora pi\u00f9 accanitamente i \"Fedeli\" e cominci\u00f2 a meditare su come scalzare i Valar e diventare l'unico e solo padrone del mondo. Inoltre fece abbattere Nimloth, l'Albero Bianco di N\u00famenor, antenato di quello di Gondor in quanto simbolo del legame tra i n\u00famen\u00f3reani e gli Elfi, poich\u00e9 da loro era stato donato; un frutto di questo fu per\u00f2 sottratto da Isildur, che lo port\u00f2 con s\u00e9 a Gondor.\nA causa dei poteri malvagi di Morgoth, da secoli ormai i n\u00famen\u00f3reani invidiavano l'immortalit\u00e0 degli elfi e delle altre genti immortali, ma non avevano mai osato ribellarsi apertamente contro la propria sorte. I sapienti tramandavano che Eru Il\u00favatar (Dio) avesse concesso agli uomini la morte come un dono, come un modo per renderli liberi dal destino del mondo, dando loro la facolt\u00e0 di disporre delle proprie vite nel modo che pi\u00f9 ritenevano pi\u00f9 opportuno, al contrario degli elfi che invece erano s\u00ec dotati di libero arbitrio ma inclini esclusivamente al bene. La felicit\u00e0 e lo splendore di N\u00famenor, tuttavia, avevano generato negli uomini il desiderio di non essere costretti ad abbandonare le conquiste terrene.\nI Valar, avendo previsto ci\u00f2, avevano sempre proibito ai n\u00famen\u00f3reani di far vela verso l'Ovest, verso Valinor, le Terre Imperiture, col fine di evitare che essi desiderassero tutte le gioie immortali che vi erano. Fino ai tempi di Ar-Pharaz\u00f4n questo divieto era sempre stato rispettato, ma il nuovo monarca, sobillato da Sauron, decise di ribellarvisi.\nSentendo avvicinarsi la vecchiaia, Ar-Pharaz\u00f4n volle tentare l'ultima follia: la conquista delle terre immortali. Egli, spinto dalle menzogne di Sauron che \u201cgovernava tutto da dietro il trono\u201d e controllava la sua mente, inizi\u00f2 a credere che chiunque avesse dominato quei posti avrebbe ottenuto automaticamente l'immortalit\u00e0. I Valar, tuttavia, si sarebbero certamente opposti a questo genere di pretesa e, allora, allest\u00ec un'immensa armata ed un'immensa flotta per dare l'assalto alle loro terre.\nTuttavia, il piano di Ar-Pharazon era in realt\u00e0 destinato a fallire in ogni caso. Sauron, infatti, intendeva utilizzare la flotta di N\u00f9menor per portare a termine il proprio sogno di conquistare il mondo intero e diventarne il signore assoluto come un Dio Re. Per questo motivo adott\u00f2 una strategia che gli avrebbe garantito in ogni caso la vittoria: se l'attacco avesse avuto successo, sconfiggendo i Valar, egli sarebbe diventato il padrone del mondo. In caso contrario, con la disfatta di N\u00f9menor, Sauron non avrebbe pi\u00f9 avuto avversari in grado di opporsi alla sua volont\u00e0 di dominare la Terra di Mezzo e gli altri continenti di Arda. Come Tolkien stesso scrisse in una lettera, vi era un \u201creale pericolo nell\u2019attacco dei Numenoreani guidati da Sauron, che avrebbe potuto portare grande rovina in Valinor stessa\u201d. Ma la spedizione ebbe un esito imprevedibile.\nFu la pi\u00f9 grande impresa militare mai effettuata da uomini fino ad allora: la flotta di N\u00famenor era immensa e Manw\u00eb, il signore dei Valar, consapevole del fatto che il gesto di Ar-Pharaz\u00f4n significava una sfida diretta ai limiti stabiliti da Il\u00favatar, decise di invocare l'aiuto di Eru non appena il re e una parte del suo esercito approdarono nelle terre immortali. Il\u00favatar fece allora sprofondare tutta la flotta degli uomini e l'intera isola di N\u00famenor negli abissi, mentre Ar-Pharaz\u00f4n e i guerrieri sbarcati con lui vennero sepolti da una frana sotto le colline del T\u00f9na, dove si erano momentaneamente accampati. La geografia di Arda cambi\u00f2 radicalmente: il mondo divenne un globo, le terre immortali furono tolte dalla sua superficie, nacquero nuovi continenti ed altri scomparvero. Da allora l'orgogliosa umanit\u00e0 fu costretta a vivere prigioniera di un pianeta sferico, interamente mortale e privo di vie d'uscita.\nIl resoconto di questa catastrofe costituisce il tema centrale dell\"Akallab\u00eath\" (\"la caduta\" in lingua ad\u00fbnaic), uno dei poemi contenuti ne Il Silmarillion.\nTuttavia, secondo la profezia, Ar-Pharaz\u00f4n e gli altri n\u00famenoreani che lo seguirono risorgeranno partecipando alla scontro finale contro Morgoth.\nBaragund.\nBaragund \u00e8 originario del Dorthonion; \u00e8 figlio di Bregolas, figlio di Bregor. Suo fratello \u00e8 Belegund ed entrambi sono cugini di Beren \"il Monco\". Unica sua figlia fu Morwen e fa parte del casato di B\u00ebor.\nSopravvisse alla Dagor Bragollach e visse come un fuorilegge insieme a suo zio Barahir e altri compagni. Tuttavia essi furono ingannati da Sauron e uccisi.\nBarahir.\nUomo del Ladros vissuto durante la Prima Era, figlio di Bregor e discendente della Casa di B\u00ebor. Sua moglie fu Emeldir, e suo figlio fu Beren il Monco.\nBarahir combatt\u00e9 nella Dagor Bragollach, durante la quale Morgoth annient\u00f2 parte della resistenza dei Noldor al nord delle contrade del Beleriand. I territori del Ladros nel Dorthonion vennero devastati, e Bregolas suo fratello maggiore rest\u00f2 ucciso in battaglia, lasciando a Barahir il titolo di Signore di quelle lande ormai desolate. Questi per\u00f2 stava combattendo nelle contrade occidentali nei pressi dei guadi del Sirion, dove salv\u00f2 la vita a Finrod Felagund, principe dei Noldor, consentendogli la ritirata a costo di numerose vite dei suoi. In segno di riconoscimento, Finrod don\u00f2 a Barahir il suo prezioso anello, che in epoche successive divenne il pi\u00f9 prezioso cimelio della futura Casa dei Re degli Uomini. Tale cimelio divenne noto col nome di Anello di Barahir, e in particolar modo durante la Prima Era fu simbolo di riconoscimento dell'alleanza tra Elfi e Uomini.\nDopo la Dagor Bragollach, Barahir visse sugli altopiani del Dorthonion con pochi compagni, gli unici che desiderassero abitare quelle foreste buie e spettrali, in quella regione che dopo la terribile battaglia venne denominata Taur-nu-Fuin. Allora Emeldir sua moglie guid\u00f2 gli altri superstiti di quelle genti e si stanzi\u00f2 nel Brethil, mentre Barahir e i suoi compagni vennero decimati dagli schiavi dell'Oscuro Signore, finch\u00e9 restarono in tredici solamente. Questi vissero alla stregua di fuorilegge, pur sempre opponendo una stregua resistenza alle forze del Nemico. I dodici fidati compagni di Barahir erano: suo figlio Beren, i suoi nipoti Belegund e Baragund, Dairuin, Radhruin, Dagnir, Ragnor, Gildor, Gorlim l'infelice, Arthad, Urthel e infine Hathaldir il giovane. Il loro rifugio era nel Dorthonion sud-orientale, ma venne presto scoperto da Sauron a causa del tradimento di Gorlim, che, ingannato dal fantasma della sua sposa Eilinel, rivel\u00f2 al Nemico la posizione del loro nascondiglio. Ma Eilinel era gi\u00e0 morta, e Gorlim fu messo a morte anch'egli, e la compagnia assalita. Il figlio di Barahir, Beren, scapp\u00f2 dal massacro. In seguito egli seppell\u00ec il padre e prese il suo Anello. Grandi imprese, forse le pi\u00f9 grandi mai attuate da un Uomo Mortale, erano destinate proprio a Beren figlio di Barahir.\nBeregond.\n\u00c8 presente nel romanzo \"Il Signore degli Anelli\". \u00c8 un Dunedain della Guardia della Cittadella di Minas Tirith.\nIncontra lo Hobbit Peregrino Tuc per volere del sovrintendente Denethor, il quale vuole far meglio conoscere al mezzuomo in questione la Citt\u00e0 Bianca.\nRischia la morte per aver cercato di guadagnare tempo uccidendo due Guardiani dei Luoghi Proibiti, in modo da salvare il suo amato capitano Faramir permettendo l'arrivo di Gandalf, ma per sua fortuna Re Elessar (ovvero Aragorn) come punizione gli intima di lasciare la citt\u00e0 per diventare per\u00f2 capitano della Bianca Compagnia dell'Ithilien, agli ordini del sovrintendente Faramir.\nUn altro fatto del libro in cui egli rischia la vita \u00e8 quando l'orrendo capitano dei Troll di Mordor lo ferisce nella battaglia del Cancello Nero, al termine della Guerra dell'Anello; tuttavia egli viene salvato da un inaspettato intervento del giovane Peregrino, che uccide il capitano dei Troll rischiando a sua volta di venire schiacciato dal cadavere del mostro.\nHa un figlio di nome Bergil, che stringe amicizia con Pipino. Nel sequel incompleto scritto da Tolkien, \"The New Shadow\", compare un vecchio di nome Borlas, fratello di Bergil e figlio minore di Beregond.\nBergil.\nAppare nel \"Ritorno del Re\", la terza parte del romanzo \"Il Signore degli Anelli\", figlio di Beregond, una guardia della citt\u00e0 di Minas Tirith. \nQuando Peregrino Tuc offre i propri servigi al Sovrintendente di Gondor viene affiancato a Beregond per apprendere le parole d'ordine. In quest'occasione Pipino conoscer\u00e0 il figlio Bergil, il quale gli far\u00e0 da guida alla citt\u00e0. Il ragazzo non aveva mai visto uno Hobbit.\nB\u00ebor.\nPrimo degli Uomini a giungere nel Beleriand, B\u00ebor condusse il suo popolo oltre gli Ered Lindon, per sfuggire alle feroci popolazioni che si trovavano a est dei Monti Azzurri o alla ricerca dei Valar. Circa trecento anni dopo la venuta dei Noldor, la trib\u00f9 fu casualmente scoperta da Finrod Felagund, della casata di Finarfin, re elfico del Nargothrond. Questi, che era caccia oltre il Sirion, sorprese gli uomini presso le sorgenti del Thalos. Finrod rimase a lungo con loro \"e li ammaestr\u00f2 alla vera conoscenza, e quelli lo amarono e lo vollero come loro signore\". \nNel corso dei lunghi discorsi che si tennero tra Finrod e B\u00ebor, emerse che il capo trib\u00f9 non aveva intenzione di tornare alla \"tenebra\" che si stendeva alle loro spalle, ma anzi desiderava recarsi all'Occidente, e che vi erano molti altri uomini diretti verso il Beleriand. B\u00ebor segu\u00ec dunque Finrod nel Nargothrond e rimase al suo servizio tutta la vita. Da questo deriva il suo nome, giacch\u00e9 B\u00ebor significava \"vassallo\". Il suo nome prima era infatti Balan.\nI discendenti di B\u00ebor costituiranno l'importante Casa di B\u00ebor, una delle pi\u00f9 importanti dinastie Edain.\nBocca di Sauron.\nEra il nome dato al principale emissario e servo di Sauron, del quale rappresentava appunto la volont\u00e0; appare nel \"Il Signore degli Anelli\" - specificamente nel terzo volume, \"Il ritorno del re\".\nEra uno dei N\u00famenoreani Neri, quasi certamente un seguace di Herumor. Conosciuto anche come \"Luogotenente di Barad-d\u00fbr\", aveva servito Sauron per lungo tempo, e aveva dimenticato il proprio nome. Uomo di alta statura e abile nell'uso della magia, era al pari di altri Dunedain, ma era caduto nell'oscurit\u00e0. Secondo quanto riportato, questo individuo era entrato al servizio della torre oscura quando venne costruita di nuovo - quando incontr\u00f2 Aragorn e Gandalf al cancello, la Bocca di Sauron aveva servito il suo padrone per 68 anni.\nLa Bocca di Sauron apparve brevemente di persona quando si trov\u00f2 di fronte alle armate dell'ovest di fronte al Cancello Nero (\"Morannon\" in Sindarin) tentando di convincere Aragorn e Gandalf ad arrendersi e a lasciare vincere la guerra per la Terra di Mezzo a Sauron. Aragorn rifiut\u00f2 l'offerta e cos\u00ec l'emissario scagli\u00f2 contro l'esercito degli Uomini l'intera armata di Mordor.\n\u00c8 stato teorizzato che la Bocca di Sauron possedesse uno dei Sette Anelli dei Nani, il che spiegherebbe la sua et\u00e0, il suo potere e la sua deformit\u00e0. Questa ipotesi non \u00e8 stata per\u00f2 confermata da alcuno scritto di Tolkien. D'altronde, l'et\u00e0 si spiega facilmente, poich\u00e9 tutti i numenoreani vivevano a lungo, molto pi\u00f9 di un uomo normale, sebbene nella Terza Era gli anni a loro disposizione fossero notevolmente calati.\nUn'incoerenza sul titolo della Bocca di Sauron affiora dalle parole di Aragorn ne \"Le due torri\": \"(Sauron) [...] non usa nemmeno il suo vero nome, e non permette che esso venga scandito o pronunziato\". La contraddizione si pu\u00f2 per\u00f2 risolvere pensando che le informazioni di Aragorn siano risalenti agli anni a Dol Guldur: Sauron avrebbe concesso ai suoi servitori di farsi chiamare col proprio nome dal 2951 T.E., anno in cui \"dichiara apertamente il proprio ritorno e raduna a Mordor le proprie forze\".\nNel romanzo, la Bocca di Sauron esce dal Morannon con un piccolo gruppo di N\u00famenoreani Neri. Negli altri adattamenti esce da solo.\nLa Bocca di Sauron appare nella versione animata prodotta da Rankin/Bass de \"Il ritorno del re\", con la voce di Don Messick. Qui il suo ruolo \u00e8 parecchio abbreviato. Infatti egli, dopo essersi presentato, avverte Aragorn che lui e i suoi uomini sono in inferiorit\u00e0 numerica per poi ritornare all'interno del Nero Cancello.\nNe \"Il Signore degli Anelli\" di Peter Jackson la Bocca di Sauron non appare nella versione cinematografica, ma solo nell'Extended Edition, interpretato da Bruce Spence, con le parole \"lammen gorthaur\" (Sindarin per \"Voce di Sauron\") incise in rune sul suo elmo, che copre l'intero volto ad eccezione della sua bocca, che \u00e8 orribilmente sfigurata a causa delle malvagit\u00e0 che disse. La bocca \u00e8 anche sproporzionatamente larga, creando un effetto inquietante. Dopo aver mostrato ad Aragorn la cotta di maglia in mithril di Frodo e aver mentito sul suo destino, \u00e8 decapitato da Aragorn con And\u00faril.\nAppare anche nel videogioco \"\" come boss al livello \"Cancello Nero\".\nLa Bocca di Sauron \u00e8 uno degli antagonisti giocabili nella campagna del Male del ', ', \"\", e nel gioco per GameBoy Advance \"Lord of the Rings - The Third Age\". Ne \"La battaglia per la Terra di Mezzo 2\", come tutti gli \"eroi\" possiede abilit\u00e0 speciali che acquisisce salendo di livello ed appare in molte missioni come emissario di Sauron.\nIn \"Guardians of Middle-earth\" il suo aspetto \u00e8 basato su quello della trilogia di Peter Jackson ma appare radicalmente diverso: \u00e8 vestito con una lunga tunica rossa e il sopra \u00e8 ricoperto da un'armatura, che ricoprono completamente il suo corpo dalla pelle bluastra, e da un elmo allungato che lascia soltanto vedere l'orrenda bocca; \u00e8 armato con un bastone grazie al quale pu\u00f2 attaccare con vari malefici.\nBorondir.\nBorondir era un soldato di Gondor, pi\u00f9 precisamente uno dei cinque messaggeri che cavalcarono verso nord, lungo l'Anduin, per rintracciare gli antichi alleati di Gondor, gli \u00c9oth\u00e9od. Infatti, Gondor era stata attaccata dagli Esterling nel 2509 della Terza Era. \nBorondir fu l'unico sopravvissuto della spedizione e present\u00f2 la Freccia Rossa al Re degli \u00c9oth\u00e9od, Eorl il Giovane; quest'ultimo gli diede il titolo onorario di \"Stendardo del Re\".\nEldarion.\n\u00c8 il figlio di Aragorn, Re del Regno Riunito di Arnor e Gondor, e Arwen, che hanno almeno altre due figlie. Egli eredita il trono alla morte del padre, avvenuta il 1\u00ba marzo 120 Q.E.. Nel terzo film della trilogia cinematografica di Peter Jackson Eldarion, che \u00e8 interpretato da Sadwyn Brophy (figlio dell'attore neozelandese Jed Brophy, che nella trilogia de \"Lo Hobbit\" interpreta il Nano Nori), fa una breve apparizione: Arwen, mentre si sta recando ai Porti Grigi per raggiungere il reame di Valinor, ha una visione di Aragorn che abbraccia un bambino, cio\u00e8 il loro futuro figlio Eldarion, pertanto decide di tornare indietro e di non partire pi\u00f9 per le Terre Immortali.\nErkenbrand.\n\u00c8 il signore dell'Ovestfalda, ovvero il territorio occidentale di Rohan.\nAl tempo della Guerra dell'Anello, Erkenbrand si era ritirato dal servizio presso Th\u00e9oden: egli era signore di molte terre dell'Ovestfalda, e dopo la morte del figlio di Th\u00e9oden, Th\u00e9odred, presso i Guadi dell'Isen, prese il comando dell'esercito di Rohan stanziato in quella regione. Grimbold ed Elfhelm guidarono le truppe dopo che Erkenbrand risult\u00f2 disperso durante una ritirata. Tuttavia, Gandalf riusc\u00ec a ritrovarlo e, insieme a tutte le truppe che poterono radunare intorno a loro, marciarono in soccorso degli altri Rohirrim assediati nel Fosso di Helm, arrivando appena in tempo per scongiurare la sconfitta. Quando l'esercito di Th\u00e9oden part\u00ec per la Battaglia dei Campi del Pelennor, egli rimase presso il Fosso, riparando i danni subiti dal Trombatorrione e custodendo i prigionieri del Dunland. Dopo la guerra, \u00c9omer nomin\u00f2 Erkenbrand Maresciallo dell'Ovestfalda.\nIl nome Erkenbrand deriva da due parole in antico inglese: \"eorcan\" (\"prezioso\") e \"brand\" (\"spada\").\nTolkien descrive Erkenbrand nella battaglia del Fosso di Helm, come un Uomo alto e possente con uno scudo rosso e con grande corno nero dallo squillo vibrante. Inoltre, prima dell'inizio della battaglia, Th\u00e9oden, costernato di non aver notizie del \"suo\" Maresciallo, ammette di sentire la mancanza dei suoi consigli: tale frase indica certamente che oltre ad essere un uomo forte e valoroso su campo di battaglia, \u00e8 anche saggio e accorto.\nErkenbrand non \u00e8 presente nel secondo film della trilogia cinematografica di Peter Jackson, a causa di una semplificazione della trama: non \u00e8 infatti Erkenbrand a guidare gli uomini assieme a Gandalf, ma \u00c9omer, che nel film era stato allontanato da Th\u00e9oden su consiglio di Grima Vermilinguo. Nel libro tutto questo non accade, in quanto \u00c9omer rimane dall'inizio alla fine presso il suo signore, e combatte assieme a lui la Battaglia per il Fosso di Helm.\n\u00c9omund (capitano delle armate).\nEra il capitano delle armate degli \u00c9oth\u00e9od sotto Eorl il Giovane, primo re di Rohan.\nDi lui sappiamo che prese parte alla cavalcata di Eorl, quando i futuri Rohirrim accorsero in aiuto di Gondor assalito, ottenendo in cambio il territorio del Calenardhon dove fondarono il loro regno, e che era presente con il suo re al giuramento di Cirion (Sovrintendente di Gondor), con il quale appunto i Rohirrim ottennero quelle terre, nel 2510 della Terza Era.\n\u00c9omund (maresciallo del Mark).\nEra il Primo Maresciallo del Mark (Rohan) all'epoca di Th\u00e9oden, del quale spos\u00f2 la sorella Th\u00e9odwyn: dal matrimonio nacquero \u00c9omer ed \u00c9owyn.\n\u00c9omund era incaricato della sicurezza del Mark orientale di Rohan, dove le incursioni degli Orchi erano una costante minaccia per gli abitanti e per i preziosi cavalli del Mark, i mearas. Il suo odio per gli Orchi lo portava spesso ad azioni avventate.\nFu proprio durante un incauto inseguimento di una banda di razziatori che fu ucciso, in un'imboscata presso gli Emyn Muil, nel 3002 della Terza Era. Poco dopo di lui mor\u00ec anche la moglie, Th\u00e9odwyn, e i figli vennero accuditi dallo zio, il re Th\u00e9oden. \u00c9omer erediter\u00e0 la carica del padre.\nEriol.\nEriol (detto anche \u00c6lfwine) \u00e8 un personaggio creato da Tolkien nei primi scritti del suo universo immaginario.\n\u00c8 un anglosassonne del V secolo e le sue imprese sono narrate nei \"Racconti ritrovati\" e nei \"Racconti perduti\"; \u00e8 il primo Uomo a trovare la Strada Diritta e raggiungere Tol Eress\u00eba dopo millenni di isolamento dalla razza umana.\nIl nome \u00c6lfwine significa \"Amico degli Elfi\" in Antico Inglese, mentre Eriol e Alvin sono forme moderne dello stesso nome. Secondo quanto scritto da Tolkien, Eriol raggiunse Eress\u00eba grazie ai consigli di un vecchio trovato su un'isola sperduta. Gli Elfi rivelarono ad Eriol che si trattava in realt\u00e0 di Ulmo in persona. Essi ospitarono Eriol per molti mesi, raccontando ogni sera una parte delle loro storie.\nNonostante non si trovi traccia di alcuna cornice nella versione definitiva de \"Il Silmarillion\", alcuni degli ultimi scritti indicano che Tolkien non aveva ancora completamente abbandonato l'idea di inserirne una. Comunque, il personaggio di contorno non sarebbe stato pi\u00f9 Eriol ma Bilbo Baggins, il quale sarebbe stato il redattore di una raccolta scritta delle tradizioni orali degli Elfi.\nEriol \u00e8 citato anche nella raccolta \"The History of Middle-earth\" come il traduttore di vari brani dall'Elfico all'Antico Inglese. Una minima discrepanza pu\u00f2 trovarsi nel dialetto usato da Eriol, tipico della Mercia (il preferito da Tolkien), mentre si dice provenisse dall'Inghilterra settentrionale.\nFinduilas di Dol Amroth.\nFinduilas era la figlia del Principe Adrahil II di Dol Amroth, un Uomo del Sud il quale, oltre a lei, ebbe altri due figli, un maschio e una femmina: Ivrinel e Imrahil (che diventer\u00e0 poi anch'egli Principe di Dol Amroth).\nNel 2976 T.E., fu data in sposa al molto pi\u00f9 vecchio Denethor, figlio di Ecthelion II, il Sovrintendente di Gondor. Una descrizione di dama Finduilas \u00e8 data nell'Appendice A de Il Signore degli Anelli:\nNel 2978 Finduilas diede alla luce un bambino, Boromir, che fu molto amato dal padre, e nel 2983 partor\u00ec il secondo, Faramir, che crebbe pi\u00f9 debole del fratello. Faramir fu ignorato dal padre, e lei fece del suo meglio per allevarlo da sola.\nNel 2984 Ecthelion II improvvisamente mor\u00ec, e Denethor divenne il nuovo Sovrintendente. La salute di dama Finduilas si fece sempre pi\u00f9 debole, e quattro anni dopo mor\u00ec alla giovane et\u00e0 di trentotto anni (davvero giovane, considerato che era una D\u00fanadan). Denethor non si rispos\u00f2, e Non fu molto dopo la morte di lei che cominci\u00f2 a pensare che l'assedio di Mordor sarebbe giunto durante la sua sovrintendenza, e questa scomparsa fu il seme della pazzia che si impadron\u00ec man mano di lui, fino a portarlo al suicidio, trentuno anni dopo.\nForlong.\n\u00c8, all'epoca della Guerra dell'Anello, il signore del Lossarnach, contrada meridionale del Regno di Gondor.\nSebbene egli (come del resto gran parte delle sue genti) non fosse di discendenza N\u00famen\u00f3reana, accorse comunque in difesa di Minas Tirith il 9 marzo dell'anno 3019 T.E., a capo di circa duecento uomini, perlopi\u00f9 allevatori e contadini.\nForlong venne ucciso durante la Battaglia dei Campi del Pelennor, nel tentativo di dare man forte all'assalto dei Rohirrim: rimasto solo e senza cavallo, venne dilaniato dalle asce degli Esterling.\nFreca.\n\u00c8 citato ne \"Il Signore degli Anelli\". Era un nobile rohirrim, bench\u00e9 di sangue dunlandiano, vissuto a Rohan ai tempi di Re Helm Mandimartello.\nFreca \u00e8 descritto come un corpulento uomo dai capelli scuri, caratteristica quest'ultima associabile alle sue origini dunlandiane, nonostante avanzasse pretese di discendenza da Re Fr\u00e9awine di Rohan. Era molto ricco e possedeva vaste terre sia sulla sponda dunlandiana che su quella rohirrim del fiume Adorn, confine fra i due reami.\nEgli abitava in una fortezza che aveva eretto nei pressi della sorgente del fiume. Nonostante Re Helm non si fidasse di lui, lo invitava sempre alle sedute del suo consiglio.\nNel 2754 T.E. Freca progett\u00f2 un matrimonio fra suo figlio Wulf e la figlia di Helm e si rec\u00f2 a Edoras, scortato da un gran numero di uomini, per avanzare la sua proposta al sovrano. Il suo progetto venne tuttavia respinto ed egli reag\u00ec insultando Helm che, furente, lo colp\u00ec con un pugno tale ucciderlo. In seguito la sua famiglia venne bandita da Rohan e trov\u00f2 rifugio nel Dunland.\nQuesto episodio peggior\u00f2 le gi\u00e0 difficili relazioni fra Rohirrim e Dunlandiani e fu causa dell'invasione, guidata da Wulf figlio di Freca, che quattro anni dopo avrebbe messo Rohan in ginocchio.\nGaldor.\nGaldor (detto \"l'Alto\") \u00e8 un Uomo della \"Terza Casa degli Edain\". Era figlio di Hador L\u00f3rindol e, sposata Hareth degli Haladin, divenne padre di H\u00farin ed Huor. Aveva un fratello di nome Gundor e una sorella chiamata Gl\u00f3redhel.\nDivenne Signore del Dor-l\u00f3min alla morte del padre (discendendo egli in linea diretta da Marach, capostipite della Terza Casa degli Uomini), avvenuta durante la Dagor Bragollach. Regn\u00f2 sulle terre del suo popolo come vassallo dei Re dei Noldor della Casata di Fingolfin che governavano lo Hithlum. Fu un valente guerriero e condottiero, ma fu infine ucciso durante la N\u00edrnaeth Arnoediad ad Eithel Sirion, una fortezza costruita sull'omonimo fiume.\nNelle opere di J.R.R. Tolkien, il nome Galdor \u00e8 assunto anche da due altri personaggi:\nGamling.\n\u00c8 il Capitano delle truppe di Rohan di stanza al Fosso di Helm ne \"Il Signore degli Anelli\".\nGamling il Vecchio \u00e8 l'anziano Capitano che Erkenbrand dell'Ovestfalda ha posto a guardia del Fosso di Helm. Egli accoglie Th\u00e9oden, \u00c9omer e i loro uomini in fuga dall'esercito di Saruman. Guida la difesa del Fosso insieme ad \u00c9omer e ad Aragorn, ma insieme al Maresciallo e a Gimli il Nano sar\u00e0 costretto a ritirarsi nelle Caverne Scintillanti. Ne uscir\u00e0 vittorioso grazie all'arrivo di Gandalf e di Erkenbrand e alla sconfitta delle truppe di Saruman. Non comparir\u00e0 in seguito ne \"Il Signore degli Anelli\".\nNei film di Peter Jackson l'importanza del personaggio \u00e8 molto aumentata. Egli non \u00e8 pi\u00f9 un semplice capitano, ma \u00e8 il Vice-Capitano delle Guardie di Re Th\u00e9oden. A seguito della morte del Capitano H\u00e1ma, in un agguato degli Warg, diventa egli il Capitano della Guardia Reale e difende il Re durante la battaglia del Fosso di Helm, diventando anche il Vessilifero dello Stendardo Reale. Durante \"Il ritorno del re\" pare diventare Maresciallo, poich\u00e9 non segue Th\u00e9oden, ma guida una propria \u00e9ored, proprio come \u00c9omer e Grimbold. Dopo la Battaglia dei Campi del Pelennor non compare pi\u00f9.\nGh\u00e2n-buri-Gh\u00e2n.\nEgli \u00e8 il capo dei Dr\u00faedain dell'An\u00f3rien verso la fine della Terza Era. Ne Il ritorno del re offre il suo aiuto a Th\u00e9oden, re di Rohan, permettendo al suo esercito di raggiungere Minas Tirith e di partecipare alla battaglia dei Campi del Pelennor.\nGh\u00e2n-buri-Gh\u00e2n viene descritto ne \"Il Signore degli Anelli\" come una creatura bizzarra e poco attraente: egli appare anziano e tarchiato, con gambe corte e braccia grasse e goffe, bitorzoluto, con una rada barba sparpagliata sul mento e abbigliato solo con un po' di erba attorno alla vita. Il suo viso \u00e8 piatto e i suoi occhi piccoli e scuri. Ha una voce profonda e gutturale e parla l'Ovestron con difficolt\u00e0.\nGh\u00e2n-buri-Gh\u00e2n era il capo dei Dr\u00faedain della Foresta Dr\u00faadana, chiamati \"Woses\" dagli Uomini di Rohan, negli ultimi anni della Terza Era. Il 13 marzo 3019 T.E. fu ricevuto da Re Th\u00e9oden di Rohan, in marcia con i suoi cavalieri attraverso l'An\u00f3rien per raggiungere Minas Tirith, assediata dagli eserciti di Sauron. Egli inform\u00f2 i Rohirrim del pericolo rappresentato dai nemici accampati lungo la strada per Gondor e propose di condurli attraverso un antico percorso n\u00famen\u00f3reano perduto nei boschi, in modo da aggirare lo scontro e raggiungere pi\u00f9 celermente il Pelennor. In cambio chiese a Th\u00e9oden di uccidere tutti gli Orchi (che chiamava \"gorg\u00fbn\") e di cessare le persecuzioni a cui i Dr\u00faedain, considerati pi\u00f9 animali che uomini, erano sottoposti dagli Uomini di Rohan. Th\u00e9oden accett\u00f2 l'accordo e, guidato da Gh\u00e2n-buri-Gh\u00e2n e protetto dalla sorveglianza dei suoi uomini, raggiunse Minas Tirith in tempo per partecipare alla battaglia contro l'esercito di Mordor.\nIn seguito alla sconfitta definitiva di Sauron, Re Elessar, a ricompensa per l'aiuto offerto, proclam\u00f2 la Foresta Dr\u00faadana propriet\u00e0 di Gh\u00e2n-buri-Gh\u00e2n e del suo popolo, vietando a ogni mortale di mettervi piede senza il permesso dei Dr\u00faedain.\nGh\u00e2n-buri-Gh\u00e2n non compare nella trilogia cinematografica diretta da Peter Jackson. Tuttavia un suo ritratto, realizzato da John Howe, compare nella collezione di carte da gioco ad essa ispirata.\nGilraen.\n\u00c8 un personaggio secondario che compare solamente nell\"'Appendice A\" de \"Il Signore degli Anelli\". Appartiene alla stirpe dei Dunedain, \u00e8 la madre di Aragorn II, discendente di Elendil, e sposa di Arathorn II. Nata nel 2907, figlia di D\u00edrhael e Ivorwen, discende dal capitano Aranarth. Inizialmente il padre osteggi\u00f2 il suo matrimonio, in parte perch\u00e9 la figlia era ancora troppo giovane per contrarre nozze, in parte perch\u00e9 aveva previsto che Arathorn avrebbe avuto una vita breve. Ivorwen riusc\u00ec a convincerlo, indicando la morte prossima come un ulteriore incentivo a lasciarli sposare al pi\u00f9 presto. Dopo la morte dello sposo lascia in custodia suo figlio, di soli due anni, a Elrond il Mezzelfo, signore di Gran Burrone. Lei invece decise di tornare tra la sua gente e vi mor\u00ec all'et\u00e0 di 101 anni.\nNella versione estesa del primo dei tre film tratto da \"Il Signore degli Anelli\", ovvero \"La Compagnia dell'Anello\", si vede Aragorn vicino alla tomba di Gilraen, con incise in tengwar le parole in lingua sindarin di addio a suo figlio: \u00abOnen i-Estel Edain, \u00fa-chebin estel anim\u00bb (Ho dato la speranza ai D\u00fanedain, non ne ho conservata per me). La parola \"Estel\", \"Speranza\", \u00e8 il nome con cui Gilraen era solita chiamare il figlio. La stessa frase viene usata nel terzo film, \"Il ritorno del re\", da Elrond e Aragorn.\nGimilkh\u00e2d.\nEra il figlio pi\u00f9 giovane di Ar-Gimilz\u00f4r, e padre di Ar-Pharaz\u00f4n. Uomo forte e duro, guid\u00f2 gli Uomini del Re contro la politica filo-elfica del fratello, Tar-Palant\u00edr.\nGirion.\nGirion fu l'ultimo signore degli Uomini di Dale, citt\u00e0 presso il regno nanico di Erebor, prima che il drago Smaug vi apportasse distruzione e morte. Girion mor\u00ec durante l'attacco del drago, mentre sua moglie e suo figlio riuscirono a salvarsi. Della citt\u00e0 non rimasero che rovine finch\u00e9, centosettant'anni pi\u00f9 tardi, Bard della Citt\u00e0 del Lago uccise il drago con una freccia e venne eletto re di Dale, essendo lui stesso presunto discendente di Girion. Nell'occasione Bard diede in dono al re degli Elfi di Bosco Atro una collana tempestata di smeraldi, che si narra sia appartenuta proprio a Girion.\nIl nome di Girion sembrerebbe Elfico, e contiene forse \"gir\", \u00abfaretra\u00bb o \u00abbrivido\u00bb.\nNella trilogia de \"Lo Hobbit\" diretta da Peter Jackson, il ruolo di Girion \u00e8 interpretato da Luke Evans (attore che interpreta anche Bard). Compare nella versione estesa de \"Lo Hobbit - Un viaggio inaspettato\" e, con maggiore rilevanza, in \"Lo Hobbit - La desolazione di Smaug\". Nella trilogia, Girion tenta di colpire il drago (durante l'attacco di Dale) con le frecce nere forgiate direttamente ad Erebor. Il suo tentativo risulta vano, ma Girion riesce comunque a ferire il drago, rimuovendo un piccolo pezzo della sua corazza di scaglie. In quel punto, anni dopo, Bard, suo discendente, scoccher\u00e0 l'ultima freccia nera ed uccider\u00e0 il drago.\nGrimbeorn il Vecchio.\n\u00c8 descritto come un uomo possente, ed \u00e8 figlio di Beorn. Dopo la morte del padre gli succede come capo di uomini robusti e valorosi, i Beorniani, stanziatisi nelle terre tra le Montagne Nebbiose e Bosco Atro.\nGrimbeorn stesso spesso si riferisce a s\u00e9 stesso come \"Grimbeorn il Vecchio\", ma non abbiamo dettagli chiari sulla sua et\u00e0. Tuttavia, quando Bilbo, Gandalf e la compagnia di Thorin Scudodiquercia giunsero da suo padre Beorn nel 2941 T.E. apparentemente viveva da solo perci\u00f2 si suppone che sia nato dopo quell'evento. Per questo motivo gli si pu\u00f2 attribuire un'et\u00e0 di massimo settantasette anni.\nAi tempi della Guerra dell'Anello Grimbeorn guidava gi\u00e0 i Beorniani e difendeva il passaggio da Valle (uno dei soprannomi di Dale) a Gran Burrone: l'Alto Passo e il Guado della Carroccia. Si dice che non facessero passare nessun lupo od Orco nel territorio.\nHador.\nDiscendente di Marach, capostipite della \"Terza Casa degli Uomini\", o almeno il primo Uomo ad attraversare i monti Ered Luin alla guida delle sue genti. Hador veniva chiamato \"L\u00f3rindol\", cio\u00e8 Testadoro o Chiomadoro, e combatt\u00e9 al fianco dei grandi Signori dei Noldor. Fu cos\u00ec che Fingolfin, l'allora Re Supremo degli Elfi Noldorin nel Beleriand, concesse ad Hador Chiomadoro la signoria del Dor-l\u00f3min, regione dello Hithlum. Hador portava in capo quello che sarebbe divenuto il pi\u00f9 grande cimelio della sua famiglia, l\"'Elmo di Drago del Dor-l\u00f3min\". Ebbe come figli Galdor l'Alto e Gundor. Mor\u00ec nella Dagor Bragollach, la quarta grande Guerra del Beleriand, assieme a suo figlio Gundor. Le sue gesta resero la Terza Casa degli Uomini la pi\u00f9 amata dagli Elfi, e la sua stirpe viene spesso indicata come la Casa di Hador. Tra i suoi discendenti vi furono H\u00farin Thalion, il pi\u00f9 possente dei guerrieri degli Uomini, e Tuor, cui, unico tra gli uomini, venne concesso di dimorare nelle Terre Imperiture di Aman. Figlio di Tuor fu E\u00e4rendil, che appellandosi ai Valar salv\u00f2 le sorti di Elfi e Uomini nella Terra di Mezzo.\nHalbarad.\n\u00c8 un Dunedain, fedele braccio destro di Arathorn II, padre di Aragorn.\nSegu\u00ec Aragorn nel suo viaggio attraverso i Sentieri dei Morti, per ricevere il giuramento dei traditori di Erech.\nIn seguito combatt\u00e9 nella Battaglia dei Campi del Pelennor, recandocisi con un seguito di Raminghi del Nord (la Grigia Compagnia). Durante la battaglia sventol\u00f2 lo stendardo realizzato da Arwen per Aragorn, simbolo della rinata dinastia dei Re di Gondor, combattendo valorosamente fino alla morte.\nHalbarad \u00e8 doppiato da Martyn Read nell'adattamento radiofonico de \"Il Signore degli Anelli\" prodotto dalla BBC Radio.\nIl personaggio e tutti gli eventi che lo vedevano implicato nel libro sono stati tagliati nella famosa trilogia cinematografica di Peter Jackson.\nHalbarad compare nel fan film \"Born of Hope\", interpretato da Howard Corlett.\nH\u00e1ma.\n\u00c8 il guardiano della porta della sala del trono e capitano della guardia del Re di Rohan, Th\u00e9oden.\nIl 2 marzo 3019 della Terza Era, H\u00e1ma \u00e8 fra coloro che ricevono a Meduseld quattro dei nove membri della compagnia dell'anello: Aragorn, Gandalf, Gimli e Legolas.\nPer permettere ai quattro viaggiatori di poter incontrare Re Th\u00e9oden impone loro di consegnare le armi, seguendo l'ordine di Grima, consigliere del re, da lui e da molti altri soprannominato dispregiativamente \"Vermilinguo\". Sebbene all'inizio Aragorn e Gimli fossero restii all'idea, alla fine, seguendo il buon esempio degli altri due Compagni, accettano e consegnano le armi. H\u00e1ma si fa per\u00f2 convincere dallo stregone e gli permette di tenere il bastone, conscio che questo fosse, nelle mani dell'Istaro, ben pi\u00f9 di un semplice appoggio. Grazie anche al bastone, Gandalf liberer\u00e0 il re dal giogo di Grima.\nConfondendo il suo gesto davanti alle porte come un sintomo di scarsa premura, Th\u00e9oden relegher\u00e0 momentaneamente H\u00e1ma al ruolo di messaggero, e gli ordiner\u00e0 di portare \u00c9omer al suo cospetto. Tuttavia anche in questa occasione H\u00e1ma si permetter\u00e0 di interpretare a modo suo l'ordine ricevuto: non porter\u00e0 infatti \u00c9omer di fronte al re come prigioniero, ma come uomo libero. Anche in questo caso, comunque, l'esito delle azioni del capitano della guardia saranno positive: la prova della fedelt\u00e0 del nipote, il prendere in mano la spada che questi gli porgeva, insieme alle parole di Gandalf, sanciranno la definitiva guarigione di Re Th\u00e9oden. Sar\u00e0 poi sempre H\u00e1ma a recuperare Herugrim, la spada del re, dal forziere in cui Grima l'aveva nascosta insieme a molti altri oggetti che erano stati rubati.\nH\u00e1ma accompagner\u00e0 Th\u00e9oden in guerra; prima di partire, il Re chiede ai Capitani e ai Signori della sua corte chi di loro sarebbe rimasto indietro a guidare il popolo in sua assenza: quando nessuno si fa avanti, \u00e8 ancora H\u00e1ma a risolvere l'impasse, facendo il nome di \u00c9owyn, nipote del Re. Al momento della separazione con Gandalf, quando alcuni uomini cominciarono a mettere in dubbio le azioni dello stregone, egli esprimer\u00e0 la propria fiducia nei suoi confronti, dicendo che l'avrebbe aspettato come richiesto. Tuttavia, egli non rivedr\u00e0 mai pi\u00f9 Gandalf: al Fosso di Helm, durante la Battaglia del Trombatorrione, trover\u00e0 la morte per mano degli orchi di Saruman e da essi il suo corpo verr\u00e0 fatto a pezzi. A differenza della sua morte in sordina e quasi squallida nel film, nel libro H\u00e1ma combatte strenuamente, viene isolato e circondato e soccombe in maniera eroica, dando il tempo di mettere in salvo diversi civili.\nIn seguito, al contrario degli altri caduti, posti in due grossi tumuli, uno per i nativi dell'Ovestfalda, l'altro per chi proveniva dai territori pi\u00f9 ad est, verr\u00e0 sepolto in una tomba solitaria all'ombra del Trombatorrione: a posare la prima manciata di terra sulla salma sar\u00e0 il re in persona, rimpiangendo la perdita del suo capitano. Un ulteriore testimonianza del legame tra i due si vedr\u00e0 ai piedi di Orthanc: tra i pensieri che salveranno Th\u00e9oden dall'incantesimo di Saruman, posto d'onore trova il ricordo del cadavere fatto a pezzi di H\u00e1ma.\nDall'inglese antico, H\u00e1ma potrebbe derivare dalla parola \"h\u00e1m\" che significa \"villaggio\", \"agglomerato rurale\", oppure dalla parola \"hama\" che significa \"copertura\", \"rivestimento\".\nNel film \"Le due torri\" di Peter Jackson \u00e8 impersonato dall'attore neozelandese John Leigh. Conserva il ruolo di custode della porta, ma rispetto al libro perisce in un attacco degli warg di Saruman prima di arrivare al Fosso di Helm.\nNella trasposizione radiofonica della BBC la voce di H\u00e1ma venne affidata a Michael Spice.\nImrahil.\nFiglio di Adrahil, discendente da Galador, nacque nel 2955 e divenne principe di Dol Amroth alla morte del padre, nel 3010. Aveva due sorelle pi\u00f9 anziane, Ivriniel e Finduilas. Quest'ultima spos\u00f2 Denethor Sovrintendente di Gondor, dando alla luce due figli: Boromir e Faramir. Imrahil ebbe una moglie, di cui non si conosce il nome, la quale gli diede quattro figli: Elphir, Erchirion, Amrothos e Loth\u00edriel, la quale spos\u00f2 \u00c9omer.\nEbbe un ruolo principale nella Guerra dell'Anello, in quanto condusse un contingente di cavalieri di Dol Amroth e 700 uomini d'arme in aiuto di Gondor. Con i suoi cavalieri e Gandalf il Bianco, condusse la sortita in aiuto di suo nipote Faramir che si stava ritirando da Osgiliath. Questa presenza fu determinante poich\u00e9 Faramir, colpito da una freccia, sarebbe stato ucciso se non fossero intervenuti i cavalieri di Dol Amroth, in pi\u00f9 Imrahil tolse la freccia che lo aveva colpito, e lo riport\u00f2 col suo cavallo a Minas Tirith.\nQuando Denethor si rifugi\u00f2 nella cittadella con Faramir ferito, Imrahil assistette Gandalf il Bianco che aveva assunto il controllo delle difese della citt\u00e0 assediata.\nDurante la Battaglia dei Campi del Pelennor si imbatt\u00e9 nel gruppo di uomini di Rohan che stavano difendendo il cadavere del loro re, Th\u00e9oden, e il corpo di \u00c9owyn nipote del re. Egli si ferm\u00f2 per rendere omaggio ai caduti, ma nel mentre, si accorse che \u00c9owyn era ancora in vita e mand\u00f2 un uomo in citt\u00e0 per i soccorsi. Fatto ci\u00f2 corse in aiuto di \u00c9omer e combatt\u00e9 fino alla fine della battaglia.\nCon Denethor morto e Faramir in fin di vita, non vi era alcun sovrintendente da cui Aragorn potesse formalmente riprendere la signoria di Gondor, cos\u00ec fu Imrahil a governare su Gondor fino al risveglio di Faramir. In qualit\u00e0 di reggente di Gondor, partecip\u00f2 all'ultima discussione, nella quale si decise che per dare una possibilit\u00e0 a Frodo di distruggere l'Unico Anello, avrebbero dovuto attaccare il Cancello Nero per distrarre Sauron.\nNella Battaglia del Morannon, Imrahil combatt\u00e9 in prima linea fino a quando l'esercito di Mordor si disperse per la distruzione dell'Unico Anello e di Sauron.\nAssistette all'incoronazione di Aragorn e al funerale di Th\u00e9oden a Edoras, dove soggiorn\u00f2 per qualche tempo. Lui ed \u00c9omer divennero grandi amici, tanto che in seguito questi spos\u00f2 Loth\u00edriel, figlia di Imrahil.\nDopo la Guerra dell'Anello Imrahil, essendo uno dei Signori dei Feudi, sedette accanto a Faramir nel Grande Consiglio di Gondor.\nQuando mor\u00ec, nell'anno 34 della Quarta Era, gli succedette suo figlio Elphir.\nIsilmo.\nFu figlio del Re di N\u00famenor Tar-S\u00farion, e dunque fratello pi\u00f9 giovane della Regina Tar-Telperi\u00ebn. Poich\u00e9 questa rifiut\u00f2 di sposarsi e non ebbe figli, le successe sul trono il figlio di Isilmo, Minastir, presumibilmente perch\u00e9 Isilmo era gi\u00e0 morto o troppo vecchio, alla morte della sorella, per poter prendere il trono.\nAlcuni appassionati hanno pensato che Isilmo potrebbe essere stato uno degli Uomini irretiti dal potere dei Nove Anelli, o addirittura proprio il Signore dei Nazg\u00fbl. Questo teoricamente potrebbe essere possibile, poich\u00e9 Sauron si impadron\u00ec degli Anelli circa trentaquattro anni prima della morte di Tar-Telperi\u00ebn, e in quegli anni probabilmente Isilmo era ancora vivo. Ma se Isilmo avesse veramente ricevuto un Anello del Potere, avrebbe dovuto smettere di invecchiare, sopravvivendo alla sorella e diventando Re di N\u00famenor al posto del proprio figlio. Potrebbe anche essere stato creduto morto, giacch\u00e9 se egli fosse diventato un Nazg\u00fbl o il loro capo sarebbe andato a vivere (probabilmente) nella Terra di Mezzo sotto il controllo di Sauron.\nLalaith.\nLalaith, il cui nome originale era Urwen, fu la figlia secondogenita di H\u00farin e Morwen, e sorella minore di T\u00farin Turambar. Il soprannome, che in Sindarin significa \"riso\", le fu dato da tutti coloro che la conobbero nella sua breve vita, in quanto: \"\"il suo riso era come l'acqua dei lieti rivi che venivano cantando dai colli, frusciando tra le mura della casa di suo padre, soprannominati a quel tempo Nen Lalaith...\". H\u00farin disse che assomigliava ad una figlia degli elfi, tale era la sua bellezza. All'et\u00e0 di tre anni per\u00f2, a causa del Perfido Fiato, il vento pestilenziale fatto scendere su quelle contrade da Morgoth, ella mor\u00ec, al pari di molti giovani della Casa di Hador. La sua morte gett\u00f2 il fratello in un profondo sconforto, al punto che egli, nel tentativo di comporre un canto di cordoglio, spezz\u00f2 l'arpa. Quindi lev\u00f2 la mano verso il nord, sfidando apertamente Morgoth, dicendo: \nLoth\u00edriel.\nLoth\u00edriel nacque dal principe Imrahil di Dol Amroth nell'anno 2999 della Terza Era. Aveva tre fratelli maggiori: Elphir, Erchirion e Amrothos.\nNel 3021 T.E. Loth\u00edriel spos\u00f2 \u00c9omer, 18\u00ba re di Rohan, e gli diede un unico figlio di nome Elfwine, che divenne il 19\u00ba Re di Rohan alla morte di suo padre. \u00c9omer mor\u00ec nell'anno 63 della Quarta Era, mentre la data di morte di Loth\u00edriel non \u00e8 conosciuta.\nMorwen.\nMorwen \u00e8 l'unica figlia di Baragund, figlio di Bregolas.\nParente stretta di Beren, \"il monco\", era alta, bruna di capelli e per lo sguardo era detta \"Eledhwen\", cio\u00e8 Splendore degli Elfi, ma era di modi rigidi e alteri.\nSpos\u00f2 H\u00farin del casato di Hador testadoro da cui ebbe tre figli: T\u00farin, Urwen e Nienor. Dopo che H\u00farin fu catturato alla fine della N\u00edrnaeth Arnoediad, \"la Battaglia delle Innumerevoli Lacrime\", Morwen si prese cura di T\u00farin e lo fece scappare nel Doriath, sotto la protezione di Melian e Thingol. Solo dopo molti anni anche lei si sarebbe rifugiata nella regione, scappando alle razzie degli Esterling nel Brethil. Non riusc\u00ec a resistere quando, alla caduta di Nargothrond, ricevette le notizie di suo figlio T\u00farin e decise di partire da sola, ma fu seguita da una scorta armata con a capo Mablung e da sua figlia Ni\u00ebnor. Giunti su una collina dentro i confini del regno, furono attaccati dal drago Glaurung che aveva ora il controllo della regione, e si disperdettero; Morwen fu vista per l'ultima volta da un cavaliere della scorta, mentre si dirigeva a Nord sul suo cavallo impazzito. Vag\u00f2 da sola per lungo tempo... \nDopo la morte di T\u00farin, H\u00farin fu liberato da Morgoth e si diresse nel Brethil. Sul tumulo dove suo figlio era stato sepolto reincontr\u00f2 Morwen che aveva un aspetto diverso e molto pi\u00f9 vecchio. Entrambi incapaci di parlare per la gioia si strinsero la mano e, dopo un breve dialogo, attesero la notte. Lentamente la mano di Morwen divenne fredda e priva di vita: cos\u00ec H\u00farin cap\u00ec che era morta.\nSposando H\u00farin, Morwen si imparent\u00f2 anche con il \"casato di Hador\", il \"popolo di Haleth\" e i \"principi dei Noldor\" con al vertice Finw\u00eb.\nNienor.\nNienor, sorella di T\u00farin Turambar, nasce da Morwen Eledhwen (\"Splendore degli Elfi\", figlia di Baragund) e da H\u00farin (figlio di Galdor e Haleth). Il suo nome significa \"Lutto\" o \"Cordoglio\". Negli anni della sua infanzia Nienor visse ai confini della foresta del Doriath, il regno di Thingol, mentre suo fratello era a Menegroth. Dopo anni di vita nel Dor-l\u00f3min, la madre decide di andare a Menegroth, da Thingol, per avere notizie di T\u00farin. Giunta l\u00ec, riceve notizia che il figlio era partito, e rimane con la figlia ospite di Melian. Quando alcuni superstiti della strage del Nargothrond giungono nel Doriath, sia Morwen che Nienor partono a cavallo per avere notizie del fratello. Giunte una dopo l'altra ad Amon Ethir, Mablung e una schiera di cavalieri bloccano loro il passaggio, dicendo loro che dopo si trovano solo pericoli. In quel momento giunge inaspettato Glaurung il Drago, che soffia una coltre di fumo per disperdere i soldati. Il drago prende possesso della mente di Nienor, cancellandole tutti i ricordi della sua vita precedente, e lanciandole un incantesimo che le toglieva l'uso della parola e dell'udito. Mablung la trova tra le rovine del Nargothrond, e la conduce in salvo per i boschi. La notte stessa la compagnia di Mablung viene assalita dagli Orchi e Nienor riprende coscienza. Dopodich\u00e9, fugge e viaggia a lungo fino a giungere nel Brethil, ai Guadi del Teiglin. Mentre piange sulla tomba di Finduilas, figlia di Orodreth, viene trovata da T\u00farin, che la porta al villaggio dei boscaioli; poich\u00e9 Nienor non ricorda il suo nome, viene ribattezzata da T\u00farin \"N\u00edniel\". Non sapendo di essere fratelli, Nienor (dopo aver recuperato le forze dalle molte fatiche) e T\u00farin si sposano e la giovane rimane incinta, ma poco tempo dopo T\u00farin parte per combattere una nuova guerra contro Glaurung il Drago. Nienor, quando viene a sapere che T\u00farin ha combattuto con Glaurung ed \u00e8 caduto, si suicida gettandosi nel Teiglin. In realt\u00e0 T\u00farin non era morto, era solo svenuto. Quando anch'egli a sua volta viene informato del suicidio di Nienor (che, come gi\u00e0 detto, conosceva solo come Niniel, non sapeva che fosse sua sorella), si butta sulla punta della sua Spada Nera, ponendo fine alla sua tormentata vita. Venne eretto un tumulo per ricordarli; su di esso era scritto \"T\u00daRIN TURAMBAR DAGNIR GLAURUNGA\", e sotto \"NIENOR N\u00cdNIEL\", ma in realt\u00e0 vi giaceva un solo corpo.\nOmorzo Farfaraccio/Cactaceo.\n\u00c8 un uomo del villaggio di Brea, oste della locanda del Puledro Impennato.\nIl nome originale inglese \u00e8 \"Barliman Butterbur\". \"Omorzo\" \u00e8 la traduzione fedele di Barliman (\"barley\" \u00e8 il termine inglese per \"orzo\"). \"Butterbur\" in italiano \u00e8 il nome della pianta che in italiana \u00e8 chiamata \"Farfaraccio\" (pianta del genere Petasites). Con questo termine \u00e8 infatti tradotto il cognome nella traduzione italiana in commercio, mentre la prima traduzione aveva preferito rendere il cognome italiano con il termine vegetale generico \"Cactaceo\".\nFisicamente, Omorzo \u00e8 di bassa statura, grasso e rubicondo; il suo carattere generoso ed intuitivo si affianca ad una memoria scadente. Infatti si dimentica di inviare la lettera di Gandalf a Frodo Baggins, lasciando quest'ultimo all'oscuro delle decisioni di Gandalf. Questo fatto ritarda la partenza di Frodo dalla Contea. Omorzo si ricorda della lettera solo quando Frodo stesso raggiunge Brea ed alloggia al Puledro Impennato, ma anche in questo caso gli ci vogliono diverse ore prima di collegare i fatti.\nDopo che i Nazg\u00fbl mettono in fuga tutti i cavalli e i pony dalla locanda, l'oste paga di tasca propria per comprare agli Hobbit un pony vecchio e malnutrito (chiamato Bill da Sam) affinch\u00e9 possano partire per Gran Burrone.\nSuccessivamente \u00e8 lui ad informare Gandalf che Frodo e gli altri sono partiti con Grampasso (alias Aragorn).\nNonostante appaia molto goffo e stupido, in realt\u00e0 Omorzo riesce a vedere \"al di l\u00e0 di un muro di mattoni\" secondo il modo di dire degli abitanti di Brea.\nRegina Ber\u00fathiel.\nEra la perfida e solitaria moglie di Tarannon, dodicesimo Re di Gondor (T.E. 830-913) e primo dei \"Re Navigatori\".\nBer\u00fathiel risiedeva nella casa del Re a Osgiliath in stanze spoglie e vuote, detestava il mare e indossava solo vestiti neri o argento, poich\u00e9 odiava colori e ornamenti elaborati. Aveva nove gatti neri e uno bianco, suoi schiavi, con i quali era capace di conversare e nelle cui menti riusciva a leggere. Tramite il gatto bianco tormentava i gatti neri e li usava come spie per scoprire i segreti di Gondor. Per questo motivo tutti avevano paura quando li vedevano passare. Alla fine Tarannon caric\u00f2 Ber\u00fathiel su una nave insieme ai suoi gatti e la mand\u00f2 via. La nave venne vista un'ultima volta passare davanti a Umbar con un gatto sull'albero maestro e un altro a fare da polena.\nIl nome di Ber\u00f9thiel venne cancellato dal Libro dei Re di Gondor, ma il ricordo della regina rimase nei detti popolari, sicch\u00e9 vari secoli dopo venne citata da Aragorn, parlando di Gandalf:\nIn un'intervista del 1966, Tolkien diede informazioni su cosa accadde alla regina dopo che fu cacciata da Osgiliath:\nTar-Aldarion.\nFu il sesto Re di N\u00famenor, una volta succeduto al padre, Tar-Meneldur.\nTar-Aldarion spos\u00f2 Erendis, una ragazza n\u00famen\u00f3reana che non era discendente dalla linea dei Mezzelfi del Re Elros, e quindi aveva un'aspettativa di vita decisamente minore del marito. L'amore di lui per i viaggi per mare caus\u00f2 negli ultimi anni di matrimonio una rottura irreparabile tra i due. Il racconto del loro matrimonio sopravvisse alla Caduta di N\u00famenor come \"Aldarion ed Erendis, o La Moglie del Marinaio\".\nIl suo vero nome, ossia Anardil, vuol dire \"Amante del Sole\", mentre quello che adott\u00f2 in seguito significa \"Degli Alberi\", dovuto al fatto che era un noto difensore delle foreste (gli alberi erano necessari per la costruzione della sua flotta, ma egli aveva sempre cura di ripiantare dove si era sradicato). Il suo soprannome fu \"Il Marinaio\", poich\u00e9 il suo pi\u00f9 grande amore fu il mare; era un esploratore gi\u00e0 prima di divenire Re. Fece molti viaggi fin sulle coste della Terra di Mezzo e stabil\u00ec pi\u00f9 di tutti contatti con Gil-Galad e il suo reame ai Porti Grigi. Inoltre fond\u00f2 tra il 750 e l'800 S.E. un vitale porto n\u00famen\u00f3reano nella Terra di Mezzo, che chiam\u00f2 Vinyalond\u00eb (Porto Nuovo), sulla riva meridionale della foce del fiume Gwathl\u00f3, e sotto il suo regno cominci\u00f2 il disboscamento dell'Enedwaith e del Minhiriath.\nPoich\u00e9 lui ed Erendis si erano separati prima che ella potesse dare alla luce un erede maschio, Aldarion dispose che la sua unica figlia, Tar-Ancalim\u00eb, lo succedesse come erede al trono, nonostante questo violasse insieme le leggi e le tradizioni di N\u00famenor. Le leggi di successione furono cambiate, e si pass\u00f2 dal principio di successione per agnazione a quello pi\u00f9 neutrale di primogenitura. Nonostante Aldarion avesse discendenti che avrebbero potuto continuare la linea maschile dei Re, i loro diritti furono messi da parte.\nVolendo risparmiare i suoi successori della travagliata vita domestica che egli ha dovuto sopportare, Aldarion decise anche che da allora in avanti l'erede al trono avrebbe potuto sposare solamente un discendente di Elros, restringendo cos\u00ec la scelta del consorte alla sola nobilt\u00e0 n\u00famen\u00f3reana, che comunque condivideva la lunga vita che era stata donata alla casa regnante. Cos\u00ec, nel 1075 S.E., Ancalim\u00eb divenne la prima Regina di N\u00famenor. Se la legge non fosse cambiata, il trono sarebbe spettato a Soronto, il figlio della sorella di Aldarion, oppure a Malantur, discendente in linea diretta di Tar-Minyatur.\nAldarion mor\u00ec vent'anni dopo l'ascesa al trono della figlia. Mor\u00ec nell'anno 1098 della Seconda Era, a 398 anni, forse nella Terra di Mezzo.\nParte della storia di Aldarion e Erendis \u00e8 raccontata nei \"Racconti incompiuti\" di Tolkien, nel capitolo \"Aldarion ed Erendis. La Moglie del Marinaio\".\nTh\u00e9odred.\nFiglio ed erede del re di Rohan Th\u00e9oden, muore prima di poter succedere al padre. Le vicende che lo riguardano sono narrate nel \"Signore degli Anelli\" e nei \"Racconti incompiuti\".\nTh\u00e9odred nacque nell'anno 2978 della Terza Era da Th\u00e9oden di Rohan e Elfhild, la quale mor\u00ec dandolo alla luce. Era il Secondo Maresciallo del Mark e durante la guerra dell'Anello (3018-3019 T.E.) era, insieme al cugino \u00c9omer, uno dei principali ostacoli per il controllo di Rohan da parte di Saruman. Mor\u00ec nella Prima Battaglia dei Guadi dell'Isen combattendo contro gli orchi inviati da Isengard, il 25 febbraio 3019 T.E.\nNella versione cinematografica de \"Le due torri\" il ruolo di Th\u00e9odred \u00e8 interpretato dal giovane attore neozelandese Paris Howe Strewe. Vi sono tuttavia alcune incongruenze fra libro e film:\nTh\u00e9odwin.\nDi lei si parla nelle Appendici al romanzo Il Signore degli Anelli, tra gli Annali dei Re e Governatori.\nEra l'ultima e bellissima figlia di Thengel, re di Rohan della Linea Secondogenita, e di Morwen di Lossarnach. Quando Th\u00e9odwin nacque, nel 2963, suo padre era gi\u00e0 anziano e suo fratello Th\u00e9oden le era particolarmente affezionato.\nNel 2989 spos\u00f2 \u00c9omund, primo maresciallo del Mark e da lui ebbe due figli. Il primogenito, \u00c9omer, nel 2991 mentre la seconda, \u00c9owyn, nel 2995.\nA \u00c9omund era stato assegnato il compito di difendere i confini orientali e a seguito di un'incursione di un gruppo di orchetti, contrastata forse con imprudenza, rimase ucciso nel 3002. Th\u00e9odwin si ammal\u00f2 e mor\u00ec per il dolore, lasciando i suoi due figli al fratello Th\u00e9oden. Questi aveva un solo figlio, Th\u00e9odred ed era rimasto vedovo di sua moglie Elfhild senza mai risposarsi, pertanto accolse con amore i figli dell'adorata sorella.\nV\u00ebantur.\nV\u00ebantur fu un famoso marinaio di N\u00famenor durante la Seconda Era. Fu padre di Almarian, e fu Capitano delle Navi del Re sotto Tar-Elendil.\nV\u00ebantur fu il primo Uomo fra i Dunedain a raggiungere la Terra di Mezzo, approdando nei Porti Grigi sulla sua nave \"Entuless\u00eb\" (che in Quenya significa \"Ritorno\") nell'anno 600 della Seconda Era. Qui fece amicizia con C\u00edrdan il Carpentiere, Signore dei Porti, e Gil-galad, Re Supremo dei Noldor. Fu questo il primo passo per l'alleanza tra N\u00famen\u00f3reani ed Elfi nel Lindon.\nLe sue navi raggiunsero anche i remoti e incontaminati continenti di Hyarmenor e Romenor.\nV\u00ebantur fu un grande maestro per il nipote Aldarion, ed insegn\u00f2 a questi molte cose riguardanti le navi ed il mare. Quando Aldarion comp\u00ec 25 anni nel 725 S.E., fece vela per la prima volta verso la Terra di Mezzo sulla nave del nonno.\nWulf.\nCitato ne \"Il Signore degli Anelli\", \u00e8 un Rohirrim di sangue dunlandiano, vissuto a Rohan ai tempi di Re Helm Mandimartello.\nNel 2754 T.E. Freca, padre di Wulf e nobile di Rohan, progett\u00f2 un matrimonio fra suo figlio e la figlia di Helm e si rec\u00f2 a Edoras scortato da un gran numero di uomini per avanzare la sua proposta al sovrano. Il suo progetto venne tuttavia respinto ed egli reag\u00ec insultando Helm che, furente, lo colp\u00ec con un pugno tale da ucciderlo. In seguito la sua famiglia venne bandita da Rohan e trov\u00f2 rifugio nel Dunland.\nQuattro anni dopo, a capo di un esercito dunlandiano e in comunione con gli Esterling, Wulf invase Rohan in cerca di vendetta e mise il paese in ginocchio. Egli espugn\u00f2 Edoras, uccise Haleth figlio di Helm e si autoproclam\u00f2 sovrano. I Rohirrim superstiti (compreso lo stesso Helm) trovarono rifugio nelle loro fortificazioni montane, dove vennero assediati. Quell'anno Rohan fu flagellato dal Lungo Inverno, che provoc\u00f2 numerose vittime su entrambi i fronti del conflitto. Infine Fr\u00e9alaf, nipote di Helm, comp\u00ec una sortita su Edoras e riusc\u00ec a uccidere Wulf. Di l\u00ec a poco i Dunlandiani furono ricacciati oltre l'Isen dalle forze congiunte di Rohan e di Gondor.\nGovernatore della Citt\u00e0 del Lago.\nCompare solo nel romanzo \"Lo Hobbit\". All'interno del \"corpus\" dello scrittore, il Governatore, il cui nome \u00e8 sconosciuto, \u00e8 il capo della Citt\u00e0 del Lago, uno dei luoghi in cui si svolge \"Lo Hobbit\".\nPer quanto evidentemente abbozzata, la descrizione di Tolkien del Governatore ritrae una persona avida, falsa, egocentrica, interessata esclusivamente al commercio, ai pedaggi, ai carichi e all'oro, e proprio a questo deve la sua posizione. Nel progredire de \"Lo Hobbit\", si nota come il personaggio sia incline ai trabocchetti e a mettere sempre i propri interessi e la propria sicurezza davanti a quelli di chi lo ha eletto. Infatti non esita a fuggire dalla Citt\u00e0 del Lago durante l'attacco di Smaug, abbandonando tutti i cittadini della citt\u00e0.\nIl Governatore della Citt\u00e0 del Lago appare per la prima volta nel capitolo X \"Un'accoglienza calorosa\", quando riceve Thorin Scudodiquercia e la sua compagnia. Thorin rivela di essere il legittimo Re Sotto la Montagna e promette al popolo grandi ricchezze, nel caso lui e la sua compagnia uccidessero Smaug. Il Governatore considera Thorin un impostore, ma decide di far finta di credere nelle sue parole per assecondare l'entusiasmo della folla. Dopo quindici giorni, quando Thorin e la sua compagnia partono per Erebor, il Governatore riconosce di aver avuto torto sul conto di Thorin. La partenza dei nani, tuttavia, non dispiace al Governatore, poich\u00e9 il loro arrivo aveva creato un'atmosfera da lunga vacanza in cui gli affari ristagnavano.\nQuando Smaug attacca la Citt\u00e0 del Lago, il Governatore tenta di mettersi in salvo imbarcandosi sulla sua gran barca dorata. Dopo la morte di Smaug per mano di Bard l'Arciere, il popolo si scaglia contro il Governatore e loda Bard come nuovo signore. Il Governatore, per salvarsi dalle accuse della folla, dirotta quella rabbia verso i nani che hanno risvegliato il drago. Il Governatore non combatte nella Battaglia dei cinque eserciti, ma rimane alla Citt\u00e0 del Lago per dirigere la ricostruzione della citt\u00e0 con l'aiuto di artigiani e molti elfi ingegnosi. Alla fine del romanzo, il Governatore contrae \"la malattia del drago\" e, colto da una bramosia insaziabile, fugge con la maggior parte dell'oro che Bard gli aveva donato per aiutare la gente del lago, morendo solo e affamato nel deserto.\nIl Governatore della Citt\u00e0 del Lago \u00e8 apparso in molti adattamenti cinematografici e radiofonici dello \"Hobbitt\". John Bryning ha doppiato il personaggio nell'adattamento radio della BBC \"The Hobbit\" (1968).\nNella trilogia de \"Lo Hobbit\" diretta da Peter Jackson, il ruolo del Governatore \u00e8 interpretato da Stephen Fry, con la voce italiana di Massimo Lopez. Compare nel secondo e terzo film della trilogia. Nei film vengono esaltate l'avarizia, la goffaggine e la crudelt\u00e0 del Governatore gi\u00e0 presenti nel libro, facendone un ritratto parodistico degli uomini di potere egoisti e corrotti. Il Governatore ha riunito attorno a s\u00e9 il poco oro rimasto alla Citt\u00e0 del Lago che tiene in scacco con le sue guardie ed \u00e8 assistito fedelmente dal suo consigliere Alfrid. Come nel libro, il Governatore accoglie con gioia i nani e li aiuta a raggiungere la Montagna ma in realt\u00e0 li disprezza e spera che vengano mangiati da Smaug. Rispetto al romanzo, il Governatore rimane schiacciato dalla carcassa di Smaug insieme ad altri suoi fedeli ed \u00e8 Alfrid a fare la sua parte dopo il disastro della Citt\u00e0 del Lago."}
{"id": "213266", "revid": "484362", "url": "https://it.wikipedia.org/wiki?curid=213266", "title": "Inops potentem dum vult imitari perit", "text": "La locuzione latina Inops, potentem dum vult imitari, perit, tradotta letteralmente, significa \"il debole, quando vuole imitare il potente, va in rovina\" (Fedro).\n\u00c8 la morale della notissima favoletta esopiana dal titolo \"La rana crepata e il bue\". La frase concorda con un'analoga sentenza di Publilio Siro: \"Ubi coepit ditem pauper imitari, perit\" (Quando il povero vuol fare il passo del signore, va certamente in rovina).\nOriginale e traduzione:"}
{"id": "213274", "revid": "1305772", "url": "https://it.wikipedia.org/wiki?curid=213274", "title": "Out Run", "text": " \u00e8 un videogioco arcade di corse automobilistiche del 1986 edito da SEGA e ideato da Yu Suzuki. L'animazione tridimensionale, realizzata con un'evoluzione del motore grafico utilizzato in \"Space Harrier\", colp\u00ec all'epoca per il livello di dettaglio e la fluidit\u00e0.\n\u00c8 stato successivamente convertito per molte piattaforme di gioco come Commodore 64 (in due versioni: europea e americana), Sega Master System, Sega Mega Drive, Game Gear, Sega Saturn, Atari ST, Amiga, e incluso pi\u00f9 recentemente in varie raccolte di classici.\nModalit\u00e0 di gioco.\nIl gioco \u00e8 un simulatore di guida con visuale in prospettiva alle spalle della vettura. \nA bordo di una Ferrari Testarossa spider (modello in realt\u00e0 prodotto soltanto in un unico esemplare per Gianni Agnelli) il protagonista, affiancato da una ragazza bionda, deve percorrere una serie di 5 livelli completandoli nei tempi previsti per arrivare al traguardo. Le corse si svolgono su strade pubbliche ampie da 3 a 6 corsie, attraverso luoghi panoramici con grandi curve e saliscendi. Bisogna evitare altre vetture pi\u00f9 o meno sportive e camion, che viaggiano nella stessa direzione di marcia. Gli incidenti possono avere effetti pi\u00f9 o meno spettacolari, da brevi sbandamenti a testacoda a cappottamenti con tanto di espulsione dei passeggeri, ma comunque causano solo una lieve perdita di tempo; si pu\u00f2 dunque ripartire illesi, il game over si ha solo in caso di mancato raggiungimento del checkpoint in tempo.\nAlla fine di ogni livello il gioco presenta un bivio tra i due possibili scenari successivi. Gli scenari sono in tutto 15 e si estendono a piramide dal livello di partenza. Il primo livello \u00e8 sempre lo stesso, per il secondo ci sono 2 possibilit\u00e0, e cos\u00ec via fino al quinto e ultimo livello, per il quale gli scenari possibili sono 5; mentre i percorsi pi\u00f9 esterni sono raggiungibili in un solo modo (andando sempre a sinistra o sempre a destra ogni volta che si presenta un bivio), quelli centrali si possono raggiungere con pi\u00f9 combinazioni di scelte. I percorsi presentano una difficolt\u00e0 crescente da sinistra a destra.\nAll'inizio \u00e8 possibile anche selezionare il brano musicale che si desidera ascoltare durante il gioco, come se fosse la musica dell'autoradio. I brani sono \"Magical Sound Shower\", \"Passing Breeze\" e \"Splash Wave\", tutti composti da Hiroshi Miyauchi, autore anche di \"Last Wave\", il pezzo che il giocatore pu\u00f2 ascoltare se riesce a entrare negli hi-scores.\nIl cabinato di gioco in piedi \"upright\" integra un volante che sfrutta la tecnologia di \"force feedback\", che si muove di lato o sussulta a ogni urto con altre vetture oppure quando si finisce fuori strada, mentre per la versione \"standard\" e \"deluxe\" il giocatore pu\u00f2 sedersi e a ogni curva tutto il blocco cabinato si inclina a destra o a sinistra.\nSerie.\nDella stessa serie la SEGA ha prodotto gli arcade \"Turbo Out Run\" (1989), \"OutRunners\" (1992), \"Out Run 2\" (2003) e il suo aggiornamento \"Out Run 2: Special Tours\" (2004).\nSolo per il mercato domestico ha prodotto \"Out Run 3-D\" e \"Battle Out Run\" (Sega Master System 1989), \"Out Run 2019\" (Sega Mega Drive 1993), \"\" (PS2, PSP, Xbox, Windows, 2006) e \"OutRun Online Arcade\" (Xbox 360, PS3 2014).\nLa U.S. Gold, editrice di molte versioni domestiche del primo \"Out Run\", ha inoltre prodotto \"Out Run Europa\", ma solo per il mercato home (Sega Master System, Game Gear e vari computer, 1991)."}
{"id": "213288", "revid": "1442080", "url": "https://it.wikipedia.org/wiki?curid=213288", "title": "65-XX", "text": "65-XX \u00e8 la sigla della sezione primaria dello schema di classificazione\nMSC dedicata all'analisi numerica.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213295", "revid": "31886", "url": "https://it.wikipedia.org/wiki?curid=213295", "title": "68-XX", "text": "68-XX \u00e8 la sigla della sezione primaria dello schema di classificazione\nMSC dedicata alla matematica nella scienza del computer.\nLa pagina attuale presenta la struttura ad albero delle sue sottosezioni secondarie e terziarie."}
{"id": "213296", "revid": "767487", "url": "https://it.wikipedia.org/wiki?curid=213296", "title": "Ma noi no", "text": "Ma noi no! \u00e8 il diciassettesimo album dei Nomadi, pubblicato il 15 maggio del 1992 dalla CGD East West, l'ultimo album pubblicato con Augusto Daolio che mor\u00ec pochi mesi dopo.\nDescrizione.\nProprio Daolio \u00e8 l'unico membro della band di Novellara a comparire su tutte le sedici canzoni della raccolta. Beppe Carletti, Dante Pergreffi, Cico Falzone e Daniele Campani, infatti, suonano esclusivamente i brani \"I ragazzi dell'olivo\", \"Ma noi no\" e \"Gli aironi neri\", tratti dai due album precedenti. Il brano \"Il pilota di Hiroshima\", invece, \u00e8 tratto dall'album del 1985 \"Ci penser\u00e0 poi il computer\". Ad accompagnare il leader dei Nomadi in tutti gli altri pezzi sono, invece, altri musicisti, ossia Vince Tempera, gi\u00e0 collaboratore dei Nomadi negli anni sessanta e settanta, Ellade Bandini, Massimo Luca, Ares Tavolazzi e Maurizio Tirelli. Questo avvenne perch\u00e9 il gruppo, in quello stesso periodo, era impegnato con le registrazioni dell'album \"Contro\".\nSulla copertina appare la dedica che i Nomadi fecero a Dante Pergreffi, bassista del gruppo morto poco prima dell'uscita dell'album: \nFormazione.\nlimitatamente ai brani 14-15-16:\nlimitatamente al brano 13, non accreditati:\nsu tutti gli altri brani, non accreditati come musicisti ma ringraziati nel libretto:"}
{"id": "213300", "revid": "484362", "url": "https://it.wikipedia.org/wiki?curid=213300", "title": "In principatu commutando saepius nil, praeter domini nomen, mutant pauperes", "text": "La locuzione latina In principatu commutando saepius nil, praeter domini nomen, mutant pauperes, tradotta letteralmente, significa \"nel cambiare il governo i poveri spesso non cambiano niente oltre al nome del padrone\". (Fedro)\nConseguenza tratta dalla favola dell'asino e il pastore.\nUn pastore che pascolava un asinello, atterrito dalle grida dei ladri sopravvenienti, consigli\u00f2 al paziente animale di fuggire. Forse -domand\u00f2 l'asino- mi metteranno due basti? - Oh, no! - E allora che m'importa di cambiar padrone? "}
{"id": "213301", "revid": "226458", "url": "https://it.wikipedia.org/wiki?curid=213301", "title": "In rerum natura", "text": "La locuzione latina In rerum natura, tradotta letteralmente, significa \"nella natura delle cose\".\nUn fatto si verifica in rerum natura quando avviene secondo il consueto svolgersi degli avvenimenti, senza cio\u00e8 alterare l'ordine delle cose naturali. Il motto \u00e8 tanto comune, che lo adoper\u00f2 anche il letterato don Ferrante, al cap. XXXVII dei Promessi Sposi."}
{"id": "213303", "revid": "484362", "url": "https://it.wikipedia.org/wiki?curid=213303", "title": "In saecula saeculorum", "text": "La locuzione latina In s\u00e6cula s\u00e6culorum, tradotta letteralmente, significa \"per i secoli dei secoli\".\n\u00c8 un'espressione cristiana che appare pi\u00f9 volte nel Nuovo Testamento e che viene, dal Medioevo, usata nella liturgia per terminare preghiere o invocazioni:\n\"Per eundem Dominum nostrum Iesum Christum Filium tuum, qui tecum vivit et regnat in unitate Spiritus sancti Deus, per omnia s\u00e6cula s\u00e6culorum. Amen.\"\n\"Per il nostro Signore Ges\u00f9 Cristo, tuo Figlio che \u00e8 Dio, e vive e regna con te, nell'unit\u00e0 dello Spirito Santo, per tutti i secoli dei secoli. Amen.\"\nL'espressione viene utilizzata per rinforzare l'idea dell'onnipotenza di Dio, al quale nella preghiera va l'adorazione dei fedeli, che riconoscono il suo regnare universale \"per tutti i secoli dei secoli\".\nIn modo figurato significa una cosa che si trascina a tempo indeterminato e di cui non se ne prevede il termine."}
{"id": "213306", "revid": "125276239", "url": "https://it.wikipedia.org/wiki?curid=213306", "title": "Insalutato hospite", "text": "La locuzione latina insalutato hospite, tradotta letteralmente, significa \"\"non [avendo] salutato l'ospite\" (nel senso di chi ospita, il padrone di casa)\": cio\u00e8 \"(andatosene via, allontanatosi) senza aver preso congedo\", detto con una certa ironia.\nIn italiano normalmente riportato nella forma \"insalutato ospite\" (sec. XVI).\nAndarsene alla chetichella, filarsela all'inglese, congedarsi alla francese, svignarsela o infine semplicemente andarsene senza salutare sono tanti modi di esprimere un concetto ed un comportamento gi\u00e0 ben noto nella Roma antica."}
{"id": "213310", "revid": "90361", "url": "https://it.wikipedia.org/wiki?curid=213310", "title": "Schema di assiomi di rimpiazzamento", "text": "Nella teoria degli insiemi, lo schema di assiomi di rimpiazzamento \u00e8 uno schema di assiomi della teoria degli insiemi di Zermelo-Fraenkel.\nSia \"P\" una generica relazione in due variabili che non usa il simbolo \"B\".\nAllora, nel linguaggio formale degli assiomi di Zermelo-Fraenkel, lo schema di assiomi si scrive:\noppure a parole:\nSi noti che esiste un assioma per ogni predicato \"P\" di quel tipo; quindi questo \u00e8 uno schema di assiomi.\nPer comprendere questo assioma, si noti per prima cosa che la clausola nel primo insieme di parentesi \u00e8 esattamente quella necessaria alla costruzione di un predicato funzionale \"F\" in una variabile tale che \"F\"(\"X\") = \"Y\" se e solo se \"P\"(\"X\",\"Y\").\nInfatti, se si formalizza il linguaggio del primo ordine in modo da ammettere l'uso di predicati funzionali derivati negli schemi di assiomi, allora lo schema di assiomi pu\u00f2 essere riscritto come:\nper ogni predicato funzionale derivato \"F\" in una variabile;\noppure a parole:\nSi noti che la clausola fra parentesi in questa riformulazione (equivalente alla seconda clausola fra parentesi dell'espressione originale) semplicemente afferma che \"C\" \u00e8 il valore di \"F\" per un certo elemento \"D\" di \"A\".\nQuindi quello che lo schema di assiomi sta dicendo \u00e8 che, dato un insieme \"A\", possiamo trovare un insieme \"B\" i cui elementi sono precisamente i valori di \"F\" sugli elementi di \"A\".\nPossiamo usare l'assioma di estensionalit\u00e0 per mostrare che questo insieme \"B\" \u00e8 unico.\nChiamiamo l'insieme \"B\" \"immagine\" di \"A\" mediante \"F\", e lo indichiamo con \"F\"(\"A\") oppure (usando una forma di rappresentazione per caratteristica) {\"F\"(\"D\") : \"D\" \u2208 \"A\"}.\nQuindi l'essenza dell'assioma \u00e8:\nStoria e filosofia.\nLa maggior parte delle applicazioni in cui il rimpiazzamento pu\u00f2 essere usato ingenuamente di fatto non richiedono l'assioma.\nAd esempio, sia \"f\" una funzione da un insieme \"S\" a un insieme \"T\".\nAllora possiamo costruire un predicato funzionale \"F\" tale che \"F\"(\"x\") = \"f\"(\"x\") ogni volta che \"x\" \u00e8 un elemento di \"S\", lasciando che \"F\"(\"x\") assuma un valore qualsiasi negli altri casi (non \u00e8 importante in questo caso).\nAllora, dato un sottoinsieme \"A\" di \"S\", applicando lo schema di assiomi di rimpiazzamento \"F\" si ottiene l'immagine \"f\"(\"A\") del sottoinsieme \"A\" mediante la funzione \"f\"; e questo \u00e8 proprio \"F\"(\"A\").\nTuttavia il rimpiazzamento non \u00e8 necessario in questo caso, perch\u00e9 \"f\"(\"A\") \u00e8 un sottoinsieme di \"T\", perci\u00f2 possiamo costruire la sua immagine, usando lo schema di assiomi di specificazione, come l'insieme {\"y\" in \"T\" : per qualche \"x\" in \"A\", \"y\" = \"f\"(\"x\")}.\nIn generale la specificazione \u00e8 sufficiente quando i valori di \"F\" sugli elementi di \"A\" appartengono tutti a un determinato insieme \"T\" precedentemente costruito; il rimpiazzamento \u00e8 necessario solo quando tale \"T\" non \u00e8 gi\u00e0 disponibile.\nSecondo alcuni matematici \u00e8 preferibile applicare la specificazione su un insieme come \"T\", poich\u00e9 la specificazione \u00e8 logicamente pi\u00f9 debole del rimpiazzamento (come spiegato nella prossima sezione).\nIn realt\u00e0 il rimpiazzamento non \u00e8 necessario nella matematica ordinaria, e serve solo per determinati risultati della teoria assiomatica degli insiemi.\nAd esempio il rimpiazzamento \u00e8 necessario per costruire l'ordinale di von Neumann da \u03c92 in avanti, e gli ordinali di von Neumann servono in alcune aree della teoria degli insiemi.\nTuttavia il rimpiazzamento non \u00e8 necessario alla costruzione degli ordinali usati nella teoria degli insiemi ben ordinati.\nAlcuni matematici che lavorano sui fondamenti della matematica, in particolare quelli che si concentrano sulla teoria dei tipi, considerano questo assioma non necessario \"in ogni caso\" e quindi non lo includono nelle loro fondazioni.\nIl rimpiazzamento \u00e8 difficilmente esprimibile nelle fondazioni costruite sulla teoria dei topos, quindi, \u00e8 spesso tralasciato.\nCi\u00f2 nonostante il rimpiazzamento non \u00e8 controverso nel senso che qualcuno ritiene le sue conseguenze necessariamente \"false\" (un senso nel quale l'assioma della scelta, ad esempio, \u00e8 controverso); viene semplicemente considerato \"superfluo\".\nLo schema di assiomi di rimpiazzamento non era parte dell'assiomatizzazione della teoria degli insiemi del 1908 di Ernst Zermelo (Z); la sua introduzione da parte di Adolf Fraenkel nel 1922 \u00e8 quella che rende la moderna teoria degli insiemi Zermelo-\"Fraenkel\" (ZF).\nL'assioma \u00e8 stato indipendentemente scoperto da Thoralf Skolem pi\u00f9 tardi nello stesso anno, ed \u00e8 di fatto la versione finale della lista di assiomi stilata da Skolem quella usata oggi - ma in genere non gli viene tributato il merito perch\u00e9 ciascun assioma era stato sviluppato precedentemente da Zermelo o da Fraenkel.\nL'inclusione del rimpiazzamento comporta una grande differenza dal punto di vista della teoria della dimostrazione: l'aggiunta di questo schema agli assiomi di Zermelo rende questo sistema logicamente molto pi\u00f9 forte, permettendo la dimostrazione di molte pi\u00f9 affermazioni.\nIn particolare, in ZF \u00e8 possibile provare la coerenza di Z mediante la costruzione dell'universo di von Neumann V\u03c92 come modello.\nRelazione con lo schema di assiomi di specificazione.\nLo schema di assiomi di specificazione pu\u00f2 essere derivato quasi completamente dallo schema di assiomi di rimpiazzamento. Vedi relazione con lo schema di assiomi di rimpiazzamento nell'articolo Schema di assiomi di specificazione.\nPer questa ragione lo schema di assiomi di separazione \u00e8 spesso omesso negli elenchi moderni degli assiomi di Zermelo-Fraenkel. Tuttavia \u00e8 ancora importante per ragioni storiche, e per i paragoni con le assiomatizzazioni alternative della teoria degli insiemi.\nAd esempio la derivazione dello schema di assiomi di specificazione sfrutta il principio del terzo escluso, e quindi la specificazione non pu\u00f2 essere omessa in una teoria degli insiemi intuizionistica."}
{"id": "213311", "revid": "484362", "url": "https://it.wikipedia.org/wiki?curid=213311", "title": "In silvam non ligna feras insanius", "text": "La locuzione latina In silvam non ligna feras insanius, tradotta letteralmente, significa \"non esser cos\u00ec insensato da portar legna in una foresta\". (Orazio, Satire, I, 10, 34).\nVuoi dire: non far cose inutili. In italiano abbiamo vari proverbi analoghi: \"portar nottole ad Atene\", \"portare vasi a Samo\" , \"portare acqua al mare\", etc ..."}
{"id": "213312", "revid": "125957913", "url": "https://it.wikipedia.org/wiki?curid=213312", "title": "Consiglio di Stato (Italia)", "text": "Il Consiglio di Stato \u00e8, nell'ordinamento italiano, un organo di rilievo costituzionale.\nPrevisto dall'articolo della Costituzione, che lo inserisce tra gli organi ausiliari del Governo, \u00e8 organo giurisdizionale, ed \u00e8 anche massimo giudice speciale amministrativo, in posizione di terziet\u00e0 rispetto alla pubblica amministrazione italiana, ai sensi dell'articolo della Costituzione.\nLa sua sede \u00e8 Palazzo Spada, a Roma.\nStoria.\nNell'Italia preunitaria.\nAntesignano dell'organo pu\u00f2 essere considerato il \"Consilium nobiscum residens\" o \"Consilium cum domino residens\" del Ducato di Savoia, regolamentato da Amedeo VIII nel 1430, nel quadro degli \"Statuta Sabaudiae\". Presieduto dallo stesso Duca, aveva la capacit\u00e0 di sostituirsi \u00abfinanco al Principe\u00bb nel governo del Paese e ne facevano parte i pi\u00f9 importanti nobili del Ducato. Aveva diverse competenze amministrative e giudiziarie. Queste ultime si sostanziavano nell'assistere il sovrano nello svolgimento della sua funzione di detentore della giurisdizione suprema. Il \"Consilium\" fu pi\u00f9 volte soppresso e ricostituito, con le \"patenti\" del 13 aprile 1631 di Vittorio Amedeo I di Savoia, l'editto del 1717 di Vittorio Amedeo II di Savoia e l'editto del 21 maggio 1814 di Vittorio Emanuele I di Savoia. Carlo Alberto di Savoia con l'editto di Racconigi del 18 agosto 1831 ricostitu\u00ec l'organo, con sede presso il Palazzo Carignano di Torino, e con la legge 30 ottobre 1859, n. 3707, promulgata da Vittorio Emanuele II, venne istituita per la prima volta la carica di \"Presidente\" del Consiglio di Stato, di cui fu titolare il barone Luigi des Ambrois de Nevache.\nNel Regno d'Italia.\nCon l'Unit\u00e0 d'Italia venne emanata la legge legge 20 marzo 1865, n. 2248 (legge Lanza) che all'allegato D istitu\u00ec l'organo del Regno d'Italia unitario. Inizialmente il Consiglio di Stato era composto da tre sezioni, indicate con i numeri romani (la I, la II e la III) con funzioni di consulenza. Dopo le sollecitazioni della dottrina guidata da Silvio Spaventa, la legge numero 5992 del 31 marzo 1889 (legge Crispi) istitu\u00ec la IV sezione del Consiglio di Stato con competenza generale sulle controversie tra le autorit\u00e0 statali e i privati, nei casi in cui si faceva questione di interessi legittimi che fino ad allora erano devolute alla stessa amministrazione; restavano alla magistratura ordinaria le questioni fra cittadini e amministrazione in cui la situazione fatta valere fosse un diritto soggettivo. A questa legge, e alla legge numero 6837 del 1\u00ba maggio del 1890 che istitu\u00ec le giunte provinciali amministrative, generalmente si fa risalire la nascita del sistema della doppia giurisdizione (ordinaria e amministrativa), tuttora vigente in Italia. Le altre due sezioni del Consiglio con competenza giurisdizionale amministrativa, la V e la VI, furono istituite rispettivamente con la legge numero 62 del 7 marzo 1907 e con la legge 5 maggio del 1948, n. 642. Le norme relative alla composizione e il funzionamento dell'organo furono raccolte nel Regio decreto 26 giugno 1924, n. 1054 (\"Approvazione del testo unico delle leggi sul Consiglio di Stato\").\nNella Repubblica italiana.\nL'organo oper\u00f2 come organo giurisdizionale amministrativo di primo grado, insieme con le giunte provinciali amministrative, fino a quando con la legge 6 dicembre 1971, n. 1034 (resasi necessaria a seguito di tre diverse sentenze emesse tra il 1967 e il 1968 della Corte costituzionale che annullavano le competenze giurisdizionali delle giunte provinciali amministrative), fu riorganizzato il sistema giurisdizionale amministrativo italiano, con l'istituzione dei TAR come organi giurisdizionali di primo grado e l'attribuzione alla IV, V e VI sezione del Consiglio di Stato della giurisdizione amministrativa di secondo grado. La legge 127 del 15 maggio del 1997 ha poi istituito un'ulteriore sezione normativa del Consiglio di Stato, per l'esame di schemi di legge del Parlamento italiano e dell'Unione europea. Il compito principale di questa sezione \u00e8 di esprimere pareri sugli atti normativi del Governo.\nCaratteristiche.\nIl Consiglio di Stato ha quindi una doppia natura, una amministrativa e una giurisdizionale.\nQuale organo amministrativo, il Consiglio di Stato \u00e8 il supremo organo di consulenza giuridico-amministrativa del Governo, delle Camere e delle Regioni, mentre come organo di giurisdizione amministrativa \u00e8 preposto alla tutela degli interessi legittimi, e in particolari materie, indicate dalla legge, anche dei diritti soggettivi dei privati nei confronti della pubblica amministrazione italiana.\nComposizione.\nIl Consiglio di Stato \u00e8 composto dal Presidente del Consiglio di Stato, dal Presidente aggiunto del Consiglio di Stato, dai Presidenti di Sezione e dai Consiglieri di Stato. Il Presidente del Consiglio di Stato \u00e8 eletto dal Consiglio di Presidenza della Giustizia Amministrativa, e successivamente nominato con decreto del Presidente della Repubblica, su delibera del Presidente del Consiglio dei ministri.\nI posti che si rendono vacanti nella qualifica di Consigliere di Stato sono conferiti, ai sensi dell'art. 19 della legge 27 aprile 1982, n. 186, nel seguente modo:\nLe sezioni.\nIl personale del Consiglio concorre a formare le sette sezioni in cui \u00e8 organizzato il Consiglio di Stato e, ogni anno, il Presidente del Consiglio di Stato, in base alla nuova normativa in materia, decreta la funzione di ciascuna sezione (consultiva o giurisdizionale) e il riparto degli affari per ciascuna sezione (cio\u00e8 le materie di competenza). A decorrere dal 1\u00b0ottobre 2021 e fino al 31 dicembre 2022, con decreto n. 229/21 del Presidente del Consiglio di Stato \u00e8 stato determinato che la prima sezione svolge funzioni consultive insieme alla sezione per gli atti normativi mentre la seconda, la terza, la quarta, la quinta, la sesta e la settima svolgono le funzioni giurisdizionali assegnate al Consiglio. La sezione consultiva per gli atti normativi, istituita con la legge 15 maggio 1997, n. 127, si occupa di esaminare gli schemi di atti normativi per i quali il parere del Consiglio di Stato \u00e8 prescritto dalla legge o \u00e8 comunque richiesto dall'amministrazione. Inoltre, la stessa sezione, su richiesta del Presidente del Consiglio dei ministri, esamina gli schemi di atti normativi dell'Unione europea.\nLe sezioni consultive sono composte da due Presidenti e almeno nove consiglieri, mentre le sezioni giurisdizionali sono composte da due Presidenti e almeno dodici consiglieri.\nMolti ministri del Governo scelgono i capi di gabinetto e i capi degli uffici legislativi fra i Consiglieri di Stato.\nOrgani.\nGli organi interni del Consiglio di Stato sono:\nPresidenti.\nIl presidente \u00e8 l\u2019organo di vertice amministrativo\u2013istituzionale del Consiglio di Stato. Viene designato dal plenum del Consiglio di presidenza della giustizia amministrativa.\nL'attuale presidente, in carica dal 29 gennaio 2022, \u00e8 Franco Frattini.\nI presidenti, in ordine cronologico, sono stati:\nCompetenze e funzioni.\nLe attribuzioni del Consiglio di Stato, come si \u00e8 visto, si distinguono in:\nAttribuzioni consultive.\nL\u2019attivit\u00e0 consultiva del Consiglio di Stato \u00e8 svolta da:\nNell'espletamento della sua funzione consultiva, il Consiglio di Stato fornisce pareri circa la regolarit\u00e0 e la legittimit\u00e0, il merito e la convenienza degli atti amministrativi dei singoli ministeri, del Governo come organo collegiale o delle Regioni.\nI pareri possono essere facoltativi o obbligatori.\nI \"pareri facoltativi\" possono essere richiesti dalla pubblica amministrazione, nel caso lo ritenga opportuno. I pareri del Consiglio di Stato sono vincolanti esclusivamente nella decisione su ricorsi straordinari al Presidente della Repubblica ai sensi della legge 18 giugno 2009, n. 69: l'amministrazione richiedente, pu\u00f2 sempre discostarsi dandone motivazione. Sono sempre facoltativi i pareri richiesti dalle Regioni.\nIn altri casi la pubblica amministrazione deve richiedere un parere al Consiglio di Stato. Si parla allora di \"pareri obbligatori\". Ai sensi della legge 15 maggio 1997, n. 127 il parere del Consiglio \u00e8 obbligatorio per:\nLa stessa legge n. 127/1997 ha abrogato ogni diversa disposizione legislativa che preveda il parere del Consiglio di Stato in via obbligatoria, tenendo fermo il combinato disposto dell'articolo 2, comma 3, della legge 23 agosto 1988, n. 400, e dell'articolo 33 del testo unico delle leggi sul Consiglio di Stato, approvato con R.D. 26 giugno 1924, n. 1054.\nI pareri obbligatori si distinguono, inoltre, in vincolanti o non vincolanti, a seconda che l'Amministrazione richiedente, in sede di emanazione dell'atto per il quale \u00e8 stato emesso il parere, sia tenuta o meno a seguirli.\nAttribuzioni giurisdizionali.\nL'attivit\u00e0 del Consiglio di Stato in sede giurisdizionale \u00e8 svolta da sei sezioni giurisdizionali:\nIn sede giurisdizionale ha funzione di tutela nei confronti degli atti della pubblica amministrazione. In particolare il Consiglio di Stato \u00e8 il Giudice di secondo grado della giustizia amministrativa, ossia il Giudice d'appello avverso le decisioni dei TAR (Tribunale Amministrativo Regionale). Il Consiglio di Stato, inoltre, svolge funzioni di giudice in unico grado in sede di giudizio di ottemperanza, ossia in quel giudizio teso a ottenere che una pubblica amministrazione esegua una sentenza emessa dal Giudice ordinario o dal Consiglio di Stato stesso.\nTuttavia, quando il giudizio di ottemperanza riguarda l'esecuzione di una sentenza emessa da un TAR, che sia stata confermata dal Consiglio di Stato in grado di appello, \u00e8 competente il TAR stesso che l'ha emessa. Per le decisioni assunte dal Consiglio di Stato nelle sue funzioni giurisdizionali \u00e8 ammesso ricorso alla Corte di Cassazione unicamente per motivi inerenti alla giurisdizione.\nDeliberazioni.\nLe deliberazioni delle sezioni consultive del Consiglio sono valide se sono state adottate con la presenza di almeno quattro consiglieri della sezione, mentre quelle delle sezioni giurisdizionali sono valide se, oltre a essere presenti almeno quattro consiglieri, \u00e8 presente anche uno dei due Presidenti di sezione.\nSi pu\u00f2 ricorrere al C.d.S, sotto forma di appello a sentenza di Tribunale, o sotto forma di reazione individuale a provvedimenti della Pubblica Amministrazione, dal cittadino ritenuti non consoni a qualche legge.\nCirca i ricorsi straordinari al Presidente della Repubblica inviati dal cittadino, una Sezione del C.d.S. con Adunanza di Sezione esprime un parere che pu\u00f2 essere vincolante per il Ministro competente circa la materia del ricorso. Il Ministro, al quale solo era stato in primis dal cittadino indirizzato il ricorso, dovrebbe aver istruito un suo procedimento e aver quindi inviato lui il fascicolo del ricorso stesso al Consiglio di Stato. Le cose spesso non vanno cos\u00ec e quindi dopo un periodo rituale di ritardo nelle relative consegne, il privato pu\u00f2 inoltrare direttamente al Consiglio di Stato, il proprio ricorso. Se le cose vanno come dovrebbero andare, il parere del C.d.S. che forse per\u00f2 non pu\u00f2 essere espresso senza il procedimento ministeriale sopracitato, viene inviato al Ministro; e per lui quel parere potrebbe essere vincolante. Se per\u00f2 egli ritiene che vincolante non debba essere, si appella al Consiglio dei Ministri: il quale opta per il parere del Ministro stesso o per quello espresso dal C.d.S. A seguito di ci\u00f2, il Ministro emette un conforme Decreto che invia al Capo dello Stato e alla Corte dei Conti.\nLa Corte dei Conti ha anch'essa il potere di accettare o rifiutare. Se accetta, registra il decreto. Se non accetta, il Consigliere delegato al riscontro, ricusa il visto, allegando una nota di motivazioni e rispedisce al Ministro. Se il Ministro insiste, questa volta la decisione \u00e8 affidata a una Sezione di controllo (composta da pi\u00f9 d'una persona) della C.d.C. Pare che questa possibilit\u00e0 data alla Corte dei Conti di rifiutare il proprio visto (anche alla seconda istanza), collida col fatto che le decisioni relative al ricorso straordinario dovrebbero essere irrevocabili.\nIl Consiglio di giustizia amministrativa per la Regione Siciliana.\nCon l'entrata in vigore della Costituzione della Repubblica Italiana fu istituito, in base all'art. 23 dello Statuto della Regione Siciliana, dal decreto legislativo 6 maggio 1948, il Consiglio di giustizia amministrativa per la Regione siciliana (C.G.A.) oggetto poi di riforma legislativa, ex .\nA tale organo furono attribuite le stesse identiche funzioni - consultive e giurisdizionali - del Consiglio di Stato, ma limitatamente agli atti delle Autorit\u00e0 amministrative della Regione Siciliana, le sezioni dal TAR di Palermo e Catania."}
{"id": "213315", "revid": "3295", "url": "https://it.wikipedia.org/wiki?curid=213315", "title": "Assioma di rimpiazzamento", "text": ""}
{"id": "213316", "revid": "3295", "url": "https://it.wikipedia.org/wiki?curid=213316", "title": "Secondo teorema di incompletezza di G\u00f6del", "text": ""}
{"id": "213317", "revid": "484362", "url": "https://it.wikipedia.org/wiki?curid=213317", "title": "Instar montis equum", "text": "La locuzione latina Instar montis equum, tradotta letteralmente, significa \"cavallo [enorme] come una montagna\". (Virgilio, Eneide, lib. II, v. 15).\nEnea parla del famoso cavallo di legno che Ulisse, ispirato da Atena, aveva fatto costruire come stratagemma per introdurre i guerrieri achei all'interno delle mura di Troia. Il cavallo era cos\u00ec grande che per farlo entrare in citt\u00e0 vennero demolite le porte Scee."}
{"id": "213318", "revid": "37401", "url": "https://it.wikipedia.org/wiki?curid=213318", "title": "Intelligenti pauca", "text": "La locuzione latina Intelligenti pauca, letteralmente \"a chi capisce (basta) poco\", \u00e8 l'equivalente del detto italiano \"a buon intenditor poche parole\". Spesso usata anche con ellissi del verbo \"intelligenti pauca sufficiunt\" intendendo \"poche cose bastano all'intelligente (a chi capisce)\".\n\u00c8 un motto volgare e trova l'equivalente classico in \"dictum sapienti sat est\", \"per il savio basta una parola\" (Plauto Persa, 729). Significa cio\u00e8 che alle persone d'intelletto acuto bastano pochi indizi o elementi per afferrare un concetto. La locuzione \u00e8 utilizzata per indurre il destinatario a dedurre le conclusioni di un ragionamento volutamente omesse dall'emittente, ma il cui inizio lascia trasparire."}
{"id": "213319", "revid": "484362", "url": "https://it.wikipedia.org/wiki?curid=213319", "title": "In tenui labor at tenuis non gloria", "text": "La locuzione latina in tenui labor, at tenuis non gloria, tradotta letteralmente, significa \"lavoro di modesto contenuto, ma non di modesta gloria\" (Virgilio, \"Georgiche\", libro. IV, v. 6).\nNel quarto libro delle \"Georgiche\" il poeta parla dell'apicoltura e del lavoro di questi insetti che, pur sembrando a taluni insignificante, dona tuttavia all'uomo un prodotto eccelso come il miele."}
{"id": "213320", "revid": "767487", "url": "https://it.wikipedia.org/wiki?curid=213320", "title": "Ad interim", "text": "La locuzione latina ad interim significa \"per ora\" (\"interim\" significa \"frattanto\", \"nel frattempo\"). \u00c8 utilizzata per indicare che una determinata funzione o carica \u00e8 assunta provvisoriamente da una persona, nell'attesa della nomina di un titolare.\nCos\u00ec ad esempio:\nVi \u00e8 anche un utilizzo di \"ad interim\" inteso come \"misure ad interim\" nella legislazione europea. Esse servono, per esempio, per sospendere un atto UE o per assicurare l'effettivit\u00e0 della procedura.\nDerivazioni.\nDa questa espressione derivano anche:"}
{"id": "213322", "revid": "230929", "url": "https://it.wikipedia.org/wiki?curid=213322", "title": "Inter nos", "text": "La locuzione latina inter nos, tradotta letteralmente, significa \"fra di noi\".\nCorrisponde in un certo senso alla frase \"In camera caritatis\" (qui fra noi, in tutta segretezza). Rimane infatti il carattere di segretezza dell'informazione che si vuole dare dopo la locuzione. L'informazione introdotta da \"inter nos\" \u00e8 spesso detta per esprimere segretamente contrariet\u00e0 o comunque perplessit\u00e0 rispetto a un'affermazione o a un'idea a cui la persona che parla aderisce, o almeno finge di aderire, o comunque per criticare non apertamente qualcosa o qualcuno.\nVoci correlate.\n "}
{"id": "213328", "revid": "484362", "url": "https://it.wikipedia.org/wiki?curid=213328", "title": "Inter utrumque tene medio tutissimus ibis", "text": "La locuzione latina Inter utrumque tene, medio tutissimus ibis, tradotta letteralmente, significa \"resta tra le due, nel centro viaggerai sicuro\". (Ovidio, Metam. libro II vers.137-140)\nA Fetonte era stato insinuato da Epafo di non essere figlio di Apollo. Il padre per dissipare ogni dubbio gli consente di guidare il carro del sole fornendogli le ultime indicazioni: \"..medio tutissimus ibis. Neu te dexterior tortum declinet ad Anguem, neve sinisterior pressam rota ducat ad Aram, inter utrumque tene!\" [... nel centro viaggerai sicuro. Il percorso non deve piegare troppo a destra verso la costellazione del Serpente, n\u00e9 portare la ruota troppo a sinistra verso la bassa costellazione dell'Ara: rimani tra le due].\nA Fetonte si paragona Dante nel Canto XVII del Paradiso."}
{"id": "213329", "revid": "466539", "url": "https://it.wikipedia.org/wiki?curid=213329", "title": "In utroque iure", "text": "La locuzione latina in utroque iure, tradotta letteralmente, significa \"nell'uno e nell'altro diritto\" e veniva utilizzata nelle prime universit\u00e0 europee per indicare i dottori laureati in diritto civile e in diritto canonico. Il titolo viene ancora conferito dalla Pontificia Universit\u00e0 Lateranense e da altre universit\u00e0 europee, specialmente in Svizzera e Germania. L'espressione \u00e8 spesso riportata negli atti vescovili e curiali."}
{"id": "213331", "revid": "484362", "url": "https://it.wikipedia.org/wiki?curid=213331", "title": "Invita Minerva", "text": "La locuzione latina Invita Minerva, tradotta letteralmente, significa \"contro la volont\u00e0 di Minerva\". (Orazio, Ars poet., 385).\nEssendo Minerva la dea della Sapienza, scrivere \"invita Minerva\" significa mancar d'estro, d'ispirazione. In senso pi\u00f9 lato si dice di tutti quelli che si dedicano a studi o ad arti per le quali non hanno disposizioni naturali."}
{"id": "213332", "revid": "1123126", "url": "https://it.wikipedia.org/wiki?curid=213332", "title": "Ite missa est", "text": "La locuzione latina Ite, missa est \u00e8 la formula di congedo con cui si conclude la messa celebrata dai cattolici di rito romano. Con queste parole il celebrante o, se presente, il diacono congeda i fedeli, che rispondono \u00ab\"Deo gratias\"\u00bb.\nSignificato.\nSono due le possibili spiegazioni della locuzione, che differiscono sull'interpretazione del termine \"missa\".\n\"Missa\" come sostantivo.\nSecondo questa prima ipotesi la locuzione \u00e8 da intendersi: \"Andate, [questo] \u00e8 \"il momento del congedo\"\".\nTra i sostenitori di questa interpretazione vi sono alcuni teologi antichi come Isidoro di Siviglia (VII secolo) e Floro di Lione (IX secolo). In particolare, Floro scrive: \u00ab\"Missa\" non \u00e8 da intendere altrimenti che come \"dimissio\" (congedo), cio\u00e8 \"absolutio\" (scioglimento dell'assemblea)\u00bb.\n\"Missa\" come verbo.\nIl sintagma \"missa est\" pu\u00f2 essere interpretato come perfetto passivo del verbo \"mittere\", e l'espressione latina potrebbe essere a sua volta la traduzione di una formula greca (in effetti, almeno fino al III secolo la lingua della liturgia a Roma fu il greco).\nNell'antica Chiesa di Roma vi era la seguente usanza: terminata la celebrazione, il papa affidava alcune particole del pane eucaristico ai diaconi, perch\u00e9 le portassero ai fedeli che non avevano potuto assistere di persona (per infermit\u00e0, ecc.), oppure ai presbiteri che avrebbero presieduto l'Eucaristia in chiese minori (\"fermentum\"). In questo senso le parole \"missa est\" sarebbero da interpretare come \u00ababbiamo gi\u00e0 mandato la comunione\u00bb, oppure \u00ab[l'offerta] \u00e8 stata mandata\u00bb.\nCon il passare del tempo si \u00e8 cessato di utilizzare \"missa est\" come perfetto passivo e l'espressione ha finito per essere percepita come un nominativo.\nQuesta ipotesi \u00e8 avvalorata dagli studiosi moderni, i quali ritengono poco probabile che l'uso di \"missa\" come sostantivo sia antecedente alla diffusione del cristianesimo presso il mondo romano.\nLiturgia precedente la riforma di Paolo VI.\nNella Messa tridentina secondo il rito romano antico, il celebrante nella Messa solenne, dopo aver cantato il \"Dominus vobiscum\", rimane rivolto verso il popolo. Dopo la risposta \"Et cum spiritu tuo\", il diacono si volta verso il popolo con le mani giunte canta \"Ite missa est\" nello stesso tono con cui si \u00e8 cantato il primo \"Kyrie eleison\". Esistono quindi trenta toni per l\"Ite missa est\", uno per ognuna delle diciotto Messe del Kyriale, pi\u00f9 uno perch\u00e9 il Kyrie della \"Missa XVII\" si pu\u00f2 cantare su due toni diversi, pi\u00f9 altri undici per i \"Kyrie\" ad libitum. Si risponde \"Deo gratias\". Nella Messa letta \u00e8 lo stesso celebrante a dire \"Ite missa est\".\nNei Messali precedenti al 1962 e oggi facoltativamente, in tutte le messe in cui non si dice il Gloria l\"Ite missa est\" \u00e8 sostituito dal \"Benedicamus Domino\". Il Messale del 1962 invece prevede sempre l\"Ite missa est\".\nLa formula di congedo dopo la riforma liturgica.\nLa riforma liturgica seguita al Concilio Vaticano II (1962-1965) ha privilegiato altre espressioni di congedo. In italiano la proposta della formula di congedo \u00e8 \"La messa \u00e8 finita, andate in pace\", che pu\u00f2 essere sostituita da formule come \"Nel nome del Signore, andate in pace\". Secondo il nuovo messale del 2020 di papa Francesco, viene preferita la frase \u201cAndate e annunciate il Vangelo del Signore\u201d oppure la locuzione tradizionale latina."}
{"id": "213333", "revid": "1116641", "url": "https://it.wikipedia.org/wiki?curid=213333", "title": "Ius murmurandi", "text": "La locuzione latina ius murmurandi, tradotta letteralmente, significa \"diritto di mormorare\" (nel senso di \"mugugnare\"). Si contrappone, spesso con intenti umoristici o polemici, al diritto di parola, con il comune sottinteso che ove quello sia soppresso, possa sopravvivergli almeno una sorta di diritto di mugugno.\nLa contrapposizione si spiega pi\u00f9 propriamente opponendo la libert\u00e0 di manifestare pubblicamente il proprio pensiero alla possibilit\u00e0 di esprimere almeno privatamente un senso critico (in genere contro l'\u00e9lite dominante,), quale residua libert\u00e0 concettuale lasciata all'individuo.\nVi sono per\u00f2 casi in cui anche la libert\u00e0 di esprimersi privatamente con franchezza viene limitata da cause particolari, ad esempio il controllo effettuato da uno stato totalitario con i mezzi pi\u00f9 disparati, dallo spionaggio allo sfruttamento della delazione. Fu in qualche modo anche il caso dell'Italia fascista, nella quale l'OVRA ricercava eventuali antifascisti spiando le famiglie; in molti casi, semplici affermazioni spiritose, satiriche o polemiche espresse ad amici o familiari diedero origine a severe procedure di controllo degli interessati. Lo \"ius murmurandi\" era quindi in questi casi represso di fatto dal timore delle possibili conseguenze, sebbene fosse ben noto (in primo luogo allo stesso Mussolini) che in Italia sarebbe stato insopprimibile.\nIn un altro significato, a questo titolo si esprime la propria disapprovazione, l'avversione al regime, non gi\u00e0 con espressioni palesi, bens\u00ec con allusioni, doppi sensi, battute acide e barzellette satiriche sussurrate ad amici di provata fede. Esempi si trovano nel soprannome di Italo Balbo quando era governatore della Libia, detto \"Sciupone l'Africano\", e nei mille e mille motteggi (taluni di memorabile finezza) di cui fu destinatario Achille Starace."}
{"id": "213339", "revid": "2128848", "url": "https://it.wikipedia.org/wiki?curid=213339", "title": "La locandiera", "text": "La locandiera \u00e8 una commedia in tre atti scritta da Carlo Goldoni nella prima met\u00e0 del mese di dicembre del 1752. Venne rappresentata per la prima volta al Teatro Sant'Angelo di Venezia, con Maddalena Marliani-Raffi, detta Corallina, nel ruolo della protagonista ed \u00e8 di gran lunga la pi\u00f9 fortunata commedia del commediografo veneziano.\nLa storia si incentra sulle vicende di Mirandolina, un'attraente e astuta giovane donna che possiede a Firenze una locanda ereditata dal padre e la amministra con l'aiuto del cameriere Fabrizio.\nTrama.\nPrimo atto.\nMirandolina gestisce a Firenze la locanda dove viene costantemente corteggiata da ogni cliente, in modo particolare dal Marchese di Forlipopoli, aristocratico decaduto che ha venduto il prestigioso titolo nobiliare, e dal Conte di Albafiorita, un giovane mercante che, arricchitosi, \u00e8 entrato a far parte della nuova nobilt\u00e0 comprando il titolo.\nI due personaggi rappresentano gli estremi dell'alta societ\u00e0 veneziana del tempo. Il Marchese, avvalendosi esclusivamente del suo onore, \u00e8 convinto che basti la sua protezione per conquistare il cuore della donna. Al contrario, il Conte crede di poter procurarsi l'amore di Mirandolina cos\u00ec come ha acquisito il titolo (le fa infatti molti e costosi regali). Questo ribadisce le differenze tra la nobilt\u00e0 di spada e la nobilt\u00e0 di toga, cio\u00e8 quella dei discendenti dei nobili medievali e quella di coloro che hanno comprato il titolo nobiliare.\nL'astuta locandiera non si concede a nessuno dei due uomini, lasciando a entrambi intatta l'illusione di una possibile conquista.\nIl fragile equilibrio instauratosi nella locanda \u00e8 sconvolto dall'arrivo del Cavaliere di Ripafratta, aristocratico altezzoso e misogino incallito ispirato al patrizio fiorentino Giulio Rucellai, a cui la commedia \u00e8 dedicata. Il Cavaliere, ancorato alle sue nobili origini e lamentandosi del servizio scadente, detta ordini a Mirandolina. Egli cerca inoltre di mettere in ridicolo il conte e il marchese accusandoli di essersi abbassati a corteggiare una donna.\nPer ripicca Mirandolina, non abituata a essere trattata come una serva e ferita nel suo orgoglio femminile, si ripromette di far innamorare il Cavaliere.\nSecondo atto.\nPer fare innamorare il Cavaliere, Mirandolina si mostra sempre pi\u00f9 gentile e piena di riguardi nei suoi confronti, finch\u00e9 quest'ultimo inizia a mostrare i primi segni di cedimento. Dichiara inoltre di disprezzare le donne che mirano esclusivamente al matrimonio, destando immediatamente una certa ammirazione da parte della sua vittima. Egli non riesce a difendersi come vorrebbe: Mirandolina usa a proprio favore la misoginia del Cavaliere mostrando con falsa sincerit\u00e0 di disprezzare anch'ella le donne e di pensare proprio come un uomo. \nInoltre, Mirandolina mostra ostentatamente di non voler fare complimenti falsi al Marchese. In una famosa scena, lo squattrinato Marchese vuole pavoneggiarsi con la presunta bont\u00e0 di un vino di Cipro che in realt\u00e0 ha un sapore disgustoso; mentre il Cavaliere non riesce a dire in faccia al suo avversario la verit\u00e0, Mirandolina non esita ad affermare davanti a tutti che il vino \u00e8 davvero imbevibile; dicendo la verit\u00e0, porta in avanti la sua maliziosa strategia di seduzione. \nInizia cos\u00ec il crollo del Cavaliere: pur conoscendo le armi nemiche, decide troppo tardi di lasciare la locanda per porsi in salvo. Mirandolina passa all'ultimo attacco e finge di svenire quando egli sta per andarsene. In tal modo, il Cavaliere cede e decide di non partire pi\u00f9.\nTerzo atto.\nIl cameriere Fabrizio, da sempre di servizio nella locanda, \u00e8 molto geloso di Mirandolina, la quale riceve addirittura in dono dal Cavaliere una boccetta d'oro che per\u00f2 getta con disprezzo in un cesto. Infatti, ora \u00e8 la locandiera a mostrarsi ostile nei confronti del Cavaliere, dicendogli di non credere alla sue dichiarazioni d'amore. Il Cavaliere, dilaniato da sentimenti contrastanti, non vuole far sapere di essere oggetto dei raggiri di una donna, ma allo stesso tempo spera di poterla avere per s\u00e9. Quando Conte e Marchese lo accusano di essersi innamorato della donna, l'orgoglio ferito del Cavaliere esplode in una disputa che rischia di culminare in tragedia. Ma l'intervento della stessa locandiera impedisce che si venga alle spade. Il Marchese, accortosi della boccetta nel cesto e credendola di scarso valore, se ne appropria e la regala poi a Dejanira, una delle commedianti arrivate alla locanda.\nDato che l'innamoramento del Cavaliere \u00e8 diventato cosa pubblica proprio come si era riproposta la locandiera, la vendetta di Mirandolina \u00e8 finalmente compiuta, ma ci\u00f2 comporta il risentimento sia del Conte sia del Marchese. \nArriva inoltre il momento in cui il Cavaliere d\u00e0 in escandescenze e inizia a mostrarsi pericoloso, per cui Mirandolina riconosce di essersi spinta troppo in l\u00e0. Decide quindi di risolvere la questione sposando il cameriere Fabrizio, come le aveva consigliato il padre in punto di morte. Mirandolina non lo ama veramente, ma sceglie di approfittare delle circostanze sapendo che il matrimonio non sar\u00e0 un vero ostacolo per la sua libert\u00e0. La scena finale si conclude quando lei, rientrata in possesso della boccetta donatale dal Cavaliere, si rivolge al pubblico maschile e lo esorta a non lasciarsi ingannare.\nLettura.\nLa morale dichiarata del pezzo si ricollega all\"'ars amandi\", dunque a un'arte al tempo riservata agli uomini: l'uomo deve essere messo in guardia da malizie e tranelli escogitati dalle donne, furbe e dotate di armi pericolose. Almeno il brevissimo monologo finale di Mirandolina si inquadra in questa lettura:\nSi tratta comunque soltanto di una minima parte del messaggio della commedia. L'introduzione del pezzo (\"L'autore a chi legge\") approfondisce la questione, parlando dei difetti del Cavaliere e della sua tendenza a incappare in situazioni di sofferenza e avvilimento. Concentrandosi sui caratteri dei personaggi si nota quindi come la furbizia e la malizia di Mirandolina vincano sulla presunzione e sull'ostinazione del Cavaliere: \nPrincipalmente, va comunque detto che, a dispetto dei difetti dalla protagonista, la civetteria di Mirandolina \u00e8 da introdursi in un operato fondamentalmente onesto; nella sostanza, la commedia illustra in maniera convincente l'indipendenza e intelligenza di una donna d'affari, doti che la portano al successo: \u00e8 in questo contesto che va primariamente letta l'opera. Il matrimonio con Fabrizio, indispensabile per rispettare le convenzioni e portare la vicenda a un lieto fine, non altera la lettura di fondo: il ritratto di un individuo autonomo e con senso del realismo.\nDal teatro della commedia dell'arte al teatro d'autore.\n\"La locandiera\" \u00e8 lo stendardo del nuovo teatro di Goldoni che soppianta gli schemi logori dell'obsoleta commedia dell'arte. Le maschere che gli attori usavano in precedenza per interpretare personaggi fissi vengono soppiantate dal volto stesso dei commedianti, che impersonano il ruolo di personaggi quotidiani e reali. Lo svolgimento della vicenda, prima affidato attraverso un sommario canovaccio all'inventiva degli attori, viene sostituito dall'ordinata sequenza di eventi mirabilmente pianificata da Goldoni, che diventa cos\u00ec il poeta di teatro.\nI personaggi di Dejanira e Ortensia, vicini al mondo della Commedia dell'Arte, vengono descritti come figure capaci di fingere solo sul palco, ma non fuori dalla scena; sono infatti facilmente smascherate tanto da Mirandolina quanto dal Cavaliere, e incarnano il ruolo delle antagoniste perdenti. Mirandolina, invece, incarna il tipico esempio della nuova commedia di carattere goldoniana, i cui personaggi sono in grado di pianficare e recitare sul gran teatro del mondo da cui sono tratti: in questo senso, ella incarna l'intento dell'intera riforma teatrale di Goldoni. Questo personaggio, tra l'altro, non \u00e8 altro che uno sviluppo della maschera di Colombina che ritroviamo nella commedia dell'arte; a differenza di quella, per\u00f2, si tratta di un personaggio differenziato e imprevedibile. Questa tendenza al realismo conferisce alla commedia un volto umano.\nLa commedia nel suo contesto storico.\nSi tratta di un'opera accessibile a tutti; in questo senso, si discosta dai temi prevalentemente filosofici e intellettuali dell'Illuminismo. Malgrado ci\u00f2, la commedia rispecchia il dibattito sulle classi sociali, cos\u00ec vivo nel Settecento, e pu\u00f2 essere considerata proprio in questo contesto storico. Nella citt\u00e0 lagunare, fondamentale \u00e8 la convivenza tra spirito conservatore e idee gradualmente sempre pi\u00f9 moderne. E Mirandolina si preoccupa dei suoi interessi incarnando in un certo senso i nuovi ideali della borghesia mercantile ed emergente in questo secolo. I nobili, poi, sono rappresentati nella varia articolazione che caratterizzava l'aristocrazia del XVIII secolo: nobili di antica stirpe (nobilt\u00e0 di spada) ma decaduti e privi di mezzi, nobili ricchi di appoggi e relazioni ma non di denari, borghesi da poco nobilitati (nobilt\u00e0 di toga). Nell'insieme, gli aristocratici rappresentano i parassiti della societ\u00e0 che non contribuiscono minimamente al suo sviluppo, pretendendo privilegi e servigi e rendendosi ridicoli agli occhi degli spettatori; Goldoni assume in questo contesto l'ottica del terzo stato.\nChiaramente da inquadrare nella scia dell'Illuminismo \u00e8 la rivalutazione della donna nelle opere di Goldoni tra il 1750 e il 1753: una figura ispirata e consapevole delle proprie scelte. Emerge quindi nella commedia il concetto illuminista di autodeterminazione dell'individuo, particolarmente significativo perch\u00e9 portato avanti da un personaggio femminile.\nSe dal punto di vista sociale la visione di Goldoni fu profondamente critica, lo stesso vale per l'atteggiamento dei nobili veneziani nei confronti del drammaturgo, piuttosto ostile; con ci\u00f2, la scelta di ambientare la commedia a Firenze anzich\u00e9 a Venezia doveva costituire una sorta di protezione per Goldoni. \n\u00c8 comunque anche per confrontarsi con le grandi figure dell'Illuminismo che Goldoni avrebbe abbandonato Venezia alla volta di Parigi.\nAdattamenti.\nNel 1773 Antonio Salieri e il librettista Domenico Poggi adattarono la commedia in un dramma giocoso in tre atti. Nel 1800 Simon Mayr compose una sua versione in due atti su libretto di Gaetano Rossi. \nFu anche una delle opere preferite del cantante d'opera Luigi Barilli. La commedia ha anche ispirato numerosi film e sceneggiati televisivi, tra i quali \"La locandiera\" di Giancarlo Cobelli, \"La locandiera\" di Paolo Cavara e \"Miranda\" di Tinto Brass."}
{"id": "213354", "revid": "775372", "url": "https://it.wikipedia.org/wiki?curid=213354", "title": "Dollaro delle Bahamas", "text": "Il dollaro bahamense (\"B$\"; codice ISO 4217 \"BSD\") \u00e8 la moneta nazionale di Bahama dal 1966. Normalmente \u00e8 indicato con il simbolo di dollaro \"$\" o in alternativa con \"B$\" per distinguerlo dalle altre monete che si chiamano dollaro. \u00c8 diviso in 100 cent.\nIl dollaro bahamense \u00e8 agganciato al dollaro statunitense con un cambio di uno a uno.\nSpecialmente nelle zone turistiche il dollaro statunitense \u00e8 accettato senza alcun problema.\nStoria.\nIl dollaro ha sostituito la sterlina nel 1966 con il cambio di 1 dollaro = 7 scellini = 0,35 sterline.\nQuesto tasso permise di fissare la parit\u00e0 con il dollaro statunitense, dato che all'epoca il tasso sterlina/dollaro era \u00a31 = $2,80. Questo spiega anche la moneta da 15 cent che era \"grosso modo\" equivalente a uno scellino"}
{"id": "213360", "revid": "399", "url": "https://it.wikipedia.org/wiki?curid=213360", "title": "Tel Aviv - Yafo", "text": ""}
{"id": "213361", "revid": "1335892", "url": "https://it.wikipedia.org/wiki?curid=213361", "title": "Orzata", "text": "Il nome orzata \u00e8 utilizzato per designare genericamente la bevanda rinfrescante di colore bianco opalescente. \nIn Italia, sebbene sia opinione diffusa che l'essenza principale sia estratta dalle mandorle, il gusto dell'orzata \u00e8 diverso da quello del latte di mandorla poich\u00e9, semplicemente, non contiene mandorle se non in forma di aroma, tra i quali l'aroma di mandorla amara, cio\u00e8 aldeide benzoica opportunamente resa solubile per l'uso in sciroppo di zucchero, al 65% di media, ed acqua.\nStoria.\nIl nome deriva dalla voce latina \"hordeata\", ovvero \"fatta con orzo\"; ma con il passare dei secoli, l'orzo germogliato \u00e8 stato sostituito da altri ingredienti vegetali, anche se il nome \u00e8 rimasto per definire tutte quelle bevande ottenute col medesimo procedimento.\nL'essenza principale dell'orzata \u00e8 invece estratta dal benzoino deacidificato alla quale viene aggiunta essenza di vaniglia e fiori di arancio. L'orzata si presenta sotto forma di sciroppo di colore bianco lattiginoso da diluire in acqua fresca. Il sapore \u00e8 in genere considerato molto dolce.\n\u00c8 anche utilizzata per aromatizzare l'acqua dei ghiaccioli."}
{"id": "213362", "revid": "585241", "url": "https://it.wikipedia.org/wiki?curid=213362", "title": "Pinot Grigio", "text": ""}
{"id": "213363", "revid": "1543377", "url": "https://it.wikipedia.org/wiki?curid=213363", "title": "Under a Blood Red Sky", "text": "Under a Blood Red Sky \u00e8 il primo album dal vivo del gruppo musicale irlandese U2, pubblicato nel 1983.\nIl disco.\n\u00c8 costituito da esibizioni dal vivo tratte da tre concerti durante il \"War Tour\": Denver (Colorado), Boston (Massachusetts) e Sankt Goarshausen (Germania).\nIl titolo dell'album \u00e8 tratto da una strofa contenuta nel singolo \"New Year's Day\", dall'album \"War\". Il disco documenta il sacro furore del gruppo irlandese sul palco, avviato ormai verso una definitiva consacrazione.\nIn parallelo usc\u00ec una VHS col titolo di \"\" che documenta parzialmente il concerto tenuto dal gruppo al Red Rocks Amphitheatre di Morrison in Colorado."}
{"id": "213364", "revid": "570724", "url": "https://it.wikipedia.org/wiki?curid=213364", "title": "Prevalenza (fisica)", "text": "La prevalenza di una pompa in un circuito idraulico chiuso \u00e8 una grandezza fisica che pu\u00f2 essere definita semplicisticamente come la differenza di altezza a cui la pompa \u00e8 in grado di spingere l\u2019acqua rispetto all\u2019altezza da cui l\u2019ha aspirata o rispetto al punto in cui si trova la pompa stessa. Ad esempio se una pompa \u00e8 appoggiata al terreno, preleva l'acqua da un serbatoio posto ad 1 m di altezza e la spinge fino ad un altro serbatoio collocato a 15 metri dal suolo allora la sua prevalenza \u00e8 di H = 14 m (15-1); se invece il livello dell'acqua prelevata dal serbatoio di prelievo fosse stato allo stesso livello della pompa allora la prevalenza sarebbe stata di 15 m.\nLa prevalenza manometrica viene misurata in metri di colonna d\u2019acqua o pi\u00f9 semplicemente in metri (altezza) ed \u00e8 definita pi\u00f9 semplicemente come la capacit\u00e0 di una pompa di elevare un certo quantitativo d'acqua ad una determinata altezza. La quantit\u00e0 d'acqua \u00e8 espressa in unit\u00e0 di volume cio\u00e8 in litri o suoi multipli o sottomultipli.\nAll\u2019aumentare della portata, diminuisce la prevalenza, all'aumentare dell'altezza la prevalenza invece aumenta.\nNelle tabelle riportanti i dati tecnici delle pompe idrauliche, ad esempio quelle per il sollevamento dell'acqua, vi \u00e8 indicato tra gli altri dati anche la prevalenza ovvero il dislivello massimo di sollevamento, espressa normalmente in metri.\nLa prevalenza H della pompa \u00e8 la somma di diverse variabili H=Hg+Y+\u03a3i:\nAndando pi\u00f9 nel dettaglio, la prevalenza, indicata solitamente con H, \u00e8 il dislivello massimo di sollevamento che una pompa (ovvero una macchina operatrice che trasforma l'energia meccanica in energia idraulica) pu\u00f2 complessivamente fare superare ad un fluido:\nLa prevalenza si distingue in totale H(u), globale H(g) (quest'ultima pu\u00f2 essere denominata geodetica se i due serbatoi A e B sono a pelo libero);H(u) \u00e8 la variazione di carico totale tra ingresso e uscita dalla pompa. H(t) \u00e8 la perdita di carico che si ha tra il serbatoio A e il serbatoio B posto a quota maggiore.\nH(u) &gt; H(t) in quanto quest'ultimo tiene conto del lavoro delle resistenze passive L(w).\nLa prevalenza \u00e8 comunemente espressa in metri nel sistema tecnico mentre nel Sistema Internazionale si indica la pressione, espressa in Pascal, che corrisponde ad una colonna di fluido di altezza pari alla prevalenza.\nLa prevalenza \u00e8 la pressione che una pompa riesce a dare ad un circuito e di conseguenza di vincere le perdite di carico e il dislivello.\nLa prevalenza di una pompa \u00e8 anche definibile come l'energia per unit\u00e0 di massa fornita dalla pompa ad un fluido. La prevalenza cos\u00ec intesa ha la dimensione di una velocit\u00e0 elevata al quadrato, con la seguente equazione dimensionale:\nParlando di un fluido generico, per il calcolo del lavoro utile si parla di salto entalpico per unit\u00e0 di massa, che dimensionalmente \u00e8 anch'esso una velocit\u00e0 elevata al quadrato.\nParlando in particolare di fluidi incomprimibili (liquidi), cio\u00e8 di macchine idrauliche, si preferisce usare la prevalenza per il calcolo del lavoro utile e del rendimento.\nIn un circuito chiuso la prevalenza serve a vincere le perdite di carico del circuito dovute all'attrito."}
{"id": "213367", "revid": "1872303", "url": "https://it.wikipedia.org/wiki?curid=213367", "title": "Corona cecoslovacca", "text": "La Corona cecoslovacca (rispettivamente in ceco e slovacco: \"Koruna \u010deskoslovensk\u00e1\" e \"Koruna \u010desko-slovensk\u00e1\") \u00e8 stata la moneta della Cecoslovacchia dal 10 aprile 1919 (quando ha rimpiazzato la corona austro-ungarica, valuta ufficiale dell'Austria-Ungheria, di cui la Cecoslovacchia faceva parte), fino al 1939, e dal 1\u00ba novembre 1945 fino al 7 febbraio 1993. Per un breve periodo nel 1939 e nel 1993 \u00e8 stata la valuta della Repubblica Ceca e della Slovacchia separate.\nL'8 febbraio del 1993 \u00e8 stata sostituita dalla Corona ceca e dalla Corona slovacca.\nIl codice ISO 4217 per la Corona cecoslovacca era CSK. 1 Corona era divisa in 100 heller.\nStoria.\nL'11 settembre 1892 fu introdotta in Austria-Ungheria una valuta chiamata \"krone\" in lingua tedesca, come prima moneta moderna basata sull'oro. Dopo la creazione della Cecoslovacchia indipendente nel 1918, ci voleva un sistema per stabilire una nuova moneta, che si sarebbe dovuta distinguere dalle altre monete, soggette a iperinflazione create negli stati nati dalla dissoluzione dell'Impero austro-ungarico. L'anno seguente, il 10 aprile 1919, ebbe luogo una riforma della valuta, che defin\u00ec la nuova \"koruna\" eguale in valore alla vecchia corona austro-ungarica. Le prime banconote entrarono in circolazione lo stesso anno, mentre le monete solo tre anni dopo, nel 1922.\nLa corona circol\u00f2 fino al 1939, quando furono introdotte monete separate per Boemia-Moravia e Slovacchia, al pari della corona cecoslovacca. Erano la \"corona di Boemia e Moravia\" e la \"corona slovacca\". La corona cecoslovacca fu ristabilita nel 1945, sostituendo le precedenti valute.\nLa corona pass\u00f2 attraverso una serie di ulteriori riforme. Una tra quelle particolarmente drastiche avvenne nel 1953. Al tempo della repubblica socialista cecoslovacca, il Partito Comunista dovette affrontare il problema del doppio mercato all'interno del Paese: un mercato fisso, che assicurava la presenza del cibo di base e un mercato libero, in cui le merci erano anche otto volte pi\u00f9 care, ma sicuramente di migliore qualit\u00e0. Il Partito decise di dichiarare una riforma della valuta valida dal 1\u00ba giugno 1952, e di distribuire nuove banconote stampate nell'Unione Sovietica. La riforma era stata preparata molto velocemente, e fu tenuta nascosta fino all'ultimo, anche se alcune informazioni trapelarono seminando il panico nella popolazione. La sera prima dell'emissione delle nuove banconote il presidente della Cecoslovacchia Anton\u00edn Z\u00e1potock\u00fd tenne un discorso alla radio, in cui neg\u00f2 ogni possibilit\u00e0 di riforma e calm\u00f2 la popolazione, anche se sapeva di mentire alla nazione. Il giorno successivo la gente fu autorizzata a cambiare moneta fino a 300 nuove corone al cambio di 5 vecchie corone ogni 1 nuova, e il resto al cambio di 50:1. Tutte le azioni, le obbligazioni e altre forme di investimento vennero annullate. La condizione economica di molte persone peggior\u00f2 e scoppiarono molte manifestazioni popolari, la maggiore delle quali ebbe luogo a Plze\u0148, dove 472 persone furono arrestate.\nNel 1993, in accordo con la dissoluzione della federazione cecoslovacca, la corona cecoslovacca si divise in due monete indipendenti, la corona slovacca e la corona ceca. La prima valuta \u00e8 stata sostituita dall'euro il 1\u00ba gennaio 2009, mentre la seconda verr\u00e0 sostituita non appena la Repubblica Ceca raggiunger\u00e0 i criteri economici validi per tutta l'Unione europea."}
{"id": "213368", "revid": "287204", "url": "https://it.wikipedia.org/wiki?curid=213368", "title": "Aristarco", "text": ""}
{"id": "213373", "revid": "439868", "url": "https://it.wikipedia.org/wiki?curid=213373", "title": "Durban", "text": "Durban () \u00e8 una citt\u00e0 portuale del Sudafrica; si trova sulla costa indiana del Paese; \u00e8 il capoluogo della municipalit\u00e0 metropolitana di Ethekwini, amministrativamente facente parte della provincia di KwaZulu-Natal.\nCon circa 3,4 milioni d'abitanti \u00e8 la terza citt\u00e0 pi\u00f9 popolosa del Sudafrica e il suo porto \u00e8 il pi\u00f9 grande e importante del Paese nonch\u00e9 il terzo dell'emisfero sud per stivaggio container marittimi.\nGeografia fisica.\nLa citt\u00e0 si trova sulla costa dell'Oceano Indiano a sud del Tropico del Capricorno ed ha un clima umido subtropicale.\nPopolazione.\nLa citt\u00e0 conta pi\u00f9 di 3 milioni di abitanti, di cui il 68,5% di neri, il 20% di indiani, il 9% di bianchi e il 2,5% di mulatti.\nStoria.\nIl 25 dicembre 1497, il navigatore portoghese Vasco da Gama approd\u00f2 in un porto naturale sull'Oceano Indiano lungo la costa africana. Chiam\u00f2 questa costa Natal ed il porto naturale Rio De Natal, che successivamente prese il nome di Port Natal.\nNel 1823, Henry Fynn, un commerciante britannico, ottenne del re zul\u00f9 Shaka l'autorizzazione a stabilire un porto commerciale permanente a Port Natal.\nNel 1835 Port Natal venne ribattezzata Durban, in onore del governatore della Colonia del Capo, Benjamin d'Urban.\nPrecedentemente repubblica boera indipendente nota come Repubblica di Natalia, la regione fu annessa definitivamente alla Colonia del Capo nel 1844.\nVerso la fine dell'Ottocento il porto di Durban conobbe uno sviluppo economico considerevole che fece s\u00ec che questa citt\u00e0 divenisse la vera capitale economica del Natal. A partire dal 1855 migliaia di indiani e di asiatici sbarcarono a Durban per andare a lavorare nei campi di canna da zucchero.\nQuesta popolazione indiana si fiss\u00f2 a Durban.\nCitt\u00e0 anglofona, liberale, indiana e zul\u00f9 durante tutto il XX secolo, ecliss\u00f2 tutte le sue rivali dell'Africa sub-sahariana per diventare il pi\u00f9 grande porto del subcontinente cos\u00ec come una destinazione turistica molto apprezzata dagli abitanti del Transvaal.\nNegli anni 90, Durban soppiant\u00f2 Citt\u00e0 del Capo come seconda citt\u00e0 pi\u00f9 grande dell'Africa meridionale in numero di abitanti dietro Johannesburg.\nNel 2001, la citt\u00e0 accolse la Conferenza mondiale contro il razzismo organizzata dall'ONU.\nNel 2009 ha accolto la cinquantasettesima edizione dell'ISI (International Statistical Association).\nEconomia.\nIndustria.\nDurban \u00e8 il pi\u00f9 grande centro portuale dell'oceano indiano e il pi\u00f9 grande porto di importazione e di esportazione dell'Africa meridionale. Nel 2004, il suo porto ha trattato 1,6 milioni di container EVP e 25 milioni di tonnellate di merci. Localizzata in una regione dove sono coltivati dei grandi campi di canna da zucchero, Durban \u00e8 il pi\u00f9 grande porto commerciale di zucchero al mondo.\n\u00c8 anche una citt\u00e0 industriale rinomata per le sue raffinerie di zucchero, la sua industria tessile e le sue fabbriche di vernici, di sapone e di conserve.\nTuttavia l'alto livello di criminalit\u00e0 che si riscontra nella Durban Metropolitan Area unitamente alla scarsa pulizia della zona, fa s\u00ec che il livello di disoccupazione sia piuttosto elevato, attorno al 30%, e che molte aziende stiano spostando la loro attivit\u00e0 nel distretto di Umhlanga a nord della citt\u00e0.\nCultura.\nCucina.\nUno dei piatti tradizionali di Durban \u00e8 il bunny chow, una pagnotta riempita di curry consumata come cibo da strada.\nTurismo.\nAnche se a partire dagli anni 90 il tasso di criminalit\u00e0 \u00e8 diventato altissimo, Durban resta al centro di una regione balneare e turistica che si estende per .\nI principali siti turistici della citt\u00e0 sono:\nAd un'ora di strada in direzione nord si raggiunge la capitale della provincia, l'affascinante citt\u00e0 di Pietermaritzburg. Per raggiungerla si percorre una strada da cui si pu\u00f2 ammirare il panorama collinare con i villaggi Zulu.\nDurban \u00e8 un posto obbligato per poter raggiungere le spiagge e le citt\u00e0 costiere. A nordest della citt\u00e0 l'autostrada costiera N2 permette di raggiungere Umhlanga Rock, una delle localit\u00e0 balneari pi\u00f9 eleganti del paese, Stanger, la localit\u00e0 dove \u00e8 sepolto il re Shaka e, dopo aver attraversato il ponte sul fiume Tugela, l'interno della provincia di KwaZulu-Natal. Eshowe e Shakaland, (dove sono stati ricostruiti villaggio zul\u00f9), rappresentano mete turistiche raggiungibili da Durban.\nA a sud di Durban, lungo la costa dell'Oceano Indiano, si raggiunge la localit\u00e0 balneare di Amanzimtoti. La costa, in direzione sud, \u00e8 caratterizzata da lagune, parchi naturali e villaggi zulu e attraversa Port Shepstone e la regione protetta della gola Oribi, fino a raggiungere la costa di Hibiscus Coast, celebre per le sue localit\u00e0 balneari e per le sue impressionanti cascate, fino a raggiungere Port Edward, citt\u00e0 alla frontiera con la provincia del Provincia del Capo Orientale (a ).\nSport.\nA Durban hanno sede gli franchigia di rugby che partecipa al Super Rugby, mentre la squadra del compete in Currie Cup, il massimo campionato nazionale. Entrambe le formazioni giocano al Kings Park Stadium con una capacit\u00e0 di spettatori.\nNel calcio sono attive le societ\u00e0 del e del . Lo stadio principale \u00e8 il Moses Mabhida Stadium, che presenta una capacit\u00e0 di spettatori.\nEventi sportivi.\nDurban ha ospitato cinque partite della Coppa del Mondo di rugby 1995 e nel 2010 quelle dei Mondiali di calcio, gli stadi sono stati rispettivamente il Kings Park e il Moses Mabhida.\nAltri eventi rilevanti sono stati i Campionati africani di atletica leggera del 1993 e del 2016 e nel cricket la Coppa del Mondo 2003 e la Champions League Twenty20.\nNel 2007 \u00e8 stata sede del Campionato africano di pallavolo maschile 2007, vinto dall'.\nLa metropoli ha ospitato, per alcune stagioni, il campionato automobilistico A1 Grand Prix nel circuito urbano allestito, con i box delle scuderie allestiti nel \"Waterfront\".\nInfrastrutture e trasporti.\nNei pressi della citt\u00e0 \u00e8 presente l'Aeroporto Internazionale di Durban."}
{"id": "213376", "revid": "383359", "url": "https://it.wikipedia.org/wiki?curid=213376", "title": "Gourde haitiano", "text": "Il gourde (francese), goud (creolo haitiano) \u00e8 la valuta ufficiale di Haiti. Il suo codice ISO 4217 \u00e8 HTG. Il gourde \u00e8 diviso in 100 \"centime\" (francese) o \"santim\" (creolo haitiano).\nPrimo Gourde, 1813-1870.\nIl primo gourde fu introdotto nel 1813. Sostitu\u00ec la livre con un cambio di 1 gourde = 8 livre 5 sou.\nMonete.\nLa prima emissione di monete era costituita da pezzi d'argento da 6, 12 e 25 \"centime\". Nel 1827 furono introdotte monete da 50 e 100 centime, cui seguirono quelle da 1 e 2 centime nel 1828. Nel 1846 e nel 1850 furono emesse le monete ad 6\u00bc centime e quelle da 6 centime. Nel 1863 furono emesse monete di bronzo, prodotte dalla Heaton mint di Birmingham. Queste erano nei valori da 5, 10 e 20 centime e furono le ultime monete del primo gourde.\nBanconote.\nIl governo di Haiti emise carta-moneta nei tagli da 1, 2, 4, 5, 8, 10, 12, 16, 20, 24, 25, 48 e 100 gourde.\nSecondo gourde, 1870-1872.\nNel 1870 fu emesso il nuovo gourde rivalutato con un tasso di dieci ad uno. Per questo secondo gourde ci furono solo banconote emesse dal governo con i valori di 10 e 25 gourde.\nTerzo gourde, 1872-in corso.\nNel 1872 il gourde fu nuovamente rivalutato, questa volta con un tasso di 300 ad 1. Nei primi anni di questa nuova valuta furono emesse solamente le banconote e fu spesso usato il nome \"piastre\" invece di gourde, in particolare nelle banconote emesse con la data 1875. Nel 1881 il gourde fu agganciato al franco francese con un cambio di 5 franchi = 1 gourde e fu ripresa la produzione di monete.\nIl rapporto con il franco non sopravvisse ma nel 1912 il gourde ebbe un cambio fisso con il dollaro statunitense con un cambio di 5 gourde per un dollaro. Anche se questo tasso fisso \u00e8 stato abbandonato nel 1989 e la valuta ora oscilla liberamente sul mercato, i cinque gourde sono spesso chiamati \"dollaro haitiano\". Ugualmente i 5 centime sono il \"penny haitiano\". Inoltre in molti posti i prezzi non sono espressi in gourde ma in \"dollari haitiani\", che di conseguenza devono essere multiplicati per 5 per convertli in gourdes.\nMonete.\nNel 1881 l'emissione di monete era costituita da pezzi da 1, 2, 10, 20 e 50 centime e da 1 gourde. Le monete da 5 centime fu aggiunta nel 1889. La produzione delle monete da 1 e 2 centime e da un 1 gourde termin\u00f2 nella met\u00e0 degli anni 1890, mentre la produzione di monete cess\u00f2 completamente tra il 1908 ed il 1949, quando riprese la produzione delle monete da 5 e 10 centime. Queste furono seguite da quelle da 20 centime nel 1956, da 50 centime nel 1972 e da 1 e da 5 gourde nel 1995.\nLe monete in circolazione sono:\nBanconote.\nNel 1875 furono emesse banconote dalla \"National Bank of Haiti\" nei tagli da 25 centime, 1 e 5 piastre (uguali al gourde). Dopo queste furono emesse banconote in tagli che andavano dai 10 centime ai 5 gourde dai vari governi di Haiti fino al 1916, quando iniziarono le emissioni della \"Banque Nationale de la R\u00e9publique d'Ha\u00efti\". Nel 1920 furono emesse banconote da 1, 2, 5, 10 e 20 gourde e quelle da 50 e 100 gourde furono aggiunte nel 1925. Negli anni 1970 furono introdotte le banconote da 25, 250 e 500 gourde. Nel 1979, la Banque de la R\u00e9publique d'Ha\u00efti prese il posto della Banque Nationale come responsabile dell'emissione della carta moneta. La banconota da 1000 gourde \u00e8 stata introdotta nel 2004.\nLe banconote in circolazione sono:\nNota: le banconote da 1, 2, e 5 gourde non sono pi\u00f9 stampate."}
{"id": "213379", "revid": "682087", "url": "https://it.wikipedia.org/wiki?curid=213379", "title": "Anfiteatro di anatomia", "text": ""}
{"id": "213380", "revid": "125310787", "url": "https://it.wikipedia.org/wiki?curid=213380", "title": "James Cameron", "text": "I suoi due ultimi film, \"Avatar\" e \"Titanic\", sono rispettivamente il primo ed il terzo film di maggiore incasso della storia del cinema. I suoi lavori da regista hanno incassato complessivamente 5,2 miliardi di dollari (1,5 miliardi di dollari negli Stati Uniti e altri 3,68 miliardi di dollari nel resto del mondo). Parallelamente all'attivit\u00e0 di cineasta, Cameron si \u00e8 cimentato nella produzione di documentari e in seguito nell'ideazione e nella realizzazione di nuove tecnologie cinematografiche. Cameron ha anche contribuito alla realizzazione di riprese sottomarine, allo sviluppo della computer grafica e del cinema tridimensionale.\nCameron \u00e8 inoltre il fondatore della Lightstorm Entertainment, societ\u00e0 di produzione cinematografica indipendente.\nBiografia.\nGli inizi.\nFiglio di un ingegnere, si trasferisce negli Stati Uniti nel 1971. Ha studiato fisica, senza conseguire la laurea. Dedito agli interessi pi\u00f9 disparati, vide nel cinema una sorta di medium in grado di permettergli di sfruttare e approfondire tutte le sue passioni. Uno dei suoi film preferiti \u00e8 \"Guerre stellari\", che alla sua uscita lo convince definitivamente a dedicarsi al cinema.\nNel 1978 gira il suo primo cortometraggio (\"Xenogenesis\"), finanziato da un consorzio di dentisti californiani, che approvano un suo soggetto fantascientifico sull'onda del successo di \"Guerre stellari\". Inizia a lavorare come tecnico degli effetti speciali nell'\u00e9quipe di Roger Corman in \"I magnifici sette nello spazio\" (1980), collaborando poi a \"\" (1981) e \"Il pianeta del terrore\" (1981), per il quale \u00e8 co-creatore delle scenografie e regista delle seconde unit\u00e0.\nCameron debutta alla regia con il sequel dell'horror di Joe Dante \"Pira\u00f1a\" (1978): si tratta di \"Pira\u00f1a paura\" del 1981, un film a basso costo prodotto in Italia, dove si usava produrre sequel dei successi horror statunitensi (altri esempi sono \"Alien 2 sulla Terra\" e \"Zombi 2\") per sfruttare il traino commerciale dell'originale primo episodio. Il suo ruolo di regista sul set per\u00f2 dur\u00f2 poco: Venne dunque licenziato a met\u00e0 produzione e relegato al ruolo di aiutoregista, mentre a dirigere il film s'incaric\u00f2 il produttore stesso della pellicola. Il film venne ignorato da critica e pubblico.\nTerminate le riprese, Cameron contrasse un'intossicazione alimentare e fu ricoverato in ospedale. Cameron sostiene che in una notte di malessere ebbe un incubo in cui c'erano \"in nuce\" le immagini di \"Terminator\", che gli ispirarono la trama di questo suo primo successo.\n\"Terminator\".\nNel 1984 Cameron d\u00e0 vita ad un suo soggetto, \"Terminator\", un thriller di fantascienza percorso da inquietudine apocalittica e tecnologia frastornante, che ottiene un incredibile successo di pubblico e consolida la fama di Arnold Schwarzenegger.\nCarriera.\nNel 1985 scrive la sceneggiatura per \"Rambo 2 - La vendetta\" ma il suo testo verr\u00e0 semplificato dal protagonista Sylvester Stallone, per questo ottiene quindi il Razzie Award alla peggior sceneggiatura insieme a Stallone e a Kevin Jarre. L'interesse di Cameron per il transatlantico Titanic si accende il 1\u00ba settembre 1985, quando la spedizione organizzata da Robert Ballard ritrova il relitto della nave affondata nell'aprile del 1912.\nLa sua filmografia continua con \"Aliens - Scontro finale\" (1986), secondo capitolo del filone misto fantascienza-horror inaugurato da Ridley Scott. Nel 1987 la moglie Gale Anne Hurd gli chiede di riscrivere (non accreditato) la sceneggiatura per il film \"\" (1988), da lei prodotto. La pellicola vince il Saturn Award come miglior film di fantascienza. \nIl successivo e difficoltoso \"The Abyss\" (1989), vicenda sottomarina dell'incontro di extra-terrestri subacquei, ottiene scarso successo. Sar\u00e0 rivalutato negli anni successivi dalla critica.\nNel 1991 arriva il sequel del film che lo aveva reso celebre: \"Terminator 2 - Il giorno del giudizio\", che ottiene un elevato successo. Mentre lavorava al film la nuova moglie, Kathryn Bigelow, gli chiese di riscrivere la sceneggiatura di \"Point Break - Punto di rottura\" (1991), di cui era la regista e Cameron il produttore esecutivo.\nNel 1991 comincia a pianificare una propria realizzazione di Spider-Man, personaggio dei fumetti Marvel. Cameron scrisse la sceneggiatura ma il suo progetto Spider Man naufrag\u00f2 a causa di inestricabili problemi di diritti. Il regista si disse molto deluso da come andarono effettivamente le cose.\nNel 1994 \u00e8 la volta di \"True Lies\", ironica storia d'amore e di spionaggio alla James Bond; si tratta del terzo film dell'accoppiata Cameron-Schwarzenegger, nonch\u00e9 il primo ad aver superato i 100 milioni $ di budget. I risultati comunque sono inferiori a quelli ottenuti in precedenza dai suoi film e per molti, in particolare per la critica, il film poteva essere sviluppato in maniera migliore. Nel frattempo comincia l'organizzazione per la produzione del film pi\u00f9 visto della storia del cinema. A questo periodo (1995) risalgono i primi appunti su un ulteriore progetto fantascientifico ispirato ai romanzi su John Carter di Marte, un progetto che diventer\u00e0, molto tempo dopo, il film \"Avatar\".\n\"Titanic\".\nDopo aver prodotto e sceneggiato \"Strange Days\" (1995), diretto da Kathryn Bigelow (sua moglie dal 1989 al 1991), nel 1997 d\u00e0 alla luce il suo progetto pi\u00f9 ambizioso: \"Titanic\", il film pi\u00f9 costoso mai realizzato fino ad allora (200 milioni di dollari di budget pi\u00f9 altri 85 spesi per la promozione), che con 1,8 miliardi $ di incassi diventa, all'epoca, il film di maggior successo nella storia del cinema (record superato prima nel 2009 da \"Avatar\", sempre di Cameron e successivamente nel 2019 da , dei fratelli Russo), incassando il doppio di quanto aveva accumulato \"Jurassic Park\". Ha ricevuto 14 candidature all'Oscar, al pari di \"Eva contro Eva\" (1950), e ne ha vinti undici, primato detenuto insieme a \"Ben-Hur\" (1959) e \"Il Signore degli Anelli - Il ritorno del re\" (2003). \"Titanic\" \u00e8 una melodrammatica storia d'amore sullo sfondo del tragico affondamento.\nIl film \u00e8 stato successivamente convertito in 3D e ridistribuito nelle sale il 15 aprile 2012, ad un secolo esatto dalla tragedia del transatlantico. Per l'occasione Cameron ha affermato \u00abnon sar\u00e0 bello come un film girato completamente in 3D, ovviamente; dovete pensare piuttosto ad una sorta di 2.8D\u00bb.\nDocumentari.\nDopo \"Titanic\", Cameron si dedica soprattutto ai documentari: Nel (2002) collabora assieme a Discovery Channel e ad Andrew Wight in una spettacolare spedizione subacquea alla scoperta della corazzata tedesca Bismark, il documentario verr\u00e0 rilasciato in Italia con il nome di \"Affondate la Bismark\", \"Ghosts of the Abyss\" (2003), che parla del tragico affondamento del Titanic; \"Aliens of the Deep\" (2005), dove il regista assieme ad un gruppo di scienziati della NASA esplora una catena montuosa sottomarina, la Dorsale Medio-Atlantica, dove vivono alcune delle forme viventi pi\u00f9 rare del pianeta; \"The Lost Tomb of Jesus\" (2007), sulla Tomba di Talpiot, presunto sepolcro di Ges\u00f9.\n\"Avatar\".\nA fine 2009 \u00e8 uscito nelle sale cinematografiche \"Avatar\", un film che introduce nel mondo del cinema nuove tecnologie visive. Gli innovativi effetti speciali sono stati creati dalla societ\u00e0 neozelandese Weta Digital, nota per la trilogia de Il Signore degli Anelli di Peter Jackson, fondata, tra gli altri, da Peter Jackson stesso. Il film \u00e8 stato il primo ad essere girato in \"3D Fusion Camera\", un tipo di cinepresa digitale ad alta definizione 3D alla quale Cameron stesso, insieme a Vince Pace e Rob Legato, ha dedicato 6 anni di sviluppo. Infatti da quando ha avuto modo di sperimentare il 3D ad alta definizione per i documentari, Cameron ha affermato che non avrebbe mai pi\u00f9 girato film con la pellicola cinematografica tradizionale. Il film incass\u00f2 , diventando il maggior incasso nella storia del cinema, perci\u00f2 il film divenne il re degli incassi ottenendo anche il record, venendo per\u00f2 superato 10 anni pi\u00f9 tardi dal film \"\", diretto dai Fratelli Russo, uscito nel 2019 e distribuito dalla Disney, che incass\u00f2 . Il 13 marzo 2021, Avatar in seguito a una nuova distribuzione nelle sale cinematografiche cinesi \u00e8 tornato in cima alla classifica con .\nNell'ottobre 2010 Cameron aveva dichiarato di aver firmato con la Fox un contratto per girare altri due capitoli di \"Avatar\", la cui uscita nelle sale era programmata per dicembre 2014 e dicembre 2015. Entrambi i sequel si sarebbero prodotti come il primo film dalla Lightstorm Entertainment dello stesso Cameron, in partnership con la 20th Century Fox.\nNel 2011, la Disney ha firmato un contratto sulla costruzione di una grande area tematica sul film \"Avatar\" nel parco Disney's Animal Kingdom, parte del complesso di Walt Disney World Resort in Florida.\nSempre nel 2011 si aggiunge ai sequel un quarto capitolo, programmato per il 2016, con l'intenzione di Cameron di farne uscire uno all'anno. I 3 sequel per\u00f2 subiscono numerosi slittamenti: \"Avatar 2\" viene posticipato al dicembre 2015, e cos\u00ec \"Avatar 3\" passa al dicembre 2016 e il 4\u00b0 al dicembre 2017; poi nel 2013 slittano ancora tutti di un anno e nel 2014 di un altro anno ancora, cos\u00ec da avere: \"Avatar 2\" per Natale 2017, \"Avatar 3\" per Natale 2018 e \"Avatar 4\" per Natale 2019. Ma il 23 gennaio 2016 \"Avatar 2\" viene nuovamente posticipato: non uscir\u00e0 pi\u00f9 a Natale 2017 (pertanto anche \"Avatar 3\" e \"Avatar 4\" slittano, dato che usciranno con la cadenza di un anno l'uno dall'altro), ma probabilmente nell'estate 2018, nonostante venga messo \"in pending\", ovvero senza una data d'uscita precisa. Nel 2016 annuncia la realizzazione di un quinto film della saga.\nNel mese di settembre 2017, dopo anni di posticipazioni, sono partite ufficialmente le riprese dei quattro sequel di Avatar. \u00c8 stato annunciato che \"Avatar 2\", \"Avatar 3\", \"Avatar 4\" e \"Avatar 5\", usciranno al cinema rispettivamente, nel dicembre 2022, nel dicembre 2023, nel dicembre 2026 e nel dicembre 2028, alternati dalla saga dei nuovi \"Star Wars\". Il budget complessivo dei quattro film si aggira attorno al miliardo di dollari.\nCollaborazioni.\n\u00c8 stato collegato, in qualit\u00e0 di produttore, all'adattamento cinematografico del romanzo \"Le montagne della follia\" di H.P. Lovecraft. Il film, che doveva essere diretto da Guillermo del Toro ed interpretato da Tom Cruise, \u00e8 stato cancellato nel 2011.\nNel 2015, dopo anni di sviluppo, annuncia la realizzazione del film \"Alita - Angelo della battaglia\". Il film, di cui doveva essere originariamente regista, produttore e sceneggiatore, \u00e8 stato diretto da Robert Rodriguez ed \u00e8 uscito nel 2018, avendo visto Cameron impegnato come produttore e sceneggiatore.\nVita privata.\nCameron si \u00e8 sposato cinque volte, il primo matrimonio \u00e8 del 1976 con Sharon Williams, il secondo del 1985 con la produttrice Gale Anne Hurd, il terzo del 1989 con la regista Kathryn Bigelow, il quarto del 1997 con l'attrice Linda Hamilton (che nel film \"Terminator\" interpreta il ruolo di Sarah Connor). Dalla Hamilton ha una figlia, Josephine Archer Cameron, ma il matrimonio si conclude nel 1999. Poco dopo Cameron fa coppia fissa con l'attrice Suzy Amis, conosciuta sul set di \"Titanic\": i due si sposano nel 2000. La coppia ha tre figli.\nDal punto di vista religioso, si autodefinisce un ex agnostico divenuto ateo: nella biografia \"The Futurist\" di Rebecca Keegan Cameron afferma \"ho giurato di uscire dall'agnosticismo, che ora chiamo ateismo codardo\".\nHa un legame significativo con il mare, una passione trasferita in molti dei suoi film. A questo riguardo possiede una flotta subacquea di sottomarini compatti, piattaforme di esplorazione e robot marini da esplorazione, che vale circa 400 milioni di dollari.\nSempre in questo ambito, James Cameron \u00e8 il primo uomo ad aver esplorato, in solitaria, il pi\u00f9 profondo degli abissi conosciuti: il 26 marzo 2012 si \u00e8 immerso raggiungendo il fondo della Fossa delle Marianne, nell'Oceano Pacifico. Prima di lui solo l'equipaggio del batiscafo Trieste raggiunse tale punto, nel gennaio del 1960.\nCritica.\nRegista e sceneggiatore perfezionista. Sono suoi i film pi\u00f9 costosi e di successo della storia del cinema. Jean-Claude Carri\u00e8re ha notato un'evoluzione pregiudiziale del concetto di autore nato tra gli anni Cinquanta e Sessanta - il riconoscimento dell'inconfondibile marchio che contraddistingue un film - attualmente sostituito da un autocitazionismo compiaciuto: il regista che continua a rifare se stesso. Le tematiche e le ossessioni per Tina Porcelli non bastano da sole: \"la forza del cinema di Cameron sta proprio nella sua ricerca inesausta, nella contaminazione dei generi non pi\u00f9 confinati in categorie definite\". \"Aliens\" \u00e8 infatti un horror fantascientifico che porta il film di guerra nello spazio; \"True Lies\" innesta la commedia nel filone catastrofico e \"Titanic\" fa della nave-effetto speciale la protagonista dell'epica. (Tina Porcelli, \"James Cameron\", Castoro, 2000 p.\u00a065)\nIl regista ha un legame fondamentale con il mare, l'acqua, la luce, le macchine, sono elementi chiave nella lettura dei film di \"Jim\". In tutti i suoi film si possono notare importanti scene con l'acqua (compreso True Lies, dove nel mare, si manifesta addirittura un'esplosione nucleare), l'acqua \u00e8 una visione della realt\u00e0 alternativa per James Cameron, il regista ricostruisce la sua realt\u00e0 e la rapporta a un mondo dove il liquido rappresenta un filtro, una nuova interpretazione per la realt\u00e0 cosciente e visiva.\nTematicamente i film di James Cameron sono dedicati all'esplorazione del rapporto tra l'uomo e la tecnologia, e paradossalmente tutta la tecnologia usata per crearli ha il compito di mostrare il lato pericoloso della tecnologia stessa: dalla guerra uomo-macchina della saga di \"Terminator\", al corporativo che vuole utilizzare gli alieni di \"Aliens\" come arma biologica, alla tragedia del \"pi\u00f9 grande oggetto in movimento mai costruito nella storia dell'uomo\", il \"Titanic\".\nNelle interviste Cameron parla di rispetto per il pubblico, di regole dello spettacolo, di ricezione multilivello. Dice che il film deve far pensare e riflettere, ma le sovrastrutture intellettuali non devono mai sovrapporsi o occultare l'esperienza del piacere, l'impatto di catarsi quasi viscerale con quello che si guarda e che riappropria lo spettatore di un ruolo attivo di immaginazione, sperimentazione, creazione di significati. (Tina Porcelli, \"James Cameron\", Castoro, 2000 p.\u00a0119-120)\nRiguardo alla nuova distribuzione del kolossal Titanic, prevista per il 2012 e rielaborata per il 3D stereoscopico, varie critiche sono state mosse verso il regista, accusato di voler \"lucrare su un film vecchio di 15 anni\". Cameron ha per\u00f2 affermato che, essendo Titanic un film ancora molto amato e che sempre meno gente guarda i film nelle sale cinematografiche, riproporre la pellicola sarebbe \u00ab \"la strada da seguire se si vuole che il cinema torni a stare bene\" \u00bb.\nA James Cameron va anche riconosciuta la consulenza per la realizzazione di famosi personaggi cinematografici tra cui Davy Jones.\nAttrazioni nel mondo.\nMolti film di James Cameron sono stati trasformati in attrazioni nel mondo. \"Terminator 2\" \u00e8 stato convertito in 3D per i parchi Universal Studios, \"Aliens\" nel parco Disney's Hollywood Studios e i film \"Titanic\" e \"Avatar\" verranno prossimamente inseriti in altri due parchi divertimenti.\nRiconoscimenti.\nPremio Oscar\nGolden Globe\nRazzie Awards\nSaturn Award\nPremio BAFTA\nFestival internazionale del film fantastico di Avoriaz\nAwards of the Japanese Academy\nPremio Hugo\nKinema Junpo Awards\nOnline Film &amp; Television Association\nMTV Movie Award\nFlorida Film Critics Circle Award\nGolden Screen\nMainichi Film Concours\nPeople's Choice Awards\nScience Fiction and Fantasy Writers of America\nEddie Award\nHuabiao Awards\nChicago Film Critics Association Award\nPremio C\u00e9sar\nEmpire Award\nKansas City Film Critics Circle Award\nNational Board of Review of Motion Pictures\nSatellite Award\nPremio Amanda\nBogey Award\nCritics' Choice Movie Award\nLondon Critics Circle Film Award\nNew York Film Critics Circle Awards\nSoutheastern Film Critics Association Awards\nCiak d'oro\nDallas-Fort Worth Film Critics Association Award\nDGA Award\nKids' Choice Award\nPGA Award\nWGA Award\nAwards Circuit Community Awards\nBlue Ribbon Award\nCzech Lions\nInternational Monitor Award\nJupiter Award\nMexican Cinema Journalists\nOnline Film Critics Society Award\nPublicists Guild of America\nRussian Guild of Film Critics\nSociety of Texas Film Critics Awards\nToronto Film Critics Association Awards\nAustin Film Critics Award\nSan Diego Film Critics Society Awards\nCinema Brazil Grand Prize\nDallas-Fort Worth Film Critics Association\nDavid di Donatello\nDirectors Guild of America\nEnvironmental Media Awards\nIrish Film and Television Award\nNastro d'argento\nNikkan Sports Film Awards\nProducers Guild of America Awards\nRembrandt Awards\nTeen Choice Award\nWriters Guild of America\nSFX Awards"}
{"id": "213386", "revid": "7336", "url": "https://it.wikipedia.org/wiki?curid=213386", "title": "Palazzo dell'Archiginnasio", "text": ""}
{"id": "213389", "revid": "1543377", "url": "https://it.wikipedia.org/wiki?curid=213389", "title": "Dinaro giordano", "text": "Il dinaro giordano (codice ISO 4217 JOD) \u00e8 la valuta ufficiale della Giordania e una delle valute dei territori palestinesi. La moneta \u00e8 divisa in 10 dirham, 100 qirsh (o piastre) 1000 fils.\nIn Cisgiordania circola accanto al nuovo siclo israeliano.\nStoria.\nPrima del 1949 la Giordania usava come valuta la sterlina palestinese. Il dinaro fu introdotto alla pari con questa sterlina.\nFino al 1992 le monete avevano il valore espresso in arabo con fils, qirsh, dirham e dinari, ma in inglese solo in fils e dinari. Dal 1992 il fils e il dirham non sono pi\u00f9 usati nelle scritte in arabo ed in inglese sono usati o il qirsh o le piastre.\nMonete.\nLe monete in circolazione sono:\nBanconote.\nNel 1949 furono emesse da parte del governo banconote nei valori da 500 fils, 1, 5 e 10 dinari. Dal 1959, la Central Bank of Jordan divenne l'autorit\u00e0 di emissione. La banconota da 20 dinari fu introdotta nel 1977, seguita da quella da 50 dinari nel 1999. La banconota da \u00bd dinaro fu sostituita da una moneta nel 1999.\nTasso fisso di cambio.\nDal 23 ottobre 1995 il dinaro ha un tasso di cambio fisso con i diritti speciali di prelievo del Fondo monetario internazionale: in pratica ha un rapporto fisso per cui 1 dollaro statunitense = 0,709 il che si traduce in approssimativamente in 1 dinaro = 1,41044 dollari. La banca centrale compra i dollari statunitensi a 0,708 dinari e li vende a 0,710."}
{"id": "213390", "revid": "177744", "url": "https://it.wikipedia.org/wiki?curid=213390", "title": "Socket 423", "text": "Il Socket 423 \u00e8 il socket utilizzato per le prime CPU Intel Pentium 4 basate sul core Willamette. And\u00f2 a soppiantare il Socket 370 utilizzato per gli ultimi Pentium III, ma ebbe una vita relativamente corta, circa 1 anno, in quanto era elettricamente inadeguato ad alloggiare i Pentium 4 che superavano i 2\u00a0GHz.\nCome per lo Slot 1 del 1997, anche il Socket 423 ebbe una vita molto breve, e cio\u00e8 dal novembre 2000 all'agosto 2001. Per il socket 423 fu prodotta una sola CPU dal core Willamette. Le vendite furono inferiori alle aspettative. L'introduzione dell'Intel Pentium 4 e l'architettura Netburst fece fare un grande balzo nel futuro. Anche la CPU Pentium 4\u00a0570 da 3,8\u00a0GHz si basa su questa architettura, che impressiona ancora per la sua scalabilit\u00e0. La velocit\u00e0 di clock \u00e8 quello che conta per queste CPU e Intel per molti anni si \u00e8 basata principalmente su questa scalabilit\u00e0. Allo stesso tempo, furono per\u00f2 implementate tecnologie come il \"Thermal monitor 1\". Questa tecnologia permette alla CPU di saltare dei cicli di clock, in maniera tale da proteggersi dal surriscaldamento quando il raffreddamento non \u00e8 adeguato.\nPer supplire all'enorme richiesta di potenza, le motherboard furono equipaggiate con connettori elettrici addizionali, siccome il P4 raggiungeva i 74 watt. Furono inoltre apportate molte innovazioni tecniche, come le estensioni SSE2 che permettevano una codifica video pi\u00f9 veloce, punto di forza di questi processori. Per passare a queste nuove CPU, erano necessari anche un nuovo alimentatore, un dissipatore per CPU e della memoria Rambus. Intel raggiunse livelli record con il chipset 850 (Tehama), con il quale fece registrare un bandwidth pari a 2,5\u00a0GB. Tuttavia, il prezzo per questi sistemi era troppo elevato, specialmente a causa della memoria.\nIl suo successore \u00e8 stato il Socket 478. Il \"PowerLeap PL-P4/N\" \u00e8 un adattatore di socket che permette di installare CPU socket 478 su schede madri dotate di socket 423."}
{"id": "213391", "revid": "122523990", "url": "https://it.wikipedia.org/wiki?curid=213391", "title": "Ford Anglia", "text": "La Ford Anglia \u00e8 una vettura prodotta negli stabilimenti della filiale britannica della Ford. Venne venduta solo sul mercato nazionale, tranne la versione 105E che fu esportata anche nell'Europa continentale. La vettura era inoltre collegata ad altri due modelli: la Popular e la Prefect.\nVersioni.\nCon il nome \"Anglia\" ci si riferisce a quattro diversi modelli prodotti tra il 1940 e il 1967:\nE04A: 1940\u20131948.\nIl primo modello della \"Anglia\" venne presentato nel 1940. Il codice interno della ditta era E04A.\nLa vettura era un rifacimento della Ford 7Y ed era una vettura semplice e con pochi accessori che puntava alla fascia bassa del mercato automobilistico. Il colore di molte di queste vetture era il \"Nero\" Ford. L'aspetto della vettura era quello tipico delle automobili degli anni trenta, con un grande radiatore verticale. La versione due porte dell\"'Anglia\" era molto simile alla versione 4 porte della \"Prefect\" (codice interno E93A). Posteriormente, la E04A era dotata di un gancio per bloccare la ruota di scorta sul portellone, in modo tale da risparmiare spazio per il bagagliaio.\nIl motore era un 933\u00a0cm\u00b3 con valvole laterali. Il 1172\u00a0cm\u00b3 quattro cilindri in linea, utilizzato anche dalla Ford Ten, venne utilizzato da alcune versioni per l'esportazione, tra cui quelle per il Nord America a partire dal 1948. La vettura aveva due tergicristalli alimentati ad aspirazione che tendevano a rallentare quando la macchina rallentava al di sotto dei 64\u00a0km/h, pi\u00f9 precisamente quando l'effetto di aspirazione del collettore svaniva. Il cambio era sincronizzato fra la seconda marcia e quella pi\u00f9 alta, ma non tra la prima e la seconda, pertanto i possessori della vettura spesso tendevano a non scalare verso il rapporto pi\u00f9 basso.\nLa produzione totale, limitata dalla chiusura dello stabilimento della Ford durante la seconda guerra mondiale, fu di 55.807 esemplari e cess\u00f2 nel 1948.\nAnglia A54A (Australia: 1946-1948).\nLa Anglia A54A costruita in Australia usava il telaio e i pannelli frontali della versione E04A prodotta in Gran Bretagna e venne offerta in quattro carrozzerie: berlina, turismo, \"coup\u00e9 utility\" (cio\u00e8 pick-up) e furgonata. Il motore utilizzato per tutte le Anglia A54A aveva una cilindrata di 993 cc e produceva 8 hp. Tutte le carrozzerie erano dotate di pedane.\nSu questo modello vennero utilizzate differenti griglie del radiatore. Furono usate sia la versione originale che quella rivista della griglia della Anglia E04A e un terzo modello, realizzato solo per la A54A, venne introdotto nel 1948. Questa griglia aveva una striscia centrale verticale cromata.\nE494A: 1949\u20131953.\nIl modello del 1949 (codice E494A) fu una rivisitazione del modello precedente avvicinandolo a uno stile pi\u00f9 anni quaranta. Il radiatore, molto simile a quello della BMW, era ora a due lobi e inclinato. La vettura restava molto spartana. ne furono prodotti 108.878 esemplari e la produzione di questo modello cess\u00f2 nel 1953. La vettura per\u00f2 rimase in produzione, come \"Ford Popular\", fino al 1959.\nAnglia A494A (Australia 1949 - 1953).\nLe Anglia A494A prodotte in Australia tra il 1949 e il 1953 condividevano lo stile della parte frontale e l'interasse di 2,258 metri (90 pollici) di quelle delle Anglia della stessa versione prodotte in Gran Bretagna. Differivano per\u00f2 dalle Anglia britanniche per le carrozzerie nelle quali venivano offerte. In Australia erano disponibili versioni berlina a quattro porte, turismo a due porte, \"coup\u00e9 utility\" a due porte (pick up con abitacolo chiuso) e \"roadster utility\" a due porte (pick up con abitacolo aperto). Tutte le carrozzerie erano dotate di pedane. Il bagagliaio delle versioni berline australiane era meno prominente delle omologhe britanniche. All'inizio l'unico motore disponibile era il motore da 993 cc di cilindrata e 8 hp di potenza. Dal 1950 divenne disponibile un motore da 1.172 cc che produceva 10 hp. All'epoca della sua introduzione la Anglia A494A con carrozzeria turismo era la vettura pi\u00f9 economica presente nel mercato automobilistico australiano.\n100E: 1953 \u2013 1959.\nNel 1953 la Ford present\u00f2 una \"Anglia\" completamente rinnovata, (cod 100E), con una estetica pi\u00f9 moderna a tre volumi disegnata da Lacuesta Automotive. La 100E era disponibile in due versioni: due porte con il nome di \"Anglia\" o quattro porte come \"Ford Prefect\". In questo periodo il precedente modello della Anglia era disponibile come \"Ford Popular\" (cod. 103E), la vettura pi\u00f9 economica disponibile sul mercato.\nI sedili erano realizzati in PVC e permettevano l'accesso al posteriore. La strumentazione (tachimetro, livello della benzina e amperometro) era collocata attorno al piantone dello sterzo, mentre il cambio era montato sulla pavimentazione. La radio e il sistema di riscaldamento erano venduti come optional.\nNonostante il nuovo aspetto estetico la Anglia manteneva alcune caratteristiche obsolete tra le quali il motore che era ancora a valvole laterali.\nIl motore della 100E erogava 36 bhp ed era raffreddato da un sistema di raffreddamento dotato di pompa. Il cambio era a tre rapporti e il secondo tergicristallo venne venduto di serie e non pi\u00f9 come optional. Il problema del rallentamento del tergicristallo a basse velocit\u00e0 tuttavia rimase, ma venne visto sempre di pi\u00f9 come un grosso difetto.\nLa 100E montava uno schema MacPherson con una barra anti rollio all'anteriore e molle semi ellittiche al posteriore.\nIl passo di 2110 mm fu il pi\u00f9 corto di ogni Anglia e solitamente la macchina soffriva di sottosterzo nelle curve. Tuttavia, la possibilit\u00e0 di girare il volante con un angolo di soli 720\u00b0, permise alla 100E di essere facile da guidare su strada, anche se sul bagnato tendeva a sbandare. Infine, il sistema elettrico pass\u00f2 a 12V. Nel 1958 venne eseguito un restyling.\nIn ogni caso la vettura ebbe un buon successo di vendite. Al termine della produzione, avvenuto nel 1959, ne erano state prodotte 345.841. Da questa vettura furono anche realizzate due versioni \"Station-Wagon\", \"Estate\" in Inghilterra, la \"Ford Escort\" e la \"Ford Squire\".\n105E: 1959\u20131967.\nLa 105E fu il modello finale dell\"'Anglia\" e venne presentato nel 1959. Il design della vettura risentiva molto dei modelli americani. La linea della parte anteriore era inclinata con una calandra, anch'essa inclinata, posta tra due prominenti fari a \"occhio\". Le Anglia in versione \"Basic\" avevano una calandra pi\u00f9 sottile e verniciata. Le linee morbide ricordavano molto quelle delle auto prodotte dalla Studebaker negli anni cinquanta piuttosto che il look aggressivo delle vetture Ford. Come sulle Lincoln e sulle Mercury di quell'epoca anche il lunotto posteriore era inclinato con una linea del tetto piatta. Erano presenti delle \"pinne\" sulla parte posteriore della vettura anche se di dimensioni minori rispetto a quelle delle vetture americane. In parte questa linea era forse dovuta all'utilizzo da parte dei progettisti inglesi della galleria del vento per i test. Nel 1961 venne introdotta la versione station wagon.\nAl nuovo stile si accompagnava anche un nuovo motore 4 cilindri in linea. La cilindrata era di 997 cm\u00b3 ed era dotato di valvole in testa. L'accelerazione della vettura era, per gli standard odierni, molto modesta anche se nelle ultime vetture prodotte venne incrementata. La versione berlina del 1959, durante i test raggiunse la velocit\u00e0 massima di 118\u00a0km/h e un'accelerazione 0-100 km/h in 26,9 s. I consumi si attestavano sui 6,69 L/100\u00a0km. Nuovo per le piccole Ford inglesi era il cambio a quattro marce sincronizzato per gli ultimi 3 rapporti. Quest'ultimo venne rimpiazzato, negli esemplari con motore di 1198 cmc, da un cambio completamente sincronizzato nel 1962. Finalmente, i tergicristalli ad aspirazione vennero sostituiti da un meccanismo elettrico. Come la Anglia 100E, anche la 105E montava uno schema MacPherson all'anteriore.Il successo commerciale della vettura venne messo in ombra dalle migliori vendite della Cortina. Nel 1960, vennero costruite 191.754 Anglia 105E.\nNello stesso periodo la 100E rimase in produzione come \"Ford Popular\". Nel 1961 la berlina venne affiancata da una versione familiare denominata \"Anglia Estate\" (in Italia il nome fu \"Quattrostagioni\", per evitare di dare l'idea che potesse essere utilizzata solo in un periodo specifico dell'anno), conservandogli in tutti i mercati l'originale cod. 105E.\nIn totale furono 1.288.956 le \"105E\" prodotte prima che la vettura cedesse il passo al modello \"Escort\", sommando i 954.426 esemplari del tipo berlina, i 129.529 del tipo familiare e i 205.001 del tipo furgone.\nLa Anglia Thames e la Anglia furgone.\nLa Anglia 307E da 5 cwt e la versione furgone da 7cwt divennero disponibili nel 1961. I due modelli erano stati sviluppati a partire dalla versione 105E della Anglia. Il motore era rimasto quello da 997 cc della 105E. I due modelli condividevano alcuni dei pannelli frontali della versione berlina di questa versione della Anglia, ma per il resto il furgone aveva una struttura piuttosto diversa. Il parabrezza era pi\u00f9 alto e la forma delle porte era diversa. Le versioni da esportazione, dotate di guida a sinistra, erano designate Thames 308E anche se su alcuni mercati venne invece utilizzato il nome Anglia. \nDall'ottobre del 1962 il furgone da 5 cwt e da 7 cwt era disponibile anche con il motore da 1.198 cc della Ford Anglia Super. Le versioni per il mercato interno britannico, con giuda a destra a, erano conosciute come Thames 309E, mentre quelle con guida a sinistra per l'esportazione erano indicate come 'Thames 310E. \nDal marzo 1965 non venne pi\u00f9 utilizzato il nome Thames e da questa data i furgoni realizzati su base Anglia erano venduto come Ford Anglia. La produzione venne interrotta nel novembre del 1967 dopo che erano stati costruiti 205.001 esemplari di furgoni.\nAnglia Torino 105E: 1965\u20131967.\nLa Anglia Torino 105E venne sviluppata negli stabilimenti italiani della Ford. Venne utilizzato il telaio e i componenti della 105E berlina sulla quale vennero realizzati dei nuovi pannelli della carrozzeria. Lo stile della \"Torino\" si deve a Giovanni Michelotti e la sua produzione avveniva a Torino presso le Officine Stampaggi Industriali. In Italia ne furono venduti 10.007 esemplari. Il modello era disponibile anche in Belgio, Paesi Bassi e Lussemburgo.\nAnglia Super 123E: 1962\u20131967.\nDal 1962 divenne disponibile, insieme alla 105E, anche la \"Anglia Super\" che sostitu\u00ec l'intera gamma \"Popular\". La \"Anglia Super\" montava anche un motore da 1.198\u00a0cm\u00b3 e presentava diversi altri miglioramenti. Questa vettura venne venduta, nella sola versione \"Anglia Sportsman\", anche nell'Europa continentale.\nSu questa vettura la ruota di scorta era montata nella parte posteriore in modo simile allo stile del \"kit continental\" spesso visibile negli USA. I paraurti, montati sovrapposti, erano cromati e gli pneumatici avevano della grandi strisce bianche. Come optional era disponibile una striscia laterale che percorreva l'intera carrozzeria."}
{"id": "213392", "revid": "1543377", "url": "https://it.wikipedia.org/wiki?curid=213392", "title": "Batimetria", "text": "La batimetria \u00e8 una branca dell'oceanografia che si occupa della misura delle profondit\u00e0, della rappresentazione grafica e dello studio morfologico dei fondali marini e lacustri. \u00c8 alla base della produzione di \"carte batimetriche\" nelle quali i fondali marini vengono rappresentati, in genere anche grazie al tracciamento delle isobate.\nEtimologia.\nLa parola proviene dal greco \"\u03b2\u03b1\u03b8\u03c5\u03c2\" (profondo) e \"\u03bc\u03b5\u03c4\u03c1\u03bf\u03bd\" (misura).\nApplicazioni.\nTrova applicazione nella progettazione di opere di ingegneria costiera, nello studio di bacini fluviali e sistemazioni fluviali, nella geologia marina e in molti altri settori connessi. Si avvale per le indagini di sistemi acustici (ecoscandagli, multibeam) e di laser batimetrici. Questa strumentazione viene spesso trasportata su navi oceanografiche appositamente attrezzate. Anche i satelliti artificiali vengono utilizzati per effettuare misure batimetriche. Tramite le misure satellitari \u00e8 possibile rilevare le piccole variazioni del livello della superficie marina determinate dall'interazione gravitazionale tra l'acqua e le masse rocciose che compongono il fondo marino. In generale il livello del mare \u00e8 lievemente pi\u00f9 elevato al di sopra delle dorsali montuose o dei massicci sottomarini che al di sopra di fosse oceaniche o pianure abissali.\nMicro-batimetria.\nSi parla di micro-batimetria quando il margine di errore delle osservazioni scende nell'ordine dei millimetri o del centimetro. Una precisione di questo genere \u00e8 richiesta per lo studio dei movimenti tettonici, utile anche al fine di prevedere il rischio sismico. La micro-batimetria viene anche applicata allo studio e alla determinazione delle linee di faglia, spesso associate al rilascio di bolle di metano o di altri gas..\nCollegamenti esterni.\nAccademia di Posizionamento Marino e Batimetria apomabdoc.altervista.org"}
{"id": "213395", "revid": "287204", "url": "https://it.wikipedia.org/wiki?curid=213395", "title": "Datazione radiometrica", "text": "La Datazione radiometrica (o radiodatazione) \u00e8 uno dei metodi per determinare l'et\u00e0 di oggetti antichi. Essa si basa sul raffronto tra le abbondanze osservate di un opportuno isotopo radioattivo e dei suoi prodotti di decadimento (noto il tempo di dimezzamento, ed \u00e8 la principale fonte di informazioni sull'et\u00e0 della Terra e sulla velocit\u00e0 dell'evoluzione delle specie viventi).\nEsistono vari metodi di datazione radiometrica, differenti nella precisione della misura, nei costi e nelle scale temporali per le quali possono essere utilizzati. Il pi\u00f9 noto (nonch\u00e9 il primo ad essere stato sviluppato) \u00e8 quello del Carbonio-14 (C14).\nPrincipi teorici.\nIl decadimento radioattivo.\nLa materia ordinaria \u00e8 composta da atomi, ciascuno avente un proprio numero atomico che indica il numero di protoni presenti nel nucleo dell'atomo.\nGli elementi possono esistere in diversi isotopi, cio\u00e8 possono differire per peso atomico, ovvero nel numero di neutroni nel nucleo. Un determinato isotopo di un elemento \u00e8 detto nuclide. Alcuni nuclidi sono instabili: ad un tempo casuale un isotopo pu\u00f2 decadere, trasformandosi in un altro isotopo pi\u00f9 stabile. Questo decadimento \u00e8 accompagnato con l'emissione di particelle come elettroni (conosciuti anche come particelle beta) e particelle alfa.\nBench\u00e9 come detto un singolo isotopo instabile possa decadere in qualsiasi momento, un numero sufficientemente grande di isotopi decade seguendo una legge esponenziale ad un tasso di decadimento descritto da un parametro detto tempo di dimezzamento. Dopo un tempo pari al tempo di dimezzamento, met\u00e0 degli isotopi radioattivi sono decaduti. Molte sostanze radioattive decadono da un isotopo fino ad un isotopo stabile (figlio) attraverso una serie di passaggi conosciuta come catena di decadimento. In questo caso tipicamente la vita media riportata \u00e8 quella dominante (pi\u00f9 lunga) per tutta la catena. Gli isotopi utili per la datazione radiometrica sono quelli con vita media da poche migliaia di anni fino a miliardi di anni.\nLa vita media di un isotopo \u00e8 costante nel tempo, e non \u00e8 influenzata da fattori esterni quali la temperatura, i processi chimici, la presenza di campi magnetici o elettrici. Bench\u00e9 il decadimento possa essere accelerato da un bombardamento radioattivo, questo tipo di processo lascia comunque delle tracce che ne permettono l'identificazione. In qualsiasi materiale contenente un nuclide radioattivo, il rapporto tra la quantit\u00e0 di isotopi originari e la quantit\u00e0 di elementi \"figli\" evolve nel tempo in modo prevedibile mano a mano che gli isotopi instabili decadono. Questa prevedibilit\u00e0 permette di utilizzare l'abbondanza di determinati nuclidi come una sorta di orologio che riporta il tempo trascorso dall'inglobamento degli isotopi originali in un materiale fino al presente.\nPrecondizioni.\nIl processo di formazione di un materiale specifico determina il modo in cui un elemento \u00e8 incorporato durante la formazione. Nel caso ideale, il materiale incorporer\u00e0 un isotopo genitore e rilascer\u00e0 un isotopo figlio; solo l'isotopo figlio trovato esaminando un campione di materiale deve dunque essersi formato da quando esiste il campione.\nQuando un materiale incorpora sia i nuclidi \"genitori\" sia i \"figli\" nel momento della sua formazione, bisogna assumere che l'iniziale rapporto tra una sostanza radioattiva e suoi prodotti di decadimento sia conosciuto. Per essere trovati, questi prodotti non devono trovarsi allo stato gassoso, che pu\u00f2 facilmente fuoriuscire dal materiale, e devono possedere una vita media abbastanza lunga per essere rilevati in sufficienti quantit\u00e0. Inoltre, non devono intervenire ulteriori processi che possono modificare il rapporto tra nuclidi iniziali e elementi prodotti dal decadimento. Le procedure atte a isolare ed analizzare i prodotti della reazione devono dunque essere semplici ma attendibili.\nBench\u00e9 la datazione radiometrica sia accurata per principio, la sua precisione dipende dalla cura con cui il procedimento si svolge: bisogna considerare i possibili errori dovuti alla contaminazione degli isotopi genitori e figli nel momento in cui il campione da analizzare si \u00e8 formato; inoltre, utilizzando uno spettrometro di massa per le misure, si pu\u00f2 andare incontro ad interferenze da parte di altri nuclidi con stesso numero di massa degli isotopi. In questo caso si devono apportare delle correzioni alle misure considerando i rapporti con cui si presentano questi nuclidi rispetto agli isotopi bersaglio.\nLe misure ottenute attraverso gli spettrometri di massa possono andare incontro a interferenze e a inaccuratezze, per le quali \u00e8 particolarmente importante la qualit\u00e0 del vuoto creato per la misura: se non c'\u00e8 un vuoto perfetto, gli \natomi di sostanze gassose possono intercettare gli atomi ionizzati utilizzati per la misurazione. Un altro importante fattore \u00e8 la risoluzione dei rilevatori, anche se i moderni apparecchi hanno aumentato notevolmente la precisione rispetto ai loro predecessori.\nL'affidabilit\u00e0 aumenta se le misurazioni sono prese da differenti campioni dello stesso materiale; in alternativa, se differenti minerali dello stesso campione possono essere datati e si assume che si siano formati nella stessa occasione,\nessi costituiscono una datazione isocrona del campione: a differenza delle pi\u00f9 semplici tecniche di datazione radiometrica, la datazione isocrona (usata per molti decadimenti isotopici, come il decadimento Rubidio-Stronzio) non richiede la conoscenza delle proporzioni iniziali dei nuclidi. Anche la datazione Argo-Argo pu\u00f2 essere usata in presenza del decadimento Potassio-Argo per assicurarsi dell'assenza, nelle condizioni iniziali, del 40Ar.\nInfine, per confermare l'et\u00e0 di un campione si potrebbero richiedere differenti metodi di datazioni radiometriche. La precisione di un metodo di datazione dipende comunque dal tempo di dimezzamento dell'isotopo radioattivo utilizzato per la misura. Per esempio, il carbonio-14 possiede un tempo di dimezzamento di poco inferiore ai 6.000 anni; nei resti di un organismo morto 60.000 anni fa si ritrova cos\u00ec poco carbonio-14 da rendere la datazione praticamente impossibile. D'altra parte, la concentrazione di carbonio-14 diminuisce talmente rapidamente che l'et\u00e0 di resti relativamente recenti pu\u00f2 essere determinata con errori di pochi decenni. L'isotopo usato per la datazione Uranio-Torio ha un tempo di dimezzamento pi\u00f9 lungo, ma ulteriori fattori rendono questa datazione pi\u00f9 precisa di quella al radiocarbonio.\nLa temperatura di blocco.\nSe un materiale che espelle \"selettivamente\" i nuclidi figli viene riscaldato, questi isotopi prodotti dal decadimento, accumulati nel tempo, andranno persi attraverso un processo di diffusione, riportando l'\"orologio\" isotopico a zero. La temperatura alla quale accade questo fenomeno \u00e8 detta temperatura di blocco, \u00e8 specifica per ogni materiale e pu\u00f2 essere trovata sperimentalmente. Al di sotto di questa temperatura, nel materiale si forma una struttura cristallina che previene la diffusione degli isotopi. Dunque, rocce ignee o metamorfiche non esibiranno un misurabile decadimento radioattivo finch\u00e9 il processo di raffreddamento le avr\u00e0 ricondotte ad una temperatura inferiore a quella di blocco; l'et\u00e0 di queste rocce calcolata con la datazione radiometrica quindi corrisponder\u00e0 all'et\u00e0 in cui il materiale raggiunse la temperatura di blocco. Datare differenti minerali (con differenti temperature di blocco) appartenenti allo stesso campione pu\u00f2 permettere di tracciare una sorta di \"storia termica\" della roccia; questo procedimento \u00e8 utilizzato dalla cosiddetta termocronologia o termocronometria.\nL'equazione del decadimento.\nConsiderando che gli elementi radioattivi decadono in elementi pi\u00f9 stabili, l'espressione matematica che lega il decadimento radioattivo al tempo geologico, chiamata \"equazione dell'et\u00e0\" \u00e8 la seguente:\nLa costante di decadimento (o \"tasso di decadimento\") \u00e8 la frazione del numero di atomi di un nuclide radioattivo che decadono per unit\u00e0 di tempo; essa \u00e8 inversamente proporzionale al tempo di dimezzamento. formula_7 \u00e8 uguale al tempo di dimezzamento degli isotopi genitori, tempo che si pu\u00f2 trovare consultando tabelle come questa .\nQuesta equazione fa uso delle composizioni originarie dei nuclidi nel campione.. D'altra parte, come detto in precedenza, una datazione isocrona non necessita di tale informazione, utilizzando le composizioni attuali: utilizzando grafici come quello mostrato a fianco, si possono calcolare facilmente l'et\u00e0 del campione e la sua composizione iniziale.\nModerne tecniche di datazione.\nUna datazione radiometrica pu\u00f2 essere effettuata su un campione di pochi miliardesimi di grammo grazie a uno spettrometro di massa, strumento inventato negli anni '40 e usato per la prima volta per le datazioni negli anni '50. Esso opera grazie ad un raggio di atomi ionizzati generato dal campione in esame. A questi ioni quindi viene imposto il passaggio attraverso un campo magnetico, che li separa e li invia a sensori noti come \"coppe di Faraday\", sensibili alla massa degli ioni e al loro grado di ionizzazione; impattando contro questi sensori, gli ioni generano una debole corrente elettrica che viene misurata per ricavare il numero di impatti e quindi la concentrazione dei differenti atomi nel campione.\nDatazione Uranio-Piombo.\nLa datazione uranio-piombo \u00e8 una delle tecniche pi\u00f9 usate: la sua precisione \u00e8 tale che l'errore nel datare una roccia di circa tre miliardi di anni con questa tecnica \u00e8 inferiore ai due milioni di anni.; questa datazione \u00e8 solitamente effettuata sul minerale zircone (ZrSiO4), bench\u00e9 possa essere usata anche per altri materiali.\nLo zircone incorpora gli atomi di uranio nella sua struttura cristallina, sostituendoli allo zirconio, mentre il piombo ne viene respinto; esso ha un'alta temperatura di blocco, \u00e8 resistente agli agenti atmosferici ed \u00e8 chimicamente inerte. Lo zircone inoltre tende a formare durante gli eventi metamorfici degli strati di cristalli multipli, ciascuno dei quali pu\u00f2 registrare l'et\u00e0 isotopica dell'evento. L'analisi \"in situ\" del micro-raggio pu\u00f2 essere effettuata attraverso tecniche a spettrometria di massa quali ICP-MS o SIMS.\nUno dei grandi vantaggi di questa tecnica \u00e8 che sfrutta due differenti orologi isotopici presenti nel campione, uno basato sul decadimento dell'Uranio-235 a Piombo-207 (con un tempo di dimezzamento di circa 700 milioni di anni) ed uno basato sul decadimento dell'Uranio-238 a Piombo-206 (con un periodo di dimezzamento di circa 4.5 miliardi di anni), i quali forniscono un controllo incrociato che permette la determinazione precisa dell'et\u00e0 del campione anche se sono state perse delle quantit\u00e0 di piombo.\nDatazione Samario-Neodimio.\nQuesta tecnica (datazione samario-neodimio) coinvolge il decadimento alfa del 147Sm in 143Nd, con un tempo di dimezzamento di 1.06 x 1011 anni; si possono raggiungere precisioni dell'ordine di 20 milioni di anni per 3 miliardi di anni.\nDatazione Potassio-Argon.\nLa datazione potassio-argon implica una cattura elettronica o una produzione di positroni nella trasformazione del Potassio-40 in Argo-40. Il Potassio-40 ha un tempo di dimezzamento pari a 1,3 miliardi di anni, per cui questo metodo \u00e8 applicabile anche alle rocce pi\u00f9 vecchie. Il Potassio-40 radioattivo \u00e8 presente nelle miche, nei feldspati e nelle orneblende, bench\u00e9 la sua temperatura di blocco sia piuttosto bassa in queste rocce, variando dai 125\u00a0\u00b0C nelle miche ai 450\u00a0\u00b0C nelle orneblende.&lt;br&gt;\nQuando la temperatura delle rocce supera tuttavia i 125\u00a0\u00b0C, si origina il fenomeno detto \"fuga dell'argon\": tale elemento, allo stato gassoso, tende a disperdersi rapidamente nell'atmosfera. In tal modo si verificher\u00e0 una variazione del rapporto tra isotopo padre (potassio) ed isotopo figlio (argon), alterando la misurazione dell'et\u00e0 delle rocce.\nDatazione Rubidio-Stronzio.\nLa datazione rubidio-stronzio \u00e8 basata sul decadimento beta del Rubidio-87 in Stronzio-87, con un tempo di dimezzamento di 50 miliardi di anni; questo processo \u00e8 usato per datare le rocce ignee e metamorfiche pi\u00f9 antiche e persino i campioni di rocce lunari; la temperatura di blocco \u00e8 molto elevata, tale da consentire di trascurarne gli effetti. La datazione Rubidio-Stronzio non \u00e8 per\u00f2 precisa quanto quella Uranio-Piombo dal momento che implica errori di 30-50 milioni di anni lungo un periodo di 3 miliardi di anni.\nDatazione Uranio-Torio.\nUn'altra datazione radiometrica a corto raggio \u00e8 quella basata sul decadimento \u03b1 dell'Uranio-238 nel Torio-234 (datazione uranio-torio), con un tempo di dimezzamento di circa 80.000 anni. Questo decadimento \u00e8 spesso associato ad un altro decadimento \"fratello\", quello dell'Uranio-235 nel Protoattinio-231, con un periodo di dimezzamento di 34.300 anni.\nMentre l'Uranio \u00e8 solubile in acqua, il Torio e il Protoattinio non lo sono, per cui essi si separano se precipitano come sedimenti nei fondali oceanici dai quali si pu\u00f2 ricavare l'abbondanza di questi isotopi; questo tipo di datazione ha una scala di molte centinaia di migliaia di anni.\nDatazione al radiocarbonio.\nIl Carbonio-14 \u00e8 un isotopo radioattivo del carbonio con un tempo di dimezzamento di 5.730 anni (molto breve rispetto a quella di altri radionuclidi). In altri metodi di datazione, gli isotopi genitori utilizzati furono sintetizzati a partire da esplosioni di stelle estremamente massicce che diffusero questi elementi nella Galassia; questi isotopi iniziarono quindi a decadere e di isotopi radioattivi a breve vita oggi non vi \u00e8 pi\u00f9 traccia. Il Carbonio-14 \u00e8 un'eccezione: esso viene continuamente creato attraverso le collisioni di neutroni, generati da raggi cosmici, con l'azoto dell'atmosfera, tanto da costituire una frazione non indifferente del carbonio presente nell'anidride carbonica (CO2).\nGli organismi viventi acquisiscono carbonio attraverso l'anidride carbonica: le piante attraverso la fotosintesi, gli animali nutrendosi di piante o di altri animali. Quando un organismo muore, cessa di assumere Carbonio-14 e gli isotopi presenti nel suo corpo iniziano a decadere con il caratteristico tempo di dimezzamento (5.730 anni). La quantit\u00e0 di Carbonio-14 rilevata esaminando i resti dell'organismo fornisce un'indicazione del tempo passato dalla sua morte. Questa datazione non pu\u00f2 spingersi per\u00f2 indietro oltre i 58-62.000 anni .\nIl tasso di creazione di Carbonio-14 appare essere relativamente costante, come confermano le datazioni incrociate ottenute usando differenti tecniche, bench\u00e9 locali eruzioni vulcaniche o altri eventi che rilasciano grandi quantit\u00e0 di anidride carbonica possono ridurre localmente la concentrazione di Carbonio-14, rendendo la datazione pi\u00f9 incerta. Il rilascio di anidride carbonica nella biosfera come conseguenza dell'industrializzazione ha ulteriormente abbassato la percentuale di Carbonio-14 a pochi punti percentuali; al contrario, i test di bombe nucleari effettuati agli inizi degli anni sessanta hanno aumentato la concentrazione di questo isotopo. Infine, un aumento dell'intensit\u00e0 del vento solare o del campo magnetico della Terra porterebbe a un rallentamento del tasso di creazione del Carbonio-14. Nella datazione al radiocarbonio occorre dunque valutare questi effetti per calibrare attentamente la misura.\nDatazione a tracce di fissione.\nLa datazione a tracce di fissione prevede l'analisi di un campione puro di un materiale per determinare la densit\u00e0 delle \"tracce\" che indicano la fissione spontanea dell'uranio-238. La quantit\u00e0 di uranio presente nel campione deve essere conosciuta e si determina disponendo una pellicola di materiale plastico sopra il campione, bombardato con neutroni lenti: ci\u00f2 induce la fissione dell'uranio-235 in competizione con la fissione spontanea dell'uranio-238; le tracce della fissione indotta da questo processo vengono impresse sulla pellicola; il contenuto di uranio nel materiale pu\u00f2 allora venir calcolato attraverso il numero di tracce e il flusso di neutroni.\nQuesto schema viene applicato a una vasta gamma di datazioni geologiche: per epoche fino ad alcuni milioni di anni fa le rocce pi\u00f9 utilizzate sono le miche, le tectiti (frammenti vetrosi originatisi da eruzioni vulcaniche) e le meteoriti; materiali pi\u00f9 antichi possono essere datati utilizzando lo zircone, l'apatite, la titanite, l'epidoto e il granato, che possiedono una quantit\u00e0 variabile di uranio. Poich\u00e9 le tracce della fissione scompaiono a temperature superiori a circa 200\u00a0\u00b0C, questa tecnica presenta delle limitazioni cos\u00ec come dei benefici; con essa potenzialmente si pu\u00f2 studiare la storia termica del luogo di deposito del materiale studiato.\nDatazione al Cloro-36.\nGrandi quantit\u00e0 del raro isotopo Cl-36 furono prodotti durante le detonazioni atmosferiche di bombe nucleari tra il 1952 e il 1958; il Cloro resta nell'atmosfera per circa una settimana dopodich\u00e9 raggiunge il suolo e le acque sotterranee e pu\u00f2 essere utile nel datare le acque fino a 50 anni nel passato (oltre che essere utilizzato in altri ambiti delle scienze geologiche, come la datazione di sedimenti o dei ghiacci).\nDatazione a termoluminescenza.\nL'irradiazione naturale di fondo, dovuta ad una quantit\u00e0 di sorgenti naturali quali Uranio e Torio naturali e loro nuclidi figli, Carbonio 14, Potassio 40, raggi cosmici ecc., produce nelle sostanze con struttura cristallina ionizzazioni che liberano elettroni dai loro stati di minima energia. Nel tentativo di ritornare allo stato fondamentale, alcuni di questi elettroni possono accumularsi nei difetti della struttura cristallina del materiale rimanendo a livelli energetici pi\u00f9 elevati di quello minimo. \nScaldando questi corpi, gli elettroni accumulati tornano al livello fondamentale, generando una particolare luminescenza del materiale, detta termoluminescenza. Se si misura la luce emessa a seguito del riscaldamento, anche di poche centinaia di gradi, si pu\u00f2 stimare la quantit\u00e0 di elettroni accumulati e quindi l'et\u00e0 del campione, con un errore medio del 15%. Va ricordato per\u00f2 che, se gi\u00e0 nel passato la roccia \u00e8 stata sottoposta ad alte temperature, queste hanno \"resettato\" l'orologio elettronico riportandolo al tempo zero. Questo reset avviene ad esempio durante la cottura al forno del vasellame; in laboratori il campione viene nuovamente riscaldato e si misura la luce che viene emessa. Se si conosce il livello medio di radiazione di fondo annuo della zona d'origine del reperto, si pu\u00f2 calcolare il periodo di tempo trascorso dalla cottura. \nIl metodo viene anche ampiamente utilizzato per la misura della radiazione esterna cui vengono esposti operatori con pericolo di ricevere radiazioni, come radiologi, lavoratori di centrali nucleari ecc.\nAltri metodi.\nAltri metodi di datazione includono l'utilizzo dei seguenti isotopi:\nDatazioni con radionuclidi estinti.\nAi primordi del sistema solare esistevano numerosi radionuclidi con breve periodo di dimezzamento, come ad esempio Al26, Fe60, Mn53, \ne I129, presenti all'interno della nebulosa solare. Questi isotopi radioattivi, probabilmente residui dell'esplosione di una supernova, sono oggi estinti, ma i prodotti del loro decadimento possono essere rilevati in oggetti estremamente antichi come i meteoriti. Analizzando questi prodotti con uno spettrometro di massa \u00e8 possibile determinare un'et\u00e0 relativa tra differenti eventi agli inizi della storia del sistema solare. Integrando queste misure con una datazione pi\u00f9 precisa, ad esempio quella Uranio-Piombo, si pu\u00f2 assegnare a questi eventi un'et\u00e0 assoluta.\nDatazione 129I - 129Xe.\n129I diventa 129Xe attraverso un decadimento beta, con un tempo di dimezzamento di 17 milioni di anni. Poich\u00e9 lo xeno \u00e8 un gas nobile molto raro, si pu\u00f2 ragionevolmente assumere che la presenza di questo elemento in un campione derivi interamente dal decadimento dell'isotopo 129I. Dal rapporto tra le abbondanze dei due elementi si pu\u00f2 quindi ricavare l'et\u00e0 del campione. Questo metodo \u00e8 usato per stimare l'epoca di formazione delle meteoriti, fino a circa 20 milioni di anni nel passato; poich\u00e9 per\u00f2 lo xeno pu\u00f2 sfuggire dalla roccia, tale periodo pu\u00f2 risultare minore.\nDatazione 26Al - 26Mg.\n26Al decade in 26Mg, con un'emivita pari a 720.000 anni. La datazione consiste nell'individuare un eccesso nella concentrazione di 26Mg rispetto alla sua abbondanza naturale (dovuto al decadimento radioattivo) e rapportarlo all'abbondanza degli isotopi stabili.\nCon questo metodo, si pu\u00f2 stimare l'et\u00e0 di rocce fino a 1.4 milioni di anni."}
{"id": "213396", "revid": "6923", "url": "https://it.wikipedia.org/wiki?curid=213396", "title": "Pinedjem I", "text": "Biografia.\nPinedjem, che gi\u00e0 possedeva il rango di \"Capo dell'Esercito\" e l'incarico di \"Visir di Tebe\", assunse il titolo di \"Primo Profeta di Amon\" alla morte del padre Payankh, pi\u00f9 o meno nello stesso momento in cui Smendes I successe a Ramesse XI.\nNei primi anni Pinedjem non si attribu\u00ec i titoli regali, cosa che fece solo nel suo 16\u00ba anno nella carica sacerdotale (1055 a.C.), dopo aver affidato questa al figlio Masuharte. Tale decisione provoc\u00f2 una forte resistenza che venne sconfitta solo nel 1045 a.C. con la deportazione nell'oasi di el-Kharga dei capi dell'opposizione.\nPinedjem, a differenza di quanto aveva fatto Herihor, utilizz\u00f2 i titoli regali anche al di fuori delle propriet\u00e0 del tempio tebano. Malgrado ci\u00f2 - almeno apparentemente e per quanto ci tramandano i testi che possediamo - non vi fu alcun contrasto con il sovrano di Tani, anzi Pinedjem spos\u00f2 Henuttaui, figlia di Smendes, matrimonio da cui nacque, tra gli altri, Psusennes I che avrebbe retto, in seguito, il trono a Tani.\nI successori di Pinedjem governarono l'Alto Egitto come \"Primi Profeti di Amon\" e, pur inscrivendo i loro nomi nel cartiglio, non assunsero la completa titolatura reale.\nFu durante il \"regno\" di Pinedjem che molte delle mummie di sovrani sepolti nella Valle dei Re vennero spostate in luoghi pi\u00f9 sicuri, come la tomba DB320 a Deir el-Bahari, e segreti allo scopo di preservarle dall'azione dei violatori di tombe che agivano indisturbati nelle necropoli reali.\nPinedjem fu sepolto nel sarcofago appartenuto, in precedenza, a Thutmose I."}
{"id": "213397", "revid": "383359", "url": "https://it.wikipedia.org/wiki?curid=213397", "title": "Dinaro kuwaitiano", "text": "Il dinaro kuwaitiano (, codice ISO 4217 KWD) \u00e8 la valuta del Kuwait. Il dinaro kuwaitiano \u00e8 suddiviso in 1000 \"fils\" ed \u00e8 la valuta di maggior valore unitario nel mondo.\nStoria.\nIl dinaro \u00e8 stato introdotto nel 1961 per sostituire la rupia del Golfo. Inizialmente aveva lo stesso valore della sterlina britannica. Poich\u00e9 la rupia aveva un cambio di 1 shilling, 6 penny, la conversione fu di 13\u2153 rupie per dinaro.\nQuando l'Iraq invase il Kuwait nel 1990, il dinaro iracheno sostitu\u00ec quello kuwaitiano come valuta e grandi quantit\u00e0 di banconote furono rubate della forze d'invasione. Dopo la liberazione il dinaro kuwaitiano fu ripristinato e fu introdotta una nuova serie di banconote e quelle precedenti, comprese quelle rubate, furono demonetizzate.\nMonete.\nLe monete introdotte nel 1961 ed attualmente in circolazione sono:\n\u00c8 da sottolineare la coniazione pressoch\u00e9 annuale di conio, cosa rara in quasi tutti i paesi orientali e africani.\nBanconote.\nFinora in Kuwait sono state emesse cinque serie di banconote. La prima serie fu emessa secondo la legge valutaria kuwaitiana del 1960 che cre\u00f2 il Kuwaiti Currency Board. Questa serie \u00e8 stata in circolazione dal 1\u00ba aprile 1961 al 1\u00ba febbraio 1982 ed era costituita da tagli da \u00bc, \u00bd, 1, 5 e 10 dinari.\nDopo la creazione della Central Bank of Kuwait al posto del Kuwaiti Currency Board, furono emesse nuove banconote da \u00bc, \u00bd e 10 dinari a partire dal 17 novembre 1970, seguite dalle nuove banconote 1 e 5 dinari di questa seconda serie il 20 aprile 1971. Questa seconda serie and\u00f2 fuori corso il 1\u00ba febbraio 1982.\nLa terza serie fu emessa il 20 febbraio 1980 dopo la salita al trono dell'emiro Jaber al-Ahmad al-Jaber al-Sabah, con i tagli da \u00bc, \u00bd, 1, 5 e 10 dinari. Una banconota da 20 dinari fu introdotta il 9 febbraio 1986. A causa dello stato di emergenza dopo l'invasione da parte dell'Iraq, questa serie fu demonetizzata dal 30 settembre 1991 e sostituita da un'altra ricavata dalle stesse matrici, ma con il numero di serie in inchiostro rosso. Significative quantit\u00e0 di banconote della serie del 1980 erano state rubate dalle forze irachene ed in parte sono apparse nel mercato numismatico internazionale. Lo \"Standard Catalog of World Paper Money\" elenca le banconote con i seguenti prefissi del numero seriale come rubate:\nDopo la liberazione \u00e8 stata emessa una quarta serie il 24 marzo 1991 con l'obiettivo di sostituire la serie precedente quanto pi\u00f9 rapidamente possibile e garantire la ripresa economica del paese. Questa quarta serie ha avuto corso fino al 16 febbraio 1995. I tagli erano da \u00bc, \u00bd, 1, 5, 10 e 20 dinari.\nLa quinta serie delle banconote kuwaitiane \u00e8 in uso dal 3 aprile 1994 ed include le misure di sicurezza di alta tecnologia che sono divenute standard per le banconote. I tagli sono gli stessi della quarta serie.\nTasso fisso di cambio.\nDal 18 marzo 1975 al 4 gennaio 2003 il dinaro aveva una tasso fisso di cambio con un paniere bilanciato di valute. Dal 5 gennaio 2003 al 20 maggio 2007 il tasso fu spostato al dollaro statunitense con un cambio di 1 USD = 0,29963 dinari con un'escursione di \u00b13,5%.. Il tasso centrale si traduce approssimativamente in 1 dinaro = 3,33745 dollari.\nDal 20 maggio 2007 il dinaro kuwaitiano \u00e8 stato nuovamente agganciato ad un paniere di valute. Attualmente \u00e8 nel mondo la moneta di maggior valore."}
{"id": "213399", "revid": "1718925", "url": "https://it.wikipedia.org/wiki?curid=213399", "title": "Fontana del Tritone", "text": "La fontana del Tritone si trova a Roma in piazza Barberini. \u00c8 opera di Gian Lorenzo Bernini, a cui fu commissionata dal papa Urbano VIII Barberini, nell'ambito dei lavori complessivi di sistemazione del palazzo che il pontefice si era fatto costruire nel 1625 e della piazza su cui questo si affacciava.\nStoria.\n La realizzazione, nel 1610, del nuovo acquedotto dell'Acqua Paola non aveva fatto passare in secondo piano i due eretti qualche anno prima (l'Acqua Vergine nel 1570 e l'Acqua Felice nel 1587), e la possibilit\u00e0 di erigere altre fontane sulle loro diramazioni che intanto venivano costruite per una distribuzione idrica pi\u00f9 capillare sull'intera citt\u00e0. Approfittando del fatto che un ramo secondario dell'Acqua Felice era stato fatto passare nelle immediate vicinanze, nel 1642 il pontefice pens\u00f2 di sfruttarlo per una fontana che, oltre al decoro della piazza antistante il suo palazzo, servisse anche di pubblica utilit\u00e0.\nLa realizzazione del \u00abpubblico ornamento della citt\u00e0\u00bb venne affidata a Gian Lorenzo Bernini, l'artista preferito dalla corte pontificia di Urbano VIII; il Bernini cos\u00ec disegn\u00f2 nel 1642-43 per piazza Barberini una delle sue fontane di maggior successo, la fontana del Tritone. Quest'ultima contribu\u00ec a restituire decoro alla zona, precedentemente adibita alla coltivazione della vigna, essendo collocata ai margini della direttrice della Strada Felice; in questo modo, l'area inizi\u00f2 a essere animata da una vita culturale assai vivace, tanto che sin da allora piazza Barberini (con la sua \u00abfontana del Tritone sonante\u00bb, come inizi\u00f2 a divenire nota per via del sibilo emesso dallo zampillo) divenne il ritrovo preferito di molti artisti in visita a Roma.\nLe colonnine e le inferriate che circondano la fontana, creando una stretta zona di rispetto, risalgono al XIX secolo, quando la piazza iniziava ad essere soggetta ad un intenso traffico veicolare. Tra l'Ottocento e i primi decenni del Novecento, infatti, venne stravolto l'assetto urbanistico della zona, portando alla costruzione di diversi complessi edilizi a pi\u00f9 piani che spezzarono bruscamente l'equilibrio instauratosi tra gli edifici seicenteschi, il Tritone e palazzo Barberini.\nLa fontana, in ogni caso, \u00e8 stata sottoposta a diversi interventi di conservazione e restauro, gli ultimi dei quali risalenti al 1987-1988, seguiti da quello del 1990, poi nel 1991-1992 e nel 1998. Particolarmente curioso l'effetto del restauro del 1932: dopo aver tolto i circa 12\u00a0cm di incrostazioni che il tempo aveva depositato sulla fontana, questa apparve talmente diversa da com'era prima dell'intervento che fu scatenata una campagna di stampa in favore del ripristino della fontana originale che, si sosteneva, doveva essere stata sostituita con una copia.\nIl restauro pi\u00f9 recente, concluso nel novembre 2013, prevedeva nel dettaglio la disinfezione della superficie e la rimozione delle particelle biologiche e calcaree. L'intervento ha eliminato gran parte delle macchie e del muschio, riportando il travertino alla sua coloritura originale. La totale abrasione dei segni del tempo sul travertino ha generato polemiche sulla correttezza metodologica dell'intervento.\nDescrizione.\nLa fontana del Tritone, interamente scolpita in travertino, \u00e8 composta da una vasca mistilinea di esigua altezza collocata al livello del suolo, sopra la quale sono collocati quattro delfini dalla bocca aperta che emergono elegantemente dallo specchio d'acqua. Questi ultimi, volgendo le proprie code e intrecciandole, reggono una grande conchiglia bivalve aperta, al centro della quale si erge imponente il dio marino Tritone. Il Tritone, con un tronco possente ed eretto e le gambe coperte di squame, reclina la testa all'indietro nell'atto di soffiare in una grossa conchiglia a forma di cono possentemente retta con le braccia; a differenza dei tritoni tradizionali, in genere raffigurati con connotati mostruosi, la statua berniniana ha un aspetto pi\u00f9 umano. In ogni caso, dalla buccina (o conchiglia tortile) retta da Tritone fuoriesce un copioso zampillo d'acqua che, sgocciolando dalle scanalature della conchiglia, irrora ed assorbe tutta l'opera e si raccoglie infine nella piscina sottostante. Tra le code dei delfini sono intrecciati artisticamente due stemmi papali con le tre api, simbolo araldico della famiglia Barberini.\nLa fontana del Tritone, nel complesso, trasmette un esplicito messaggio di esaltazione dinastica della famiglia Barberini, alla quale apparteneva il papa: le api, infatti, sono il simbolo araldico della casata, e alludono al trionfo della Divina Provvidenza, mentre i delfini rimandano per via simbolica ai benefici elargiti dalla famiglia pontificia. Similmente, il tritone intende annunciare al mondo il fasto del Pontefice oppure, secondo altre interpretazioni, simboleggia l'immortalit\u00e0 raggiunta attraverso lo studio delle discipline umanistiche, in riferimento alle notevoli doti letterarie di Urbano VIII, compositore tra l'altro di una ragguardevole raccolta di poemi.\nLa figura del Tritone \u00e8 ripresa dal primo libro delle \"Metamorfosi\" di Ovidio, dove si narra per l'appunto di un tritone che, emergendo dai flutti, suona nella sua buccina cava, cos\u00ec da annunciare al mondo il trionfo degli dei. Bernini, in ogni caso, per la figura del tritone trasse ispirazione dalla fontana dell'Aquila, realizzata da Stefano Maderno e collocata nei giardini Vaticani; il motivo dei quattro delfini, invece, venne ripreso da un gruppo simile di Nicolas Cordier destinato ad una fontana sempre dei Giardini Vaticani, oggi scomparsa.\nAl di l\u00e0 della perfezione tecnica, dell'armonia compositiva e del gusto artistico, che fanno della fontana del Tritone una delle pi\u00f9 belle e pi\u00f9 visitate di Roma, Bernini qui impieg\u00f2 per la prima volta un particolare espediente, che poi sfrutt\u00f2 di nuovo in seguito con successo nonostante le molte critiche: si tratta della base cava del gruppo scultoreo principale. Contrariamente a quanto sempre realizzato fino ad allora, il gruppo centrale non poggiava infatti su un balaustro o un pilastro centrale, ma su una struttura (nello specifico, le code dei delfini) che lasciava un vuoto al centro, cos\u00ec da conferire maggiore slancio ed eleganza alla composizione."}
{"id": "213401", "revid": "274482", "url": "https://it.wikipedia.org/wiki?curid=213401", "title": "Socket 478", "text": "Il Socket 478 \u00e8 il socket introdotto da Intel con le CPU Pentium 4 basate sul core Northwood e poi utilizzato anche per la prima serie di processori Prescott, oltre che per i Celeron in commercio parallelamente ai \"fratelli maggiori\" e i primi Celeron D e Pentium 4 Extreme Edition. And\u00f2 a soppiantare il Socket 423 utilizzato per i primi Pentium 4 Willamette e dovette essere sostituito agli inizi del 2004 dal Socket 775 il quale era l'unico in grado di garantire la stabilit\u00e0 del segnale necessario per gli ultimi Pentium 4 molto \"voraci\" di potenza.\nIl suo successore \u00e8 stato appunto il Socket 775, chiamato anche Socket T."}
{"id": "213406", "revid": "287204", "url": "https://it.wikipedia.org/wiki?curid=213406", "title": "Dinaro libico", "text": "Il dinaro libico (arabo: \u062f\u064a\u0646\u0627\u0631) \u00e8 la valuta della Libia. Il codice ISO 4217 \u00e8 LYD. Il dinaro \u00e8 suddiviso in 1000 dirham (\u062f\u0631\u0647\u0645). La moneta \u00e8 stata introdotta nel 1971 ed ha sostituito la sterlina libica alla pari. Il dinaro \u00e8 emesso dalla Banca centrale della Libia, che supervisiona anche il sistema bancario e regola il credito. Nel 1972 \u00e8 stata creata la Libyan Arab Foreign Bank che si occupa degli investimenti internazionali.\nStoria.\nQuando la Libia faceva parte dell'impero Ottomano nel paese si usavano le monete ottomane, come il qirsh. Fino al 1844 ci furono anche delle coniazioni ad uso locale.\nDopo la conquista del paese da parte dell'Italia nel 1911, fu introdotta la lira.\nNel 1943 la Libia fu divisa in due territori sotto mandato francese e britannico. Nel mandato francese fu usato il franco algerino, mentre nel mandato britannico fu usata la lira tripolitana emessa dalla \"Military Authority in Tripolitania\".\nQuando la Libia conquist\u00f2 l'indipendenza nel 1951, fu introdotta la sterlina libica (arabo \u062c\u0646\u064a\u0647, \"junieh\"), che sostitu\u00ec il franco e la lira con i cambi di 1\u00a0sterlina = 480\u00a0lire = 980\u00a0franchi; era divisa in 100\u00a0piastre (\u0642\u0631\u0634, qirsh) e 1000\u00a0\"millieme\" (\u0645\u0644\u064a\u0645).\nLa sterlina fu sostituita alla pari dal dinaro nel 1971 dopo la rivoluzione.\nMonete.\nFino al 1975 circolavano le vecchie monete in millieme (di valore pari al dirham). Nel 1976 furono introdotte monete con i valori da 1, 5, 10, 20, 50 e 100 dirham che recano lo stemma della Federazione delle Repubbliche Arabe. Queste furono seguite nel 1979 da una seconda serie di monete, con gli stessi valori, che recano il disegno di un cavaliere al posto dello stemma. Monete da \u00bc e \u00bd dinaro sono state emesse nel 2004. Le monete da 1, 5, 10, e 20 dirahm sono poco usate anche se hanno comunque corso legale.\nBanconote.\nNel 1971 furono introdotte banconote con i tagli da \u00bc, \u00bd, 1, 5 e 10 dinari. La banconota da 20 dinari fu aggiunta nel 2002.\nI soggetti rappresentati sulle banconote non sono cambiati nelle due ultime serie escluso il ritratto di Muammar al-Gaddafi che \u00e8 diventato il disegno del nuovo fronte della banconota da 1 dinaro della 4\u00aa serie.\nDenominazioni popolari.\nIl dinaro libico \u00e8 comunemente chiamato \"jni,\" (dialetti libici occidentali) o \"jneh\" (dialetti libici orientali). Il nome ufficiale di dinaro \u00e8 raramente usato fuori dai contesti ufficiali. Il nome ufficiale dell'unit\u00e0 frazionale, dirham non \u00e8 usato normalmente nel linguaggio quotidiano. Si usa invece \"Garsh\" - una variante della parola qirsh - con 1 \"garsh\" = 10 dirham. Mille dinari sono spesso chiamati un \"kilo\" . Allo stesso modo le banconote da 10 e da 5 dinari a volte sono chiamate, specie nel linguaggio giovanile, rispettivamente \"tsena\" e \"faifa\" , che \u00e8 una femminilizzazione scherzosa delle parole inglesi \"ten\" e \"five\". La valuta libica \u00e8 soprannominate dal Libici \u02bfOmar El-Mokhtar dal combattente per la libert\u00e0 libica rappresentato sul fronte della banconota da 10 dinari."}
{"id": "213409", "revid": "85949456", "url": "https://it.wikipedia.org/wiki?curid=213409", "title": "Socket 479", "text": "Il Socket 479 \u00e8 il socket introdotto da Intel con le CPU Pentium M basate sul core Banias e poi utilizzato anche per quelli Dothan, oltre che per i Celeron M Banias-512 e Dothan-1024. Dato che il Pentium M \u00e8 nato con questo socket, esso non \u00e8 il successore di nessun altro a meno che non si voglia far riferimento al Socket 478 utilizzato nei Pentium 4 desktop, ma anche in quelli mobile, come il Pentium 4-M e il Mobile Pentium 4.\nPer rendere un processore Pentium M compatibile con una motherboard desktop basata su Socket 478, ASUS ha sviluppato un adattore chiamato CT-479."}
{"id": "213418", "revid": "287204", "url": "https://it.wikipedia.org/wiki?curid=213418", "title": "Disney Parks, Experiences and Products", "text": "Disney Parks, Experiences and Products, fusione tra le due societ\u00e0 Disney Consumer Products and Interactive Media e Walt Disney Parks and Resorts, \u00e8 la divisione della Walt Disney Company che gestisce e costruisce i parchi a tema ed i centri vacanza (\"resorts\") e gestisce i vari franchise della Disney; \u00e8 una delle quattro maggiori divisioni del gruppo, insieme a \"The Walt Disney Studios\", \"Direct-to-Consumer and International (DTCI)\" e \"Disney Media Networks\". \nLa societ\u00e0 si occupa in tutto della gestione di sei destinazioni resort con 12 parchi a tema e 52 resort negli Stati Uniti (incluso un lussuoso resort sulla spiaggia alle Hawaii), in Europa e in Asia, con circa 160.000 cast-members; una linea di navi da crociera con quattro navi e piani per altre tre da completare. La divisione si occupa anche della gestione del licensing dei vari franchise acquistati negli ultimi anni dalla Disney, quali Pixar, Marvel, Star Wars, ESPN, 20th Century Fox e National Geographic andando a creare la principale azienda di licenze al mondo, uno dei marchi editoriali per bambini pi\u00f9 grandi del mondo e uno dei maggiori licenziatari mondiali di giochi su piattaforme; l'azienda gestisce inoltre pi\u00f9 di 200 negozi Disney in tutto il mondo e la piattaforma di e-commerce, shopDisney.\nStoria.\nLa divisione, conosciuta in maniera informale come Disney Parks, fu fondata nel 1971 contemporaneamente all'apertura del secondo parco Disney, il Magic Kingdom presso il Walt Disney World Resort in Florida, dato che alla Disney si prese atto che fosse necessaria la creazione di un team orientato esclusivamente alla gestione di questo parco e del pi\u00f9 vecchio Disneyland in California. Negli anni ha cambiato vari nomi partendo da Walt Disney Outdoor Recreation Division nel 1980 passando per Walt Disney Attractions (1989-2008) e Walt Disney Parks and Resorts Worldwide, Inc. (2008-2018). Il 14 marzo 2018 la societ\u00e0 \u00e8 stata fusa assieme alla \"Walt Disney Consumer Products and Interactive Media\" per fondare una nuova societ\u00e0 chiamata \"Disney Parks, Experiences and Products\".\nLa crisi del 2020.\nA causa della pandemia mondiale di COVID-19, la Disney ha deciso di chiudere tutti i suoi parchi a tema in tutto il mondo, che per la prima volta hanno chiuso tutti insieme a partire da febbraio 2020 fino a data da destinarsi, oltre che cancellare tutte le tratte delle sue navi da crociera. La direzione ha stimato che la sola chiusura dei parchi di Shanghai e Hong Kong per due mesi ha comportato una perdita di profitto operativo di 145 milioni di dollari. Anche dopo la riapertura, gli analisti prevedono una presenza limitata nei parchi poich\u00e9 la situazione rimane incerta. Gli analisti prevedono che ci vorranno due anni perch\u00e9 le presenze tornino alla normalit\u00e0. Inoltre, senza alcun successo al botteghino o visitatori nei parchi a tema, il business dei prodotti di consumo Disney \u00e8 andato in crisi. Ci\u00f2 \u00e8 aggravato dai negozi al dettaglio che hanno chiuso anche le sedi fisiche. La Disney era solita fare uscire i suoi giocattoli in concomitanza con le sue uscite cinematografiche, ma a causa della pandemia la societ\u00e0 ha dovuto spostare tutte le uscite cinematografiche a fine 2020 o al 2021. L'intero settore di vendita al dettaglio \u00e8 stato colpito dalla reazione alla pandemia da Coronavirus e Wells Fargo ha ridotto la valutazione del business dei prodotti di consumo Disney di quasi il 60%. A maggio 2020, la divisione ha stimato le perdite totali in 1 miliardo di dollari. Nel rapporto sugli utili del quarto trimestre 2020, la compagnia ha stimato che l'impatto della pandemia sia stato di 3,1 miliardi di dollari, 2,4 miliardi dei quali provengono dal segmento Parks, Experiences and Products, in calo del 61% rispetto all'anno precedente e che, solo i parchi, hanno registrato una perdita operativa stimata dagli 1,1 ai 1,2 miliardi di dollari a causa della chiusura prolungata.\nRipresa.\nNel maggio 2021, Forbes dichiara che, con la riapertura dei parchi Disney in tutto il mondo, la compagnia ha iniziato una lenta ma incoraggiante ripresa mentre Chapek ha dichiarato che l'80% dei \"cast members\" a cui hanno chiesto di tornare al lavoro ha accettato. In particolare la quantit\u00e0 di ospiti paganti di Walt Disney World in Florida continua a migliorare, nonostante la capacit\u00e0 ridotta dovuta alle disposizioni di sicurezza richieste dal CDC, e la spesa degli ospiti \u00e8 aumentata di due cifre rispetto all'anno precedente. La compagnia ha per\u00f2 annunciato la chiusura di quasi tutti i Disney Store nel mondo per concentrarsi solo sull'e-commerce.\n\"Disneyland Resort\".\nIl resort fu inaugurato da Walt Disney nel 1955 ad Anaheim, California con il parco \"Disneyland\" che divenne ben presto famoso in tutto il mondo come esempio di parco in cui i genitori possono divertirsi insieme ai loro figli.\nNel 2001, l'area fu ufficialmente chiamata \"Disneyland Resort\", con l'apertura del parco \"Disney California Adventure\", di due nuovi alberghi, e di \"Downtown Disney\".\nPropriet\u00e0 nel resort:\n\"Walt Disney World Resort\".\nIl resort apr\u00ec nel 1971 con il parco \"Magic Kingdom\" (costruito sulla base di \"Disneyland\") e tre alberghi a Lake Buena Vista, Florida. La propriet\u00e0 \u00e8 grande pi\u00f9 del doppio di Manhattan, anche se attualmente la Disney ha costruito su non pi\u00f9 di un quarto di essa. \u00c8 divenuta la pi\u00f9 grande destinazione turistica del pianeta, con quattro parchi a tema, due parchi acquatici, un'area di negozi, ristoranti e locali notturni, dozzine di alberghi ed otto campi da golf.\nPropriet\u00e0 nel Resort:\n\"Tokyo Disney Resort\".\n\"Tokyo Disney Resort\", situato a Urayasu, Chiba, Giappone, apr\u00ec nel 1983. \"Tokyo Disneyland\" \u00e8 stato disegnato richiamandosi a \"Disneyland\". Nel 2001 il resort si espanse con il nuovo parco \"Tokyo DisneySea\". Ci sono diversi alberghi nell'area, ma soltanto due sono realmente inclusi nel resort, il quale pu\u00f2 vantare il pi\u00f9 grande parcheggio del mondo. \"Tokyo Disney Resort\" \u00e8 direttamente controllato e gestito dalla Oriental Land Company, su licenza della Walt Disney Company. Il resort fu costruito dalla Walt Disney Imagineering e la Disney mantiene tuttora il diritto all'ultima parola per tutto ci\u00f2 che riguarda le strutture stesse dei parchi.\nPropriet\u00e0 nel resort:\n\"Disneyland Paris\".\nQuarto resort della Disney, \"Disneyland Paris\" apr\u00ec nel 1992 come \"Euro Disney Resort\". Il nome fu cambiato nel 1994 in \"Disneyland Paris\" per adattarsi meglio all'immagine romantica associata a Parigi. Malgrado il nome, il resort non si trova propriamente a Parigi, ma a Marne-la-Vall\u00e9e a circa 30\u00a0km ad est della citt\u00e0. Nel 2002, con l'apertura del secondo parco, il resort viene rinominato \"Disneyland Resort Paris\", nell'aprile del 2009 il termine \"resort\" viene abbandonato ritornando al nome \"Disneyland Paris\".\nIl resort ha due parchi a tema, un'area commerciale, un campeggio, un campo da golf e sei alberghi. \u00c8 controllato e gestito dalla Euro Disney S.C.A., una societ\u00e0 controllata ormai al 97,08% dalla Walt Disney Company e le cui azioni sono scambiate alla Borsa di Parigi (Euronext).\nPropriet\u00e0 nel Resort:\n\"Hong Kong Disneyland Resort\".\nIl quinto resort della Disney (secondo in Asia) apr\u00ec il 12 settembre 2005. \"Hong Kong Disneyland Resort\" \u00e8 parzialmente controllato dalla Disney e parzialmente dal governo di Hong Kong. Attualmente sono stati costruiti un parco a tema e due alberghi, sebbene ci sia sufficiente spazio per una futura espansione.\nPropriet\u00e0 nel resort:\n\"Shanghai Disney Resort\".\nIl sesto resort della Disney ha aperto il 16 giugno 2016 e si trova a Shanghai, nella zona adiacente all'aeroporto di Pudong. Il sito \u00e8 almeno tre volte pi\u00f9 ampio di quello usato per \"Hong Kong Disneyland Resort\", ovvero circa della stessa dimensione di \"Disneyland Paris\". Il complesso attualmente comprende solo un parco a tema in stile \"Disneyland\"/\"Magic Kingdom\", un distretto di negozi e ristoranti chiamato \"Disneytown\", che comprende anche il teatro \"Walt Disney Grand Theatre\" e due Hotel Disney.\nPropriet\u00e0 nel resort:\nDisney Signature Experiences.\n\"Disney Cruise Line\".\nLa \"Disney Cruise Line\" fu costituita nel 1995 e ne segu\u00ec l'inaugurazione di quattro navi da crociera: la \"Disney Magic\" (inaugurata nel 1998), la \"Disney Wonder\" (1999), la \"Disney Dream\" (2011) e la \"Disney Fantasy\" (2012). Tutte le navi salpano principalmente verso l'isola privata della Disney alle Bahamas, Castaway Cay, per i Caraibi Orientali ed Occidentali, per l'Alaska, per la West Coast, per la riviera del Messico e anche per il Mediterraneo e sono state interamente progettate dalla \"Walt Disney Imagineering\". Altre 3 navi sono state commissionate e verranno inaugurate rispettivamente nel 2021, 2022 e 2023.\nPropriet\u00e0 della Disney Cruise Line:\n\"Disney Vacation Club\".\nIl \"Disney Vacation Club\" (DVC) \u00e8 un programma di multipropriet\u00e0 per le vacanze gestito da \"Disney Vacation Development, Inc.\", una filiale di \"Disney Signature Experiences\" e una divisione di \"Disney Parks, Experiences and Products\".\n\"Adventures by Disney\".\n\"Adventures by Disney\" offre vacanze guidate in famiglia e in gruppo verso varie destinazioni internazionali e offre 37 viaggi pianificati in sei continenti. Gli ospiti vengono accompagnati in spedizioni che spesso presentano attivit\u00e0 pensate per famiglie e bambini.\n\"Disney Sports Enterprises\".\n\"Disney Sports Enterprises\" \u00e8 la divisione per le funzioni sportive Disney ed \u00e8 composta dall'ESPN Wide World of Sports Complex e dal programma runDisney.\nIdee abbandonate.\nLa Disney pianific\u00f2 la costruzione di un parco chiamato \"Disney's America\". L'area fu individuata nello Stato della Virginia, ma l'opposizione locale all'idea sembra essere stata determinante a persuadere la Disney a non andare oltre al semplice progetto preliminare, facendo cos\u00ec insabbiare il tutto nel 1994.\nIdee per il futuro.\n\u00c8 molto probabile che un quinto parco (escludendo i due acquatici) venga costruito all'interno del \"Walt Disney World Resort\", vista soprattutto l'enorme quantit\u00e0 di terreno di propriet\u00e0 della Disney ancora disponibile in Florida.\nLa Disney ha l\u2019India in cima alla lista dei nuovi luoghi in cui aprire una nuova Disneyland.\nUna scelta iniziale sembra essere stata fatta per un terreno nella zona di Mumbai, abbastanza grande da costruirvi un nuovo parco e future espansioni.\nNon sono, invece, mai state prese in considerazione, nonostante circolino ancora queste leggende metropolitane,ne Dubai (di cui uscirono dei fantomatici piani di una Dubai Disneyland), ne l\u2019Italia (nello specifico Afragola, in Campania, troppo decentrata rispetto al resto dell\u2019Europa, e con scarsissima disponibilit\u00e0 di terreni), ne tantomeno l\u2019Australia, eccessivamente lontana da tutto e troppo poco popolosa per mantenersi sui soli ingressi locali.\nL\u2019unica regione (oltre la Francia) che fu presa in considerazione dalla Disney per costruire l\u2019allora EuroDisney fu la Spagna, ma alla fine si decise per la Francia sia per il flusso turistico maggiore che per la sua posizione al centro dell\u2019Europa.\nPresso \"Hong Kong Disneyland Resort\" c'\u00e8 comunque sufficiente spazio per un secondo parco. La Disney ha inoltre molto spazio disponibile anche a \"Disneyland Resort Paris\". L'unico resort che \u00e8 a corto di spazio per un possibile allargamento \u00e8 \"Disneyland Resort\" in California, sebbene la Disney possa utilizzare lo spazio di un ex campo di fragole situato nelle vicinanze del resort ed i resti di un ex parcheggio utilizzato fino a prima dell'apertura del parco \"Disney's California Adventure\"."}
{"id": "213426", "revid": "547034", "url": "https://it.wikipedia.org/wiki?curid=213426", "title": "Socket 8", "text": "Il Socket 8 fu un socket utilizzato esclusivamente per le CPU Intel Pentium Pro e per i Pentium II OverDrive. Venne abbandonato a favore dello Slot 1 quando Intel lanci\u00f2 il Pentium II, perch\u00e9 tale processore prevedeva una cache L2 non integrata nel core ma saldata sulla SECC (una schedina contenente core e cache L2 che si inseriva nella Motherboard per mezzo di uno slot).\nLa Powerleap ha prodotto un adattatore Socket 370 che consente di usare i processori Celeron basati su core Mendocino e Coppermine (solo modelli con fsb a 66 MHz) sulle schede madri Socket 8."}
{"id": "213428", "revid": "2225", "url": "https://it.wikipedia.org/wiki?curid=213428", "title": "American way of life", "text": ""}
{"id": "213430", "revid": "121325358", "url": "https://it.wikipedia.org/wiki?curid=213430", "title": "Slot 1", "text": "Lo Slot 1 fu un connettore atto al collegamento del processore alla scheda madre. Era considerato impropriamente un socket, in quanto era dedicato ad ospitare i processori Intel Pentium II, Celeron ed alcuni Pentium III. In realt\u00e0 con questo termine ci si riferisce alle specifiche elettriche e meccaniche del connettore utilizzato per collegare i core di tali CPU alle Motherboard.\nCaratteristiche.\nIl suo design partiva da quello classico dei normali socket utilizzati anche per i Pentium ma in questo caso il processore veniva montato su un \"Single Edge Connector Cartridge\" (SECC), simile nell'aspetto ad una scheda PCI con 242 contatti, necessario in quanto tale processore prevedeva una cache L2 non integrata nel core ma saldata sulla SECC funzionante ad un clock pari alla met\u00e0 di quello del processore. Lo Slot 1 permise anche frequenze di bus pi\u00f9 alte rispetto a quelle precedentemente usate partendo da 66\u00a0MHz per poi passare a 100\u00a0MHz ed infine a 133\u00a0MHz. Ne vennero progettate anche delle varianti: Slot 2 per gli Xeon, Slot 3 e Slot M per gli Itanium.\nNello stesso periodo anche AMD aveva pensato ad una soluzione a slot per i primi Athlon Classic con il suo Slot A, apparentemente uno Slot 1 \"girato\" di 180\u00b0 ma elettricamente e meccanicamente incompatibile con le motherboard sviluppate per Intel.\nVenne sostituito dal Socket 370, anche se alcuni modelli della generazione successiva di Pentium III (Coppermine) furono rilasciati anche su slot 1. Sono uscite anche numerose daughterboard per poter utilizzare i processori Socket 370 su molte schede madri con il solo Slot 1. Alcune schede madri erano provviste di entrambi gli innesti, anche se consentivano di montare una sola CPU alla volta.\nChipset.\nIntel 440FX.\nQuesto chipset \u00e8 stato il primo a supportare lo Slot 1 e veniva utilizzato anche da alcune schede madri Socket 8. Non supportava n\u00e9 l'AGP, n\u00e9 la SDRAM.\nIntel 440LX.\nEvoluzione del precedente, supportava anche AGP e SDRAM.\nIntel 440BX.\nRispetto ai chipset precedenti, supportava anche tutti i processori slot 1 con bus a 100\u00a0MHz. Alcune schede madri con questo chipset supportavano anche la frequenza di 133\u00a0MHz, nonostante il chipset non la supportasse ufficialmente.\nVia Apollo Pro 133A.\nSupportava ufficialmente anche la frequenza di 133\u00a0MHz, sia come FSB che per le memorie adatte"}
{"id": "213434", "revid": "767487", "url": "https://it.wikipedia.org/wiki?curid=213434", "title": "Slot 2", "text": "Lo Slot 2 viene considerato impropriamente un socket, in quanto era dedicato ad ospitare i processori Intel Xeon. In realt\u00e0 con questo termine ci si riferisce alle specifiche elettriche e meccaniche del connettore utilizzato per collegare i core di tali CPU alle Motherboard. Il suo design partiva, innanzitutto, da quello classico dei normali socket utilizzati anche per i Pentium ma in questo caso il processore veniva montato su un \"Single Edge Connector Cartridge\" (SECC), simile nell'aspetto ad una scheda PCI con 330 contatti, necessario in quanto tale processore prevedeva una cache L2 non integrata nel core ma saldata sulla SECC. Lo Slot 2 derivava ancor di pi\u00f9 dalla controparte per i sistemi desktop Slot 1 utilizzato per i Pentium II e i primi Celeron e Pentium III.\nNe vennero progettate anche delle varianti, Slot 3 e Slot M per gli Itanium.\nNello stesso periodo anche AMD aveva pensato ad una soluzione a slot per i primi Athlon Classic con il suo Slot A, apparentemente uno Slot 1 \"girato\" di 180\u00b0 ma elettricamente e meccanicamente incompatibile con le motherboard sviluppate per Intel.\nVenne sostituito dal Socket 603 per le successive generazioni di Xeon."}
{"id": "213435", "revid": "117736060", "url": "https://it.wikipedia.org/wiki?curid=213435", "title": "Forcoli", "text": "F\u00f3rcoli \u00e8 una frazione del comune italiano di Palaia, nella provincia di Pisa, in Toscana.\nStoria.\nIl nome Forcoli, deriva dal vecchio \"Forcole\" a sua volta derivato da \"castrum Forcolae\".\nIl riferimento pi\u00f9 antico nella storia di Forcoli, risale al 3 febbraio 1061 quando il marchese Alberto degli Obertenghi, don\u00f2 alla Badia di San Michele di Poggibonsi, oltre ad altri averi, anche i suoi possedimenti di \"Furcule\".\nNel periodo dal 1141 al 1153 una parte del borgo pass\u00f2 dall'arcivescovo di Pisa all'arcivescovo di Lucca, e nel 1209 l'imperatore Ottone IV conferm\u00f2 il dominio del vescovo di Lucca, su tutta la zona.\nNel 1285 Forcoli venne conquistato da Firenze. Il borgo non sfugg\u00ec alle conseguenze delle successive lotte fra Pisa e Firenze: nel 1362 un esercito di Fiorentini, comandato dal marchese Bonifazio Lupo, distrusse infatti \"Mercantale di Forcoli\".\nTra il Settecento e l'Ottocento, la villa che era stata edificata in Forcoli dalla famiglia degli Upezzinghi, pass\u00f2 ai Del Torto, poi ai Mosca e successivamente venne acquistata da Giuseppe Conti che la modific\u00f2, mentre suo figlio, principe Cosimo Conti, la abbell\u00ec con i giardini. L'ultimo acquirente storico della Villa fu il barone Brunner, dal quale prende il nome la piazza al centro del paese. Nel 1915 vi fu mandato dal padre il membro della famiglia Guido Brunner, che aveva disertato dall'Impero Austroungarico per combattere da sottotenente insieme agli Italiani, era stato catturato dagli Austriaci, condannato a morte per fucilazione e graziato dall'Imperatore Francesco Giuseppe; ne fugg\u00ec subito per tornare a combattere presso il Regio Esercito; cadde in azione nel 1916.\nCultura.\nEventi.\nDal 1990 la frazione ospita il concorso nazionale di \"Miss Cicciona d'Italia\", che nel corso degli anni ha ottenuto molta notoriet\u00e0 grazie anche ai celebri presentatori che hanno condotto la serata (tra cui Carlo Conti e Stefano Bettarini).\nDal 1986 si tiene presso i locali dell'Associazione Nuova Primavera la \"Mostra Mercato del Tartufo e del Fungo Porcino\". Nel corso della manifestazione viene attribuito il premio \"Tartufo d'Oro\" a personalit\u00e0 che si sono distinte nello Sport e nella promozione del territorio toscano. Tra i premiati possono essere citati personalit\u00e0 come Eugenio Giani in qualit\u00e0 di Presidente del Consiglio Regionale della Toscana, Enrico Rossi ex Presidente della Giunta della Regione Toscana per i meriti conseguiti nella gestione dell'Emergenza Covid, Franco Ballerini Ct della squadra nazionale di ciclismo, Dario Dainelli calciatore ex-capitano e dirigente della squadra di Calcio ACF Fiorentina, Giulia Pratelli cantautrice nata a Forcoli, Paola De Micheli presidentessa della Federazione Italiana Pallavolo e Ministro della Repubblica Italiana.\nSport.\nLa squadra di calcio dell'Unione Sportiva Forcoli 1921 milita dal 2004 nel campionato Nazionale di Serie D. Nella stagione 2007-08 si \u00e8 classificata per i play off."}
{"id": "213439", "revid": "473181", "url": "https://it.wikipedia.org/wiki?curid=213439", "title": "Novum Organum", "text": "Il Novum Organum o Novum Organum Scientiarum (trad. \"Nuovo Strumento\") \u00e8 l'opera principale del filosofo britannico Francis Bacon, il quale concepiva la scienza come tecnica capace di dare all'uomo il dominio del mondo naturale. Il \"Novum Organum\" tratta della logica del procedimento tecnico-scientifico, una logica da contrapporre a quella aristotelica (\"Organon\" era il titolo dato all'insieme delle opere logiche di Aristotele), buona, per Bacone, solo per le dispute verbali. Ad Aristotele Bacone rimprovera di aver trascurato la logica dell'induzione, ossia il percorso dall'esperienza sensibile, che \u00e8 sempre di oggetti individuali, ad una conoscenza generale.\n\u00c8 necessario che l'intelligenza umana si appropri di strumenti efficaci per asservire la natura. Questi strumenti sono gli \"esperimenti\" che interpretano e danno forma ai dati dell'esperienza sensibile. Prima per\u00f2 bisogna liberarsi da quei pregiudizi che ostacolano un'azione libera e nuova. I pregiudizi sono \"idoli\" (id\u00f2la). \nLa teoria dei pregiudizi (id\u00f2la) costituisce la parte distruttiva e critica dell\u2019\"Organum\". \nLa parte costruttiva riguarda il modo in cui deve essere organizzata l'esperienza. \u00c8 un discorso sul metodo. La via maestra \u00e8 l'induzione. Per organizzare e interpretare i dati dell'esperienza (per fare cio\u00e8 esperimenti) Bacone escogita la \u201cteoria delle tre tavole\u201d (tre registri, tre quaderni ecc.): \nA partire da questa raccolta si sviluppa l'induzione: confronto i vari casi, li interpreto, costruisco una prima ipotesi, e sulla base di questa procedo con esperimenti ed accertamenti. Dopo un lungo lavoro arrivo all'ipotesi cruciale la cui verifica mi chiarir\u00e0 la causa e la natura del fenomeno in esame. Meta della ricerca scientifica \u00e8 infatti, per Bacone, la conoscenza delle cause (\"scire est scire per causas\") con l'obbiettivo di dominare la natura: conoscendo le cause di un fenomeno \u00e8 infatti possibile riprodurlo o impedirlo a piacimento. \nBacone cercava la natura delle cose, la loro sostanza, l'essenza delle cose, ma la scienza moderna (da Galilei in poi) non si occupa tanto della natura delle cose quanto dei rapporti che intercorrono tra esse o all'interno della loro struttura. Una Scienza di relazioni logico-matematiche e non di sostanze. Nelle scienze naturali per\u00f2, l'armamentario baconiano, suggerisce una strategia osservativa paziente e attenta. Charles Darwin sar\u00e0 debitore di Bacone per le sue ricerche empiriche sull'origine delle specie."}
{"id": "213440", "revid": "18379", "url": "https://it.wikipedia.org/wiki?curid=213440", "title": "Berardo, Ottone, Pietro, Accursio e Adiuto", "text": "Berardo, Ottone, Pietro, Accursio e Adiuto, noti anche come i Protomartiri Francescani, sono stati cinque frati francescani, uccisi in Marocco il 16 gennaio 1220. Sono venerati come santi dalla Chiesa cattolica.\nBiografia.\nBerardo, Pietro, Ottone, preti, e Adiuto e Accursio, laici, provenienti da localit\u00e0 adiacenti alla citt\u00e0 di Terni, tra i primi ad abbracciare la vita minoritica, furono i primi missionari inviati da Francesco d'Assisi nelle terre dei Saraceni. Dapprima si trasferirono a Siviglia, in al-Andalus, dove iniziarono a predicare la fede cristiana direttamente all'interno delle moschee. Vennero malmenati, arrestati, condotti davanti al sultano almohade Y\u016bsuf al-Mustansir (uno dei principi islamici conosciuti in Occidente con l'epiteto di \"Miramolino\") e in seguito trasferiti in Marocco con l'ordine di non predicare pi\u00f9 in nome di Cristo. Nonostante questo divieto continuarono a predicare il Vangelo, per questo furono di nuovo imprigionati e dopo essere stati sottoposti pi\u00f9 volte alla fustigazione, furono decapitati il 16 gennaio 1220.\nLe salme vennero trasferite a Coimbra, in Portogallo. Fu in tale contesto che Antonio di Padova che era a Coimbra, e che sembra avesse conosciuto in precedenza i martiri al loro passaggio in Portogallo diretti in Marocco, ebbe la vocazione ad entrare nell'ordine francescano.\nLe fonti francescane non ci restituiscono un quadro univoco della reazione di Francesco all'evento, e quindi dell'opinione del fondatore dei Minori a proposito di un martirio direttamente ricercato e non soltanto previsto come eventualit\u00e0 per ogni evangelizzatore. Il capitolo della \"Regula non bullata\" (1221) sulla predicazione tra i musulmani, per esempio, consiglia un atteggiamento molto prudente, tutt'altro che un'avventata \"ricerca del martirio\" come sembravano aver fatto i cinque frati a Siviglia e in Marocco.\nFrate Giordano da Giano, in effetti, scrivendo la sua \"Chronica\" attorno al 1262 ricorda brevemente i cinque frati \"coronati con il martirio\", ma aggiunge subito dopo un significativo commento di Francesco, come se il santo non intendesse celebrare troppo quell'impresa:\nSecondo la \"passio\" dei cinque frati, invece, Francesco all'annuncio della loro uccisione avrebbe esclamato: \u00abOra posso dire con sicurezza di avere cinque Frati minori\u00bb.\nCulto.\nVennero canonizzati da papa Sisto IV, anch'egli francescano, il 7 agosto 1481, con la bolla \"Cum alias\"; alcune loro reliquie sono conservate nel santuario di Sant'Antonio di Padova di Terni.\nLa loro memoria liturgica ricorre il 16 gennaio. Tale data fu scelta da papa Pio XII per la proclamazione di sant'Antonio dottore della Chiesa con la lettera apostolica \"Exulta, Lusitana felix\", proprio in riferimento ai protomartiri francescani, la cui testimonianza era stata causa della vocazione minoritica del santo patavino. Sempre per questo motivo il 16 gennaio si celebra la festa della Pontificia Universit\u00e0 Antonianum e del Gran Cancelliere."}
{"id": "213442", "revid": "2039709", "url": "https://it.wikipedia.org/wiki?curid=213442", "title": "Errore relativo", "text": "L'errore relativo di una misura \u00e8 generalmente definito come il rapporto tra l'errore assoluto e la miglior stima per il valore vero, cio\u00e8:\ndove:\nL'errore relativo \u00e8 una grandezza algebrica (cio\u00e8 con segno), ma, essendo il rapporto fra due grandezze omogenee, \u00e8 adimensionale (cio\u00e8 priva d'unit\u00e0 di misura).\nL'errore relativo nasce dall'esigenza d'interpretare velocemente se un errore \u00e8 piccolo o grande (dunque se \u00e8 pi\u00f9 o meno tollerabile) confrontandolo direttamente con la grandezza misurata. Minore \u00e8 il valore dell'errore relativo, maggiore sar\u00e0 la precisione della misurazione effettuata.\nIn quest'ottica, per evitare di aver a che fare con numeri decimali poco pratici, l'errore relativo viene comunemente riportato con la notazione percentuale (in questo caso viene chiamato errore percentuale), cio\u00e8:\ndove:\nEsempio:\nUna lunghezza viene misurata come 200\u00a0cm, con un errore assoluto di 4\u00a0cm.\nQuesta misura pu\u00f2 essere riportata come:\nA titolo puramente indicativo, si pu\u00f2 dire che:"}
{"id": "213444", "revid": "181699", "url": "https://it.wikipedia.org/wiki?curid=213444", "title": "Polo Sant'Anna Valdera", "text": "Il Polo Sant'Anna Valdera (PSAV) \u00e8 una sezione distaccata della Scuola Superiore Sant'Anna di Pisa con sede a Pontedera (provincia di Pisa). \u00c8 stato inaugurato nel 2002 grazie all'interessamento dell'allora presidente della Piaggio Giovanni Alberto Agnelli. La struttura \u00e8 ospitata nei capannoni riconvertiti donati dalla Piaggio stessa.\nIl Polo Sant'Anna Valdera rappresenta una tappa di crescita per Scuola Superiore Sant'Anna di Pisa che ha voluto potenziare il proprio radicamento nel territorio. La missione del PSAV \u00e8 di valorizzare la ricerca condotta nei campi della scienze e delle tecnologie e dare impulso alle politiche di sviluppo del territorio per mezzo dell'attivit\u00e0 di consulenza alle imprese.\nSi fa ricerca nei settori della robotica, bioingegneria, biotecnologie, microingegneria, ambienti virtuali e informatica.\nIL PSAV ha 25 uffici, 4 aule per insegnamento, 7 laboratori, 20 alloggi, il tutto in seimila metri quadrati di superficie. \nAttualmente vi lavorano circa cento persone.\nIl pi\u00f9 importante progetto realizzato in questi laboratori \u00e8 una mano bionica per persone abbiano un arto superiore amputato.\nNel 2009 \u00e8 stato progettato un robot spazzino per la raccolta a domicilio della spazzatura."}
{"id": "213445", "revid": "122914880", "url": "https://it.wikipedia.org/wiki?curid=213445", "title": "Horchata", "text": "La horchata de chufa (orzata di cipero) (in valenciano: \"orxata de xufa\") \u00e8 una bevanda rinfrescante preparata con acqua, zucchero e con il latte del tubercolo ipogeo che caratterizza le radici di una pianta (il \"Cyperus esculentus\") diffusa nella piana di Valencia e chiamato appunto \"chufa\" in spagnolo e \"cipero\" o \"zigolo dolce\" in italiano.\nL'horchata \u00e8 un latte vegetale ad alto tasso energetico. Ha un elevato contenuto di grassi insaturi, carboidrati e proteine, nonch\u00e9 sali minerali (fosforo, potassio) e vitamine (E e C). Si serve fresca, a volte gelata o in forma di granita.\nLa diffusione dell'horchata, bevanda estiva molto diffusa nella Spagna sudorientale, \u00e8 da ricondursi alla presenza degli Arabi a Valencia (dal secolo VIII al XI).\nEtimologia.\n\"Horchata\" e \"orxata\" derivano probabilmente dal catalano \"ordiata\" (da \"ordi\", orzo), che a sua volta, analogamente alla parola italiana \u201corzata\u201d, procede dal latino (\"hordeata\" &lt; \"hordeum\", orzo).\nSecondo la tradizione popolare, la parola sarebbe nata ai tempi della conquista di Valencia, quando Giacomo I d'Aragona, al momento di entrare in citt\u00e0, si vide offrire un assaggio di questa bevanda da parte di una bella ragazza valenciana. Il sovrano, deliziato da questa bevanda misteriosa, avrebbe risposto \u201c\"A\u00e7\u00f2 \u00e9s or, xata\"\u201d (\u201cquesto \u00e8 oro, ragazza\u201d), da cui il nome. Questa versione, oltre ad essere inverosimile, \u00e8 anche falsa, perch\u00e9 \"xata\" \u00e8 un castiglianismo che probabilmente era del tutto sconosciuto al catalano del secolo XIII.\nPreparazione.\nLa pianta da cui si ricavano i tubercoli per l'horchata \u00e8 il \"Cyperus esculentus\" (cipero dolce o zigolo dolce), della famiglia delle Cyperaceae. Tale pianta, simile al papiro, cresce diffusamente nella piana di Valencia e viene localmente denominata \"chufa\" (\"xufa\" in catalano). Nella lingua italiana il tubercolo \u00e8 noto, tra gli altri, col nome di \"babbagigi\" (dall'arabo \u0627\u0644\u062d\u0628 \u0627\u0644\u0639\u0632\u064a\u0632 \"al-habb el-'az\u012bz\", \"seme buono\"); in inglese \u00e8 denominato \"tiger nut\" (noce tigre), in francese \"souchet\" o \"amande de terre\" (mandorla di terra) e in tedesco \"Erdmandel\" (mandorla di terra). La pluralit\u00e0 dei nomi volgari riscontrabili nella lingua italiana (tra cui \"abelasia\", \"cabasisi\", \"bagigi\", \"bacicci\", \"mandorla di terra\", \"zizzola di terra\", \"dolcichino\") conferma la circostanza, altrimenti nota, di una passata maggior diffusione tanto della coltivazione della pianta, quanto della consumazione del prodotto, sia pure prevalentemente senza trasformazioni; a tale proposito, da notare il trasferimento, in seguito alla sparizione del Cipero dolce dal mercato, del nome bagigi alle arachidi (rilevabile altres\u00ec su confezioni industriali), che rappresentano, nella specifica nicchia, il prodotto che oltre ad avere un medesimo sistema di commercializzazione (per lo pi\u00f9 ambulante), \u00e8 accomunato al Cipero dalla crescita ipogea e si presenta quindi come suo erede o usurpatore privilegiato.\nLa preparazione dell'horchata inizia con la mondatura del tubercolo e la triturazione. Poi si aggiungono tre litri di acqua per kg di \"chufas\" e si lascia il tutto a macerare. La massa semisolida viene poi pressata ripetutamente fino ad ottenere l'estratto finale, cui si aggiungono circa 125 grammi di zucchero per litro. Il tutto viene infine filtrato e sedimentato.\nZona di origine, distribuzione e qualit\u00e0.\nLa horchata \u00e8 un prodotto tipico della Comunit\u00e0 Valenciana. In particolare, il luogo pi\u00f9 tipico dove sorseggiare una horchata \u00e8 la cittadina di Alboraya, situata nei pressi del capoluogo, dove si trova una quantit\u00e0 impressionante di \"orxateries\" e addirittura una \"Avinguda de la orxata\" (viale dell'horchata).\nA tutela della qualit\u00e0 del prodotto e della denominazione di origine \u00e8 stato istituito un ente apposito nella Comunit\u00e0 Valenciana.\nL'horchata \u00e8 anche entrata nei canali della grande distribuzione ed in Spagna \u00e8 possibile trovarla in supermercati e centri commerciali. L'horchata industriale contiene non di rado derivati del latte vaccino, che se da un lato facilitano il processo di pastorizzazione, d'altro canto sono un indice di un basso tasso di \"chufas\"."}
{"id": "213452", "revid": "287204", "url": "https://it.wikipedia.org/wiki?curid=213452", "title": "Mobile Suit Gundam SEED Destiny", "text": " \u00e8 una serie televisiva anime prodotta da Sunrise e appartiene alle metaserie di \"Gundam\". Essa si svolge in una linea temporale alternativa chiamata Cosmic Era.\nLa serie \u00e8 ambientata due anni dopo il termine della precedente serie \"Mobile Suit Gundam SEED\" e presenta molti personaggi della serie precedente, ma introducendo anche nuovi personaggi in ruoli principali. \u00c8 composta da 50 episodi trasmessi in Giappone a partire dal 9 ottobre 2004 fino al 1\u00ba ottobre 2005 sulle stazioni televisive della Japan News Network.\nTrama.\n73 E.V.: Dopo la fine della guerra tra Natural e Coordinator, le tensioni tra le due razze sono ai massimi storici. Durante un incontro tra il presidente di Plant Gilbert Dullinda, e il rappresentante di Orb,Cagalli Yula Athha, un'unit\u00e0 di soldati dirotta i Gundam di nuova concezione di Zaft. Il soldato Zaft Shinn Asuka insieme ai suoi compagni della nave Minerva di Zaft tentano di dissuadere il dirottamento. Con l'assistenza della guardia del corpo di Cagalli, Athrun Zala, la Minerva insegue la nave sconosciuta che ha dirottato i Gundam fino a quando si verifica un problema ancora maggiore che porta all'inizio di una nuova guerra."}
{"id": "213467", "revid": "726373", "url": "https://it.wikipedia.org/wiki?curid=213467", "title": "Socket 370", "text": "Il socket 370 fu lanciato nell'agosto del 1998, destinato a prendere il posto del pi\u00f9 vecchio Slot 1. Il numero 370 sta ad indicare il numero di fori compresi in tale socket, fori in cui andavano ad alloggiarsi altrettanti piedini (pin) presenti sul processore.\nCaratteristiche tecniche.\nIl socket 370 presentava molti punti di contatto con lo Slot 1, non solo nelle frequenze di bus e nei voltaggi supportati: molte CPU furono rilasciate per entrambi i socket, e tramite appositi adattatori era possibile utilizzare su molte schede madri col solo Slot 1 anche i processori su Socket 370.\nErano inoltre disponibili schede madri con entrambi gli innesti, anche se consentivano di montare una sola CPU alla volta.\nCon l'avvento della tecnologia Coppermine, anche i Pentium III si spostarono sul socket 370, nonostante ci\u00f2 molti modelli di Pentium III Coppermine uscirono anche su slot 1.\nIl socket 370 fu utilizzato anche dai processori basati sulla tecnologia Tualatin, anche se alcune importanti differenze li rendevano incompatibili con numerose schede madri rilasciate in precedenza.\nIl socket 370 fu utilizzato anche da VIA Technologies per numerosi modelli di processori C3."}
{"id": "213469", "revid": "2143", "url": "https://it.wikipedia.org/wiki?curid=213469", "title": "Alpes-de-Haute-Provence", "text": ""}
{"id": "213471", "revid": "77358", "url": "https://it.wikipedia.org/wiki?curid=213471", "title": "Hautes-Alpes", "text": ""}
{"id": "213473", "revid": "525063", "url": "https://it.wikipedia.org/wiki?curid=213473", "title": "Alpes-Maritimes", "text": ""}
{"id": "213474", "revid": "525063", "url": "https://it.wikipedia.org/wiki?curid=213474", "title": "Ardennes", "text": ""}
{"id": "213476", "revid": "287204", "url": "https://it.wikipedia.org/wiki?curid=213476", "title": "Angel de Saavedra", "text": ""}
{"id": "213477", "revid": "2519", "url": "https://it.wikipedia.org/wiki?curid=213477", "title": "Duca di Rivas", "text": ""}
{"id": "213478", "revid": "107831", "url": "https://it.wikipedia.org/wiki?curid=213478", "title": "Bouches-du-Rh\u00f4ne", "text": ""}
{"id": "213481", "revid": "2143", "url": "https://it.wikipedia.org/wiki?curid=213481", "title": "Corse-du-Sud", "text": ""}
{"id": "213482", "revid": "131358", "url": "https://it.wikipedia.org/wiki?curid=213482", "title": "Haute-Corse", "text": ""}
{"id": "213485", "revid": "729019", "url": "https://it.wikipedia.org/wiki?curid=213485", "title": "Hasso von Manteuffel", "text": "Biografia.\nVon Manteuffel nacque nel 1897 a Potsdam, presso Berlino, da una famiglia di solide tradizioni militari. Nel 1908 entr\u00f2 alla scuola cadetti di Naumburg, passando tre anni dopo all'accademia di Berlino-Lichterfelde. Promosso tenente nel 1916, partecip\u00f2 alla Prima guerra mondiale con la 6\u00aa divisione di fanteria, combattendo nelle battaglie di Verdun e della Somme.\nNel novembre del 1918 prese parte alla difesa dei ponti sul Reno, presso Colonia, quando, dopo la stipula dell'armistizio, pass\u00f2 dapprima al \"Freikorps von Oven\", a Berlino, e successivamente nel 3\u00ba reggimento di cavalleria della Reichswehr. Il 1\u00ba febbraio 1930, promosso \"Oberleutnant\" (tenente), venne trasferito al comando dello squadrone tecnico, sempre del 3\u00ba reggimento di cavalleria, passando, il 1\u00ba ottobre 1932, al comando di uno squadrone del 17\u00ba reggimento di cavalleria a Bamberga. Il 1\u00ba aprile 1934 venne promosso \"Hauptmann\" (capitano) e il 1\u00ba ottobre venne destinato al 2\u00ba battaglione fucilieri motorizzati di stanza ad Eisenach.\nNel dicembre del 1935 pass\u00f2 alla 2. Panzer-Division, dove, fra il 1936 e il 1937, ricopr\u00ec l'incarico di ufficiale istruttore. Il 1\u00ba marzo 1937, su richiesta esplicita di Heinz Guderian, venne trasferito al neocostituito Ispettorato generale delle truppe corazzate e il 1\u00ba febbraio 1939 al comando dello staff direttivo della scuola per truppe corazzate di Berlino-Krampnitz.\nAllo scoppio della guerra assunse il comando del 7\u00ba reggimento fucilieri della 7. Panzer-Division, sotto il comando di Erwin Rommel: dopo un breve periodo trascorso in Francia, sempre con tale unit\u00e0 prese parte all'Operazione Barbarossa, come parte del Gruppo d'armate Centro. Il 21 agosto 1941 pass\u00f2 al 6\u00ba reggimento, sempre all'interno della 7. Panzer-Division.\nPromosso \"Oberst\" (colonnello) il 1\u00ba ottobre, il 27 novembre 1941 venne insignito della Croce di Cavaliere per la conquista e l'occupazione dei ponti di Lepel', sulla Beresina, passaggio obbligato per l'avvicinamento a Mosca. Il 15 luglio 1942 venne trasferito al fronte Nord Africano, dove rimase fino all'aprile del 1943 come comandante della divisione \"von Manteuffel\". Il 20 agosto 1943 ritorn\u00f2 sul Fronte Orientale, con il grado di \"Generalmajor\" (generale di brigata) e l'incarico di comandante della 7. Panzer-Division inquadrata nella 4\u00aa \"Panzerarmee\" del generale Hermann Hoth, impegnata nella difesa della linea del Dniepr.\nIl 3 novembre il generale von Manteuffel venne impegnato, con la sua divisione corazzata, nella improvvisa battaglia per Kiev, ma, nonostante una serie di contrattacchi, i suoi reparti non riuscirono a bloccare l'offensiva sovietica e dovettero ripiegare verso sud-ovest. Kiev venne liberata dall'Armata Rossa il 6 novembre. Manteuffel si prese la rivincita poche settimane dopo, guidando la 7. Panzer-Division nella riuscita controffensiva che permise ai suoi reparti corazzati di riconquistare \u017dytomyr il 19 novembre. Per questo brillante successo il generale fu decorato con le Fronde di Quercia della Croce di Cavaliere.\nIl 19 gennaio 1944 pass\u00f2 al comando della Panzergrenadier-Divisione \"Grossdeutschland\", ricevendo il 1\u00ba febbraio successivo i gradi di \"Generalleutnant\" (Generale di divisione) e il 22 febbraio aggiunse le Spade alla Croce di Cavaliere, per i successi riportati nel settore di Radomy\u0161l' (nel saliente di Kiev). In agosto, respinto verso la Romania dalla sempre pi\u00f9 inarrestabile avanzata dell'Armata Rossa, venne trasferito, insieme alla divisione \"Grossdeutschland\", nella Prussia Orientale.\nPromosso il 1\u00ba settembre \"General der Panzertruppen\" (generale delle truppe corazzate), pochi giorni dopo venne trasferito alla 5\u00aa Panzerarmee impegnata in Francia a contrastare l'avanzata delle forze alleate: al comando di tale unit\u00e0 combatt\u00e9 per oltre un mese nel settore di Lun\u00e9ville e successivamente in Lorena. Intorno alla met\u00e0 di ottobre venne richiamato in Germania per preparare l'ultima offensiva tedesca della guerra sul fronte occidentale, l'Offensiva delle Ardenne. Nonostante il fallimento il 18 febbraio 1945 ricevette i Diamanti della Croce di Cavaliere, venendo nuovamente trasferito, il 2 marzo, sul fronte orientale, questa volta al comando della 3\u00aa Panzerarmee in sostituzione di Erhard Rauss. Incalzato dalle forze sovietiche il 19 marzo abbandon\u00f2 Stettino, guidando poi la ritirata verso ovest attraverso la Pomerania e il Meclemburgo, per arrendersi l'8 maggio 1945 alle forze americane.\nPrigioniero di guerra fino al settembre del 1947, venne successivamente rilasciato senza che nessuna accusa gli venisse mossa. Si impegn\u00f2 quindi in un'intensa attivit\u00e0 pubblicistica e letteraria. Tra il 1953 e il 1957 fu eletto al Bundestag nelle file del Partito Liberale Democratico (FDP). Su suo suggerimento le forze armate della Germania Ovest (e poi della Germania unita) furono chiamate Bundeswehr. Mor\u00ec in Austria, a Reith im Alpbachtal, il 24 settembre 1978."}
{"id": "213486", "revid": "2143", "url": "https://it.wikipedia.org/wiki?curid=213486", "title": "Haute-Garonne", "text": ""}
{"id": "213487", "revid": "106456", "url": "https://it.wikipedia.org/wiki?curid=213487", "title": "Gironde", "text": ""}
{"id": "213488", "revid": "1305772", "url": "https://it.wikipedia.org/wiki?curid=213488", "title": "Jura", "text": ""}
{"id": "213489", "revid": "525063", "url": "https://it.wikipedia.org/wiki?curid=213489", "title": "Loire", "text": ""}
{"id": "213490", "revid": "525063", "url": "https://it.wikipedia.org/wiki?curid=213490", "title": "Manche", "text": ""}
{"id": "213491", "revid": "2143", "url": "https://it.wikipedia.org/wiki?curid=213491", "title": "Haute-Loire", "text": ""}
{"id": "213492", "revid": "53087565", "url": "https://it.wikipedia.org/wiki?curid=213492", "title": "Territoire de Belfort", "text": ""}
{"id": "213493", "revid": "525063", "url": "https://it.wikipedia.org/wiki?curid=213493", "title": "Loire-Atlantique", "text": ""}
{"id": "213494", "revid": "2312", "url": "https://it.wikipedia.org/wiki?curid=213494", "title": "Haute-Marne", "text": ""}
{"id": "213495", "revid": "1305772", "url": "https://it.wikipedia.org/wiki?curid=213495", "title": "Meuse", "text": "Meuse, nome francese di Mosa:"}
{"id": "213496", "revid": "124808", "url": "https://it.wikipedia.org/wiki?curid=213496", "title": "Moselle", "text": ""}
{"id": "213498", "revid": "525063", "url": "https://it.wikipedia.org/wiki?curid=213498", "title": "Pyr\u00e9n\u00e9es-Atlantiques", "text": ""}
{"id": "213499", "revid": "77358", "url": "https://it.wikipedia.org/wiki?curid=213499", "title": "Hautes-Pyr\u00e9n\u00e9es", "text": ""}
{"id": "213500", "revid": "525063", "url": "https://it.wikipedia.org/wiki?curid=213500", "title": "Pyr\u00e9n\u00e9es-Orientales", "text": ""}
{"id": "213501", "revid": "2312", "url": "https://it.wikipedia.org/wiki?curid=213501", "title": "Bas-Rhin", "text": ""}
{"id": "213503", "revid": "525063", "url": "https://it.wikipedia.org/wiki?curid=213503", "title": "Vosges", "text": ""}
{"id": "213504", "revid": "287204", "url": "https://it.wikipedia.org/wiki?curid=213504", "title": "Rh\u00f4ne", "text": ""}
{"id": "213505", "revid": "2312", "url": "https://it.wikipedia.org/wiki?curid=213505", "title": "Haut-Rhin", "text": ""}
{"id": "213506", "revid": "2143", "url": "https://it.wikipedia.org/wiki?curid=213506", "title": "Vend\u00e9e", "text": ""}
{"id": "213507", "revid": "525063", "url": "https://it.wikipedia.org/wiki?curid=213507", "title": "Seine-Maritime", "text": ""}
{"id": "213508", "revid": "2143", "url": "https://it.wikipedia.org/wiki?curid=213508", "title": "Haute-Savoie", "text": ""}
{"id": "213509", "revid": "161374", "url": "https://it.wikipedia.org/wiki?curid=213509", "title": "Savoie", "text": ""}
{"id": "213514", "revid": "222571", "url": "https://it.wikipedia.org/wiki?curid=213514", "title": "Hockey Club Merano", "text": ""}
{"id": "213516", "revid": "712828", "url": "https://it.wikipedia.org/wiki?curid=213516", "title": "Intercalatore", "text": ""}
{"id": "213517", "revid": "712828", "url": "https://it.wikipedia.org/wiki?curid=213517", "title": "Tweening", "text": ""}
{"id": "213523", "revid": "1717538", "url": "https://it.wikipedia.org/wiki?curid=213523", "title": "Ottica quantistica", "text": "L\u2019ottica quantistica \u00e8 una branca della fisica che studia l'interazione della luce con la materia dal punto di vista della meccanica quantistica.\nStoria.\nLa storia dell'ottica quantistica, come ovvio, inizia con la avvenuta formulazione del quadro concettuale quanto-meccanico del XX secolo. Volendo trovare un esperimento base dell'ottica quantistica, possiamo richiamare il celebre esperimento di Young della doppia fenditura per l'interferenza della luce, che sar\u00e0 la prova cruciale per la dimostrazione dell'aspetto ondulatorio dell'elettrone e quindi della materia. In realt\u00e0 lo studio dell'ottica quantistica avr\u00e0 grande sviluppo a partire dagli anni sessanta del XX secolo, che grazie alla nascita del laser, potr\u00e0 essere possibile utilizzare e massimizzare una serie di propriet\u00e0 quanto-meccaniche proprie nel fascio laser. Lo studio dell'ottica quantistica porter\u00e0 inevitabilmente allo studio dei fenomeni non lineari per interazione radiazione-materia.\nDescrizione.\nConcetti chiave.\nLo studio dell'ottica quantistica, volendo seguire un percorso concettuale che renda conto sia di una mappa concettuale che di un percorso di sviluppo storico, si pu\u00f2 riassumere dicendo che esso parte dallo studio della interazione radiazione-materia, applicando il formalismo quanto meccanico, trattando della quantizzazione di oscillatore armonico e di atomo a due livelli per trattare poi il concetto di coerenza spaziale e temporale, emissioni spontanee e assorbimenti ed emissioni stimolate e degli stati coerenti e complessi chiamati squeezed.\nNello studio dell'ottica quantistica entrano per\u00f2 anche le cosiddette equazioni di Maxwell-Bloch, la spettroscopia coerente, lo studio delle cavit\u00e0 laser e la dinamica dei laser, la stessa statistica quantistica (operatore densit\u00e0, condensazione di Bose-Einstein in gas atomico, sistemi di spin 1/2) ed infine i processi di fotorivelazione di statisca fotonica di interferenza quantica e stati mesoscopici (Entanglement, teletrasporto e informazione quantica). Dallo studio dell'ottica quantistica \u00e8 nata una area di studio ampia che riguarda l'ottica non lineare.\nAltri concetti.\nSecondo la meccanica quantistica, la luce pu\u00f2 essere considerata non solo come un'onda elettromagnetica, ma anche come un flusso di particelle, dette fotoni, che viaggiano alla velocit\u00e0 della luce nel vuoto (solitamente indicata con \"c\").\nQueste particelle non possono essere considerate come oggetti classici (l'immagine usuale \u00e8 quella delle palle da biliardo), ma come oggetti quantistici descritti da una funzione d'onda estesa su una regione finita di spazio. Ogni particella ha un'energia pari a formula_1, dove formula_2 \u00e8 la lunghezza d'onda della luce ed \"h\" \u00e8 la costante di Planck. L'ipotesi della quantizzazione dell'energia della luce (in realt\u00e0 di tutta la radiazione elettromagnetica), avanzata da Planck nel 1899 e la scoperta della validit\u00e0 di tale assunto, attraverso la spiegazione dell'effetto fotoelettrico da parte di Einstein nel 1905 sono le basi dell'ottica quantistica ed hanno portato rapidamente a speculare sulla possibilit\u00e0 di realizzare una inversione di popolazione, e della conseguente realizzazione di laser e maser.\nQuesto uso della meccanica statistica \u00e8 la base della maggior parte dei concetti dell'ottica quantistica: la luce (radiazione elettromagnetica) \u00e8 descritta in termini di operatori di campo quantistici per la creazione e distruzione di fotoni, utilizzando quindi gli strumenti della elettrodinamica quantistica."}
{"id": "213524", "revid": "1573940", "url": "https://it.wikipedia.org/wiki?curid=213524", "title": "Masuharte", "text": "Biografia.\nEra figlio del Primo Profeta di Amon Pinedjem I e di una delle sue spose, Duathathor-Henuttaui oppure Isimkheb. Nel 16\u00ba anno di pontificato di Pinedjem I, questi tramand\u00f2 al figlio il ruolo sacerdotale presso il tempio di Tebe per assumere i titoli regali e governare l'Alto Egitto, mentre al contempo il sovrano Smendes I regnava sul Basso Egitto.\nQuesta condizione \u00e8 confermata anche da vari reperti come ad esempio la bara stessa di Masuharte, dove al suo nome viene fatto seguire il titolo \"Figlio del re Pinedjem-meriamon\".\nDurante gli anni in cui Masuharte fu Primo Profeta prosegu\u00ec l'opera di trasferimento delle mummie dei sovrani del Nuovo Regno dalla necropoli della Valle dei Re alle tombe di Deir el-Bahari allo scopo di proteggerle dai razziatori.\nIn un papiro (Strassburg 21) appare una sorta di supplica al dio locale \"Amon di Pohe\" per ottenere la guarigione di Masuharte da una non specificata malattia.\nSarebbe da datare verso la fine del suo mandato una sollevazione di stampo politico che avvenne a Tebe; con tutta probabilit\u00e0 venne innescata dal dissenso delle grandi famiglie storicamente legate al clero tebano, che mal avevano sopportato l'ascesa della dinastia sacerdotale fondata da Herihor, forse a causa delle origini libiche della stessa oppure, pi\u00f9 probabilmente, della sottrazione progressiva di un potere che reputavano spettante loro di diritto. Pare che Masuharte non esit\u00f2 a fare uso dell'oracolo di Amon per ottenere l'allontanamento forzato di questi dissidenti all'oasi di el-Kharga.\nMasuharte premor\u00ec al padre dopo circa 10 anni di incarico. La sua gi\u00e0 menzionata bara contenente la mummia fu rinvenuta, insieme a molte altre, nella tomba-nascondiglio DB320 a Deir el-Bahari. A succedergli come Primo Profeta fu uno dei fratelli, Djedkhonsuefankh."}
