{"id": "246283", "revid": "533647", "url": "https://it.wikipedia.org/wiki?curid=246283", "title": "Elezione del Presidente della Repubblica Italiana del 1971", "text": "L'elezione del presidente della Repubblica Italiana del 1971 si \u00e8 svolta tra il 9 ed il 24 dicembre dello stesso anno.\nI lavori per l'elezione del VI presidente della Repubblica si aprono il 9 dicembre. \u00c8 la prima volta che partecipano anche i rappresentanti dei consigli regionali delle Regioni a statuto ordinario. Si pone, inoltre, la questione della segretezza del voto, decisa con un fermo richiamo del presidente della Camera Sandro Pertini.\nIl presidente della Repubblica uscente \u00e8 Giuseppe Saragat, il cui mandato scade il 29 dicembre.\nInformazioni generali.\nIl candidato ufficiale della DC, partito di maggioranza relativa, \u00e8 il presidente del Senato Amintore Fanfani. Socialisti e comunisti annunciano subito una candidatura comune, alternativa alla maggioranza di centro-sinistra, nella persona di Francesco De Martino. I socialdemocratici sostengono il presidente uscente Saragat, mentre i liberali Giovanni Malagodi e il Movimento Sociale Italiano Augusto De Marsanich.\nLa candidatura Fanfani regge solo sei votazioni, nelle quali il politico toscano rimane sempre al di sotto, nei suffragi, a quelli del socialista De Martino. All'11\u00ba scrutinio, la DC ripropone nuovamente Fanfani per poi prendere atto della debolezza di tale candidatura, che non riesce ad attrarre i voti dei partiti alleati, e ritirarla definitivamente.\nLa situazione di stallo va avanti sino al 21\u00ba scrutinio, quando nell'assemblea dei grandi elettori DC la candidatura centrista di Giovanni Leone prevale di stretta misura su quella di Aldo Moro, che avrebbe rappresentato una scelta pi\u00f9 aperta ai partiti di sinistra. Immediatamente i vertici della DC si accordano anche con PSDI, PLI e PRI per portare Leone al Quirinale.\nLeone, tuttavia, non \u00e8 immune all'azione dei franchi tiratori; al 22\u00ba scrutinio, infatti, manca l'elezione per un solo voto (503, contro i 504 del quorum richiesto), mentre le sinistre sostituiscono la candidatura De Martino con quella di Pietro Nenni, nel tentativo di spaccare la DC, acquisendo i voti dei sostenitori di Moro.\nLeone \u00e8 comunque eletto capo dello Stato il 24 dicembre 1971 al 23\u00b0 scrutinio, con 518 voti su 1008 \"grandi elettori\", contro i 408 di Nenni. Per il raggiungimento del quorum, dato l'alto numero di schede bianche (46, presumibilmente da parte di franchi tiratori DC) risultano determinanti i voti del Movimento Sociale Italiano.\nL'elezione di Leone, con 23 scrutini necessari a raggiungere la maggioranza assoluta dei componenti dell'assemblea elettiva, \u00e8 la pi\u00f9 lunga nella storia della Repubblica Italiana; Leone, inoltre, \u00e8 eletto con la percentuale pi\u00f9 bassa della storia: 51,4%. Il presidente presta giuramento ed entra in carica il 29 dicembre.\nL'elezione.\nI scrutinio.\nPer la nomina \u00e8 richiesta una maggioranza di due terzi dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza di due terzi dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza di due terzi dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al V scrutinio.\nV scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al VI scrutinio.\nVI scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al VII scrutinio.\nDa segnalare, a puro titolo di curiosit\u00e0, quello che successe durante questo scrutinio, quando un anonimo grande elettore scrisse su una scheda bianca poi annullata dall'allora presidente della Camera Pertini: \"Nano maledetto/non sarai mai eletto\". Tradizione vuole che la frase fosse indirizzata all'allora presidente del Senato Amintore Fanfani, \"cavallo di razza\" della Democrazia Cristiana, che inoltre, durante lo scrutinio, ebbe la \"sfortuna\" di leggere il curioso motteggio.\nVII scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede all'VIII scrutinio.\nVIII scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al IX scrutinio.\nIX scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al X scrutinio.\nX scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede all'XI scrutinio.\nXI scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al XII scrutinio.\nXII scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al XIII scrutinio.\nXIII scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al XIV scrutinio.\nXIV scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al XV scrutinio.\nXV scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al XVI scrutinio.\nXVI scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al diciassettesimo scrutinio.\nXVII scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al diciottesimo scrutinio.\nXVIII scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al diciannovesimo scrutinio.\nXIX scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al ventesimo scrutinio.\nXX scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al XXI scrutinio.\nXXI scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nPoich\u00e9 nessun candidato raggiunge il quorum richiesto, si procede al ventiduesimo scrutinio.\nXXII scrutinio.\nPer la nomina \u00e8 richiesta la maggioranza assoluta dei 1007 membri dell'Assemblea.\nPoich\u00e9 nessun candidato raggiunge il quorum richiesto, si procede al XXIII scrutinio.\nXXIII scrutinio.\nPer la nomina \u00e8 richiesta la maggioranza assoluta dei 1008 membri dell'Assemblea.\nRisulta eletto: Giovanni Leone."}
{"id": "246284", "revid": "2175", "url": "https://it.wikipedia.org/wiki?curid=246284", "title": "Cauchie", "text": ""}
{"id": "246286", "revid": "533647", "url": "https://it.wikipedia.org/wiki?curid=246286", "title": "Elezione del Presidente della Repubblica Italiana del 1964", "text": "L'elezione del presidente della Repubblica Italiana del 1964 si \u00e8 svolta tra il 16 ed il 28 dicembre dello stesso anno.\nIl presidente della Repubblica uscente \u00e8 Antonio Segni, che per\u00f2 \u00e8 dimissionario dal 6 dicembre; come dettato dalla Costituzione italiana, ne supplisce le funzioni il presidente del Senato Cesare Merzagora.\nPresidente della Repubblica, eletto al XXI scrutinio, \u00e8 Giuseppe Saragat.\nInformazioni generali.\nIl candidato ufficiale della Democrazia Cristiana, partito di maggioranza relativa, \u00e8 l'ex presidente della Camera dei deputati Giovanni Leone; i due partiti socialisti si presentano con la candidatura comune di Giuseppe Saragat, mentre il PCI vota per il proprio candidato di bandiera Umberto Terracini. In casa democristiana emerge quasi subito la candidatura alternativa di Amintore Fanfani, che diventa progressivamente sempre pi\u00f9 consistente. Dopo sette turni infruttuosi i due partiti socialisti, vista la temporanea impossibilit\u00e0 di una candidatura comune della maggioranza di centro-sinistra, decidono di astenersi.\nAl X scrutinio i socialisti del PSI cominciano a votare per Pietro Nenni che, a partire dal 13\u00b0, diventa il candidato comune anche di PSDI e PCI; nel frattempo, Fanfani si ritira dalla contesa. Dopo 15 scrutini, si ritira anche Giovanni Leone. A questo punto i democristiani non possono pi\u00f9 aderire a una candidatura Nenni, gi\u00e0 appoggiata dai comunisti, perch\u00e9 ci\u00f2 avrebbe significato andare oltre la formula di centrosinistra, gi\u00e0 ritenuta troppo avanzata da ampi settori della DC.\nAl XVIII scrutinio, democristiani e socialdemocratici si accordano per votare Saragat, ritenuto una figura tale da poter rappresentare il centrosinistra. PCI e PSI continuano a sostenere Nenni per altre tre votazioni; poi il leader socialista chiede ai parlamentari che lo supportano di far confluire i propri voti a quelli di Saragat.\nGiuseppe Saragat \u00e8 cos\u00ec eletto presidente della Repubblica Italiana il 28 dicembre 1964, al XXI scrutinio, con 646 voti su 963 componenti l'assemblea (67,1%), in quella che, sino ad allora, era stata l'elezione pi\u00f9 contrastata alla massima carica dello Stato.\nL'elezione.\nI scrutinio.\nPer la nomina \u00e8 richiesta una maggioranza di due terzi dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza di due terzi dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza di due terzi dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al V scrutinio.\nV scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al VI scrutinio.\nVI scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al VII scrutinio.\nVII scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede all'VIII scrutinio.\nVIII scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al IX scrutinio.\nIX scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nComponenti 963, Presenti: 937, Votanti: 760, Astenuti: 177\nMaggioranza assoluta dei componenti l'Assemblea: 482\nPoich\u00e9 nessun candidato raggiunge il quorum richiesto, si procede al X scrutinio.\nX scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede all'XI scrutinio.\nXI scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nComponenti 963, Presenti: 944, Votanti: 904, Astenuti: 40\nMaggioranza assoluta dei componenti l'Assemblea: 482\nPoich\u00e9 nessun candidato raggiunge il quorum richiesto, si procede al dodicesimo scrutinio.\nXII scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al XIII scrutinio.\nXIII scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al XIV scrutinio.\nXIV scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al XV scrutinio.\nXV scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al XVI scrutinio.\nXVI scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al diciassettesimo scrutinio.\nXVII scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al diciottesimo scrutinio.\nXVIII scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al diciannovesimo scrutinio.\nXIX scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al ventesimo scrutinio.\nXX scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nPoich\u00e9 nessun candidato raggiunge il quorum richiesto, si procede al XXI scrutinio.\nXXI scrutinio.\nPer la nomina \u00e8 richiesta la maggioranza assoluta dei 963 membri dell'Assemblea.\nRisulta eletto: Giuseppe Saragat"}
{"id": "246287", "revid": "533647", "url": "https://it.wikipedia.org/wiki?curid=246287", "title": "Elezione del Presidente della Repubblica Italiana del 1962", "text": "L'elezione del Presidente della Repubblica Italiana del 1962 si svolse tra il 2 e il 6 maggio.\nIl presidente uscente \u00e8 Giovanni Gronchi; risulta eletto, al IX scrutinio, Antonio Segni.\nInformazioni generali.\nLa Democrazia Cristiana, partito di maggioranza relativa, candida Antonio Segni, su proposta del segretario politico Aldo Moro, che ritiene necessaria la presenza di un conservatore alla presidenza della Repubblica per rassicurare le correnti della destra DC e guadagnare anch'esse alla sua politica di apertura al Partito Socialista. Al I scrutinio, il PSDI candida Giuseppe Saragat come portabandiera della politica di centro-sinistra, mentre i socialisti votano Sandro Pertini e i comunisti Umberto Terracini. Contemporaneamente, il presidente dell'ENI Enrico Mattei si muove dietro le quinte per la rielezione del presidente uscente.\nAl II scrutinio, i socialisti fanno confluire i loro voti su Saragat e, al III, anche i comunisti. Ci\u00f2 rende problematico un accordo tra i partiti di centro-sinistra sul nome del leader socialdemocratico. Al III scrutinio, Segni comincia a essere sotterraneamente votato dal MSI e dai monarchici.\nLa DC, nei primi otto scrutini, non vota mai compatta per il suo candidato ufficiale, in quanto Gronchi ottiene sempre tra i 20 e i 45 voti, mentre altri consensi sono dispersi tra Attilio Piccioni (addirittura 51 voti al III scrutinio), Cesare Merzagora (tra i 12 e i 18) ed altri.\nAntonio Segni \u00e8 comunque eletto presidente della Repubblica Italiana il 6 maggio 1962 al IX scrutinio, con 443 voti su 842, comprensivi dei consensi delle destre e ben 51 schede bianche di attribuzione aleatoria. \u00c8 la prima volta che un candidato ufficiale della DC alla presidenza della Repubblica esce vittorioso dal responso delle urne. \u00c8 l'unico caso in cui il pi\u00f9 votato al primo scrutinio non viene immediatamente eletto, a causa del mancato raggiungimento del quorum, ma \u00e8 poi eletto in uno scrutinio successivo.\nL'elezione.\nI scrutinio.\nPer la nomina \u00e8 richiesta una maggioranza di due terzi degli 854 membri dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza di due terzi degli 854 membri dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza di due terzi degli 854 membri dell'Assemblea.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nPer la nomina \u00e8 richiesta la maggioranza assoluta degli 854 membri dell'Assemblea.\nPoich\u00e9 nessun candidato raggiunge il quorum richiesto, si procede al V scrutinio.\nV scrutinio.\nPer la nomina \u00e8 richiesta la maggioranza assoluta degli 854 membri dell'Assemblea.\nPoich\u00e9 nessun candidato raggiunge il quorum richiesto, si procede al VI scrutinio.\nVI scrutinio.\nPer la nomina \u00e8 richiesta la maggioranza assoluta degli 854 membri dell'Assemblea.\nPoich\u00e9 nessun candidato raggiunge il quorum richiesto, si procede al VII scrutinio.\nVII scrutinio.\nPer la nomina \u00e8 richiesta la maggioranza assoluta degli 854 membri dell'Assemblea.\nPoich\u00e9 nessun candidato raggiunge il quorum richiesto, si procede all'VIII scrutinio.\nVIII scrutinio.\nPer la nomina \u00e8 richiesta la maggioranza assoluta degli 854 membri dell'Assemblea.\nPoich\u00e9 nessun candidato raggiunge il quorum richiesto, si procede al IX scrutinio.\nIX scrutinio.\nPer la nomina \u00e8 richiesta la maggioranza assoluta degli 854 membri dell'Assemblea.\nRisulta eletto: Antonio Segni"}
{"id": "246288", "revid": "290948", "url": "https://it.wikipedia.org/wiki?curid=246288", "title": "Aree naturali protette in Irlanda", "text": "La tabella seguente riporta il nome del parco nazionale e la contea d'Irlanda in cui si trova. Il primo parco istituito in Irlanda \u00e8 stato il Killarney che si trova nella contea di Kerry nel 1932. Da allora altri 5 Parchi Nazionali sono stati aperti, il pi\u00f9 recente \u00e8 Ballycroy nella contea di Mayo, questo \u00e8 anche il pi\u00f9 grande parco nazionale in Irlanda con 110\u00a0km\u00b2. Il pi\u00f9 piccolo \u00e8 il Burren situato nella contea di Clare, con soli 15\u00a0km\u00b2 di superficie.\nIrlanda del Nord.\nAl momento non ci sono parchi nazionali in Irlanda del Nord dove si sta cercando di stabilire un parco nazionale nelle Montagne di Mourne con alcune difficolt\u00e0. Se istituito, si estenderebbe da Carlingford Lough a Newcastle e Slieve Croob."}
{"id": "246291", "revid": "533647", "url": "https://it.wikipedia.org/wiki?curid=246291", "title": "Elezione del Presidente della Repubblica Italiana del 1955", "text": "L'elezione del Presidente della Repubblica Italiana del 1955 si svolse tra il 28 e il 29 aprile.\nIl presidente uscente \u00e8 Luigi Einaudi; risulta eletto, al IV scrutinio, Giovanni Gronchi.\nInformazioni generali.\nLa Democrazia Cristiana candida ufficialmente il presidente del Senato Cesare Merzagora; l'opposizione di sinistra presenta l'ex presidente del Consiglio Ferruccio Parri, mentre i liberali la ricandidatura del Presidente Einaudi, alla quale si accodano monarchici e laici di altre tendenze. Al I scrutinio, Parri supera Merzagora in quanto a voti, mentre Einaudi consegue un lusinghiero successo; i \"franchi tiratori\" tra i democristiani sono almeno 150.\nAl II scrutinio, la sinistra DC, che dissente dalla candidatura Merzagora in quanto rappresentante dell'imprenditoria laica ed eletto come indipendente sia pure nelle proprie liste, si esprime per il presidente della Camera Giovanni Gronchi, che raggiunge 127 voti; le sinistre, in posizione di attesa, votano scheda bianca.\nAl III scrutinio, anche gran parte dei voti dell'opposizione di sinistra confluisce su Giovanni Gronchi, che supera Merzagora, mentre le schede bianche sono 195. Al segretario della DC Amintore Fanfani, dopo un vano tentativo di convincere Gronchi al ritiro, non rimane che candidare ufficialmente il presidente della Camera alla massima carica dello Stato.\nIl 29 aprile 1955, al IV scrutinio, Giovanni Gronchi viene eletto presidente della Repubblica Italiana con 658 voti su 833, compresi i suffragi della sinistra socialcomunista e della destra monarchica e missina. Come presidente della Camera, tocc\u00f2 a lui presiedere la seduta comune e leggere a voce alta le schede con il suo nome che via via gli venivano porte e continu\u00f2 a leggerle fino alla fine. Si interruppe solo pochi istanti, quando un applauso del Parlamento segn\u00f2 il raggiungimento del \"quorum\". Gronchi si alz\u00f2 allora dallo scranno e, con in mano una scheda, ringrazi\u00f2 l'assemblea con un breve inchino. Poi sedette di nuovo e continu\u00f2 a leggere le schede con una certa tensione della voce. Quando ebbe letto l'ultima scheda preg\u00f2 al microfono il vicepresidente della Camera, Giovanni Leone, di procedere allo scrutinio e di proclamare il risultato. Fra gli applausi si alz\u00f2 e guadagn\u00f2 l'uscita.\nL'elezione.\nI scrutinio.\nPer la nomina \u00e8 richiesta una maggioranza di due terzi degli 843 membri dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza di due terzi degli 843 membri dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza di due terzi degli 843 membri dell'Assemblea.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nPer la nomina \u00e8 richiesta la maggioranza assoluta degli 843 membri dell'Assemblea.\nRisulta eletto: Giovanni Gronchi"}
{"id": "246293", "revid": "533647", "url": "https://it.wikipedia.org/wiki?curid=246293", "title": "Elezione del Presidente della Repubblica Italiana del 1948", "text": "L'elezione del Presidente della Repubblica Italiana del 1948 si svolse tra il 10 e l'11 maggio.\nFu la prima elezione a essere condotta dal Parlamento in seduta comune e la prima a tenersi secondo il dettato della Costituzione della Repubblica Italiana, entrata in vigore il 1\u00ba gennaio 1948.\nIl presidente uscente \u00e8 Enrico De Nicola: eletto il 1\u00ba luglio 1946 capo provvisorio dello Stato dall'Assemblea Costituente, dal 1\u00ba gennaio 1948 assume il titolo e le funzioni di Presidente della Repubblica, in base alla I delle disposizioni transitorie e finali della Costituzione della Repubblica Italiana.\nRisulta eletto, al IV scrutinio, Luigi Einaudi.\nInformazioni generali.\nL'avvenuta elezione del primo Parlamento della Repubblica Italiana (18-19 aprile 1948) impone di procedere anche all'elezione parlamentare del presidente della Repubblica, in base alle norme del .\nLa rielezione di De Nicola appare scontata, ma non \u00e8 particolarmente gradita al Presidente del Consiglio Alcide De Gasperi. De Nicola, infatti, non aveva mostrato un particolare entusiasmo per il cambio di formula politica governativa di De Gasperi, dal tripartito DC-PSI-PCI al centrismo (DC-PSLI-PRI-PLI) ed aveva opposto resistenze formali alla ratifica del trattato di pace con le potenze alleate. Per tali motivi De Gasperi decide di candidare Carlo Sforza, ministro degli esteri, che avrebbe rappresentato maggiormente un'Italia inserita nello schieramento occidentale, anche nella prospettiva di una futuro processo di integrazione europea.\nAl primo turno, proprio in contrapposizione agli obiettivi degasperiani e tenuto conto della popolarit\u00e0 del Presidente uscente, i partiti di sinistra votano De Nicola, che prende pi\u00f9 voti del candidato governativo. Quest'ultimo infatti non ottiene i suffragi del PSLI n\u00e9 soprattutto della sinistra democristiana, all'epoca attestata su posizioni \"neutraliste\". Al secondo turno a Sforza mancano ancora i voti di almeno 46 \"franchi tiratori\", per essere eletto al momento in cui sarebbe stato possibile con la maggioranza della met\u00e0 pi\u00f9 uno dei parlamentari (cio\u00e8 al quarto scrutinio).\nPreso atto delle difficolt\u00e0 incontrate da Sforza, il Presidente del Consiglio decide di candidare Luigi Einaudi, ministro del bilancio e governatore della Banca d'Italia, anch'egli filo-occidentale e filo-europeista. La nuova candidatura incontra subito la disponibilit\u00e0 dei liberali e dei socialdemocratici.\nDopo il terzo scrutinio, nel quale lo statista piemontese gi\u00e0 ottiene un numero di voti superiore alla maggioranza della met\u00e0 pi\u00f9 uno, Luigi Einaudi \u00e8 eletto Presidente della Repubblica l'11 maggio 1948, al quarto scrutinio, con 518 voti.\nL'elezione.\nI scrutinio.\nPer la nomina \u00e8 richiesta una maggioranza di due terzi dei 900 membri dell'Assemblea.\nPoich\u00e9 nessun candidato raggiunge il quorum richiesto, si procede al secondo scrutinio.\nII scrutinio.\nPer la nomina \u00e8 richiesta una maggioranza di due terzi dei 900 membri dell'Assemblea.\nPoich\u00e9 nessun candidato raggiunge il quorum richiesto, si procede al terzo scrutinio.\nIII scrutinio.\nPer la nomina \u00e8 richiesta una maggioranza di due terzi dei 900 membri dell'Assemblea.\nPoich\u00e9 nessun candidato raggiunge il quorum richiesto, si procede al quarto scrutinio.\nIV scrutinio.\nPer la nomina \u00e8 richiesta la maggioranza assoluta dei 900 membri dell'Assemblea.\nRisulta eletto: Luigi Einaudi"}
{"id": "246297", "revid": "23390", "url": "https://it.wikipedia.org/wiki?curid=246297", "title": "Omofobica", "text": ""}
{"id": "246301", "revid": "1305772", "url": "https://it.wikipedia.org/wiki?curid=246301", "title": "Comt\u00e9", "text": ""}
{"id": "246302", "revid": "533647", "url": "https://it.wikipedia.org/wiki?curid=246302", "title": "Elezione del capo provvisorio dello Stato del 1946", "text": "L'elezione del capo provvisorio dello Stato si svolse in Italia il 28 giugno 1946.\nCapo provvisorio dello Stato, eletto al I scrutinio, \u00e8 Enrico De Nicola, che assume la carica il successivo 1\u00ba luglio.\nInformazioni generali.\nDopo proclamazione, il 10 giugno 1946, dei risultati del referendum istituzionale, da parte della Corte di cassazione, il 13 giugno il Consiglio dei ministri delibera che le funzioni di Capo provvisorio dello Stato, in base all'art. 2 del decreto legislativo luogotenenziale n. 98 del 16 marzo 1946,&lt;ref name=\"RD98/46\"&gt;Decreto legislativo luogotenenziale n\u00ba 98 del 16 marzo 1946&lt;/ref&gt; debbano essere assunte \"ope legis\" dal presidente del Consiglio Alcide De Gasperi, nonostante il rinvio della comunicazione dei dati definitivi.\nIl 28 giugno 1946, l'Assemblea Costituente, come dal medesimo articolo, si riunisce per l'elezione effettiva del capo provvisorio dello Stato. I principali partiti politici convengono che si debba eleggere un presidente capace di assicurare il trapasso meno traumatico possibile al nuovo sistema repubblicano. Si conviene perci\u00f2 di scegliere un meridionale, a compensazione della provenienza settentrionale della maggioranza dei \"leader\" politici, e che debba trattarsi di un monarchico. Un'iniziale contrapposizione delle candidature di Vittorio Emanuele Orlando (proposta da DC e destre) e di Benedetto Croce (proposta dalle sinistre e dai laici) si protrae sterilmente per alcuni giorni e si evolve nella comune indicazione di Enrico De Nicola. Successivamente anche dall'interessato proviene un supplemento di ritardo, esasperante per l'alternanza di orientamenti, ora positivi, ora negativi, che pare esternare. Di fronte alle difficolt\u00e0, si chiede all'avvocato Porzio di Napoli, amico di lunga data del candidato, di convincere De Nicola che, alla fine, accetta.\nNon sono da considerarsi delle elezioni presidenziali, poich\u00e9 la carica di presidente non \u00e8 prevista dalla Costituzione vigente; De Nicola resta in carica sino alle sue dimissioni del 25 giugno 1947.\nL'elezione.\nI scrutinio.\nPer la nomina \u00e8 richiesta una maggioranza di tre quinti dei 573 membri dell'Assemblea.\nRisulta eletto: Enrico De Nicola"}
{"id": "246304", "revid": "339392", "url": "https://it.wikipedia.org/wiki?curid=246304", "title": "Elezione del Presidente della Repubblica Italiana del 1947", "text": ""}
{"id": "246306", "revid": "2175", "url": "https://it.wikipedia.org/wiki?curid=246306", "title": "Couture (Passo di Calais)", "text": ""}
{"id": "246307", "revid": "287204", "url": "https://it.wikipedia.org/wiki?curid=246307", "title": "Eclimeux", "text": ""}
{"id": "246308", "revid": "119625401", "url": "https://it.wikipedia.org/wiki?curid=246308", "title": "Parco nazionale di Peneda-Ger\u00eas", "text": "Il Parco nazionale di Peneda-Ger\u00eas (in portoghese: \"Parque Nacional da Peneda-Ger\u00eas\"), istituito nel 1971, \u00e8 stato il primo parco nazionale del Portogallo.\nSituato in prossimit\u00e0 del confine settentrionale, \u00e8 ampio oltre ettari.\n\u00c8 una delle maggiori attrazioni naturali del Portogallo per la rara e impressionante bellezza paesaggistica e per il valore ecologico.\nIl clima \u00e8 atlantico, cio\u00e8 con abbondanti precipitazioni, e ci\u00f2 favorisce una lussureggiante vegetazione arborea (querce, faggi, pini). \nOspita una ricca fauna selvatica (caprioli, aquile, cinghiali, volpi, lupi, pernici, rettili).\nNel 1892, sulla Sierra de Ger\u00eas, vi fu l'ultimo avvistamento di un esemplare femmina di stambecco portoghese \"(Capra pyrenaica lusitanica)\", ormai estinto. \nMa dal 1998, vi si \u00e8 \"auto-introdotta\" un'altra sottospecie: lo stambecco di Gredos \"(Capra pyrenaica victoriae)\". Si trattava di individui fuggiti dal recinto di acclimatazione in territorio spagnolo, originari del confinante \"Parco naturale Baixa Limia-Serra do Xur\u00e9s\", nella Galizia spagnola. &lt;br&gt;\nDa un censimento del 2003, risultavano essere oltre 75 esemplari; nel 2008 sono stati contati 300 stambecchi."}
{"id": "246309", "revid": "1783371", "url": "https://it.wikipedia.org/wiki?curid=246309", "title": "Hizen", "text": "Hizen (giapponese:\u80a5\u524d\u56fd; Hizen no kuni) fu una provincia del Giappone che confinava con le province di Chikuzen e Chikugo. Oggigiorno il suo territorio \u00e8 diviso tra la prefettura di Saga e quella di Nagasaki.\nL'antica capitale provinciale si trovava vicino alla citt\u00e0 di Yamato Toyotomi Hideyoshi diresse l'invasione della Corea dalla citt\u00e0 di Nagoya in Hizen e la Ribellione di Shimabara si verific\u00f2 anch'essa in questa provincia. Durante il Periodo Sengoku la regione venne divisa tra molti daimy\u014d, di cui il pi\u00f9 ricco possedeva la citt\u00e0 castello di Saga."}
{"id": "246313", "revid": "287204", "url": "https://it.wikipedia.org/wiki?curid=246313", "title": "Ecoivres", "text": ""}
{"id": "246314", "revid": "289247", "url": "https://it.wikipedia.org/wiki?curid=246314", "title": "Erminio Pampuri", "text": ""}
{"id": "246318", "revid": "287204", "url": "https://it.wikipedia.org/wiki?curid=246318", "title": "Ecoust-Saint-Mein", "text": ""}
{"id": "246321", "revid": "2108263", "url": "https://it.wikipedia.org/wiki?curid=246321", "title": "Sovrani di Brandeburgo", "text": "La marca del Brandeburgo si form\u00f2 l'11 giugno 1157, quando Alberto l'Orso si impossess\u00f2 dei territori che gli erano stati assegnati nel 1134 sconfiggendo il principe slavo Jaxa von K\u00f6penick.\nElettori e Margravi di Brandeburgo.\nNel 1356 il margravio Ludovico II ottiene i titoli di Principe elettore e Arci-ciambellano del Sacro Romano Impero dall'imperatore Carlo IV di Lussemburgo.\nHohenzollern.\nNel 1806 il Sacro Romano Impero viene abolito e con esso la dignit\u00e0 elettorale."}
{"id": "246322", "revid": "38120", "url": "https://it.wikipedia.org/wiki?curid=246322", "title": "Thea (personaggio)", "text": ""}
{"id": "246324", "revid": "287204", "url": "https://it.wikipedia.org/wiki?curid=246324", "title": "Ecourt-Saint-Quentin", "text": ""}
{"id": "246333", "revid": "287204", "url": "https://it.wikipedia.org/wiki?curid=246333", "title": "Ecuires", "text": ""}
{"id": "246334", "revid": "130040", "url": "https://it.wikipedia.org/wiki?curid=246334", "title": "Ugo II di Borgogna", "text": "Origine.\nSecondo il monaco e cronista inglese, Orderico Vitale, era il figlio maschio primogenita del duca di Borgogna Oddone I (1058-1102) e della moglie, Matilde di Borgogna, nota anche come Sibilla di Borgogna (circa 1064 \u2013 dopo il 1087), figlia, sempre secondo Orderico Vitale del conte di Borgogna Guglielmo I (1020-1087) e della terza contessa di Vienne, Stefania (1035 \u2013 1088); la paternit\u00e0 di Ugo ci viene confermata anche dalla \"Chronica Albrici Monachi Trium Fontium\".Oddone I di Borgogna era il figlio secondogenito dell'erede del ducato di Borgogna, Enrico(figlio secondogenito del duca di Borgogna, Roberto I) e di Sibilla di Barcellona(ca. 1035- dopo il 6 luglio 1074), che secondo lo storico Szabolcs de Vajay, era figlia del conte di Barcellona, Gerona e Osona, Berengario Raimondo I e della moglie (come risulta dalle \"Europ\u00e4ische Stammtafeln\", vol II, 58 -non consultate-), Guisla de Llu\u00e7\u00e0, figlia del vicario di Balsareny il Signore di Llu\u00e7a e Villanova, Sunifredo II e di sua moglie, Ermesinda di BalsarenyElena era cugina del primo re di Portogallo, dal 1139, Alfonso Henriques, che era figlio del fratello di suo padre Oddone, Enrico (1066-1112), che, vassallo del re di Castiglia, Alfonso VI, divenne signore feudale della contea del Portogallo sposando, nel 1093, la figlia illegittima di Alfonso VI, Teresa di Le\u00f3n.\nBiografia.\nSuo padre, Oddone I, non aveva partecipato alla prima crociata, cos\u00ec, secondo lo storico francese specializzato nella genealogia dei personaggi dell'Alto Medioevo, Patrick Van Kerrebrouck, assieme a Stefano II di Blois, Ugo I di Vermandois, ed altri, si aggred\u00f2 alla Crociata del 1101; prima di partire Oddone aveva designato il figlio maschio primogenito, Ugo, reggente del ducato in sua assenza e prima di partire aveva fatto una donazione all'abbazia di Cluny, assieme ai figli, Ugo ed Enrico, come ci viene confermato dal documento n\u00b0 3809 del \"Recueil des chartes de l'abbaye de Cluny. Tome 5\"; l'esercito di cui faceva parte Oddone I fu sconfitto a Eraclea, nel settembre di quello stesso anno. I sopravvissuti raggiunsero la Cilicia, dove, sempre secondo Patrick Van Kerrebrouck, traditi dall'imperatore, Alessio I Comneno, caddero nelle mani dei Musulmani; Oddone mor\u00ec a Tarso, nel 1103, senza mai raggiungere Gerusalemme.\nAlla morte del padre, Ugo divenne duca di Borgogna e al momento di assumere la carica assunse anche il nome di Borrel, come risulta dal documento n\u00b0 173 del \"Cartoulaire de l'abbaye de Molesme\" (non consultato); anche la \"Histoire g\u00e9n\u00e9alogique des ducs de Bourgogne de la maison de France\"lo cita come \"Borel le pacifique\".\nNel 1109, come ci conferma la \"Histoire g\u00e9n\u00e9alogique des ducs de Bourgogne de la maison de France\", Ugo combatt\u00e9 sotto le bandiere del re di Francia, Luigi VI il Grosso contro Enrico I d'Inghilterra, duca di Normandia e re d'Inghilterra, che, in quell'anno, aveva iniziato le ostilit\u00e0 contro Luigi VI e, nel 1111, riusc\u00ec a mettere insieme una formidabile coalizione contro il re di Francia che comprendeva, tra gli altri, Tebaldo IV di Blois, conte di Blois, di Chartres, di Meaux e di Ch\u00e2teaudun, suo zio, Ugo I di Champagne, conte di Troyes, e Ugo di Le Puiset. La ribellione si concluse nel 1113 con il trattato che riconosceva a Enrico I la sovranit\u00e0 anche sulla Bretagna e sul Maine. Ugo si mantenne sempre fedele a Luigi VI anche negli anni successivi; infatti la guerra riprese nel 1116, con continue scaramucce nel Vexin. Nel 1119 Luigi VI, dopo aver occupato la piazzaforte di Les Andelys, attacc\u00f2 Enrico nella vicina piana di Br\u00e9mule, nei pressi di Gaillardbois-Cressenville, ma fu sconfitto e umiliato. Luigi VI il Grosso nella battaglia di Br\u00e9mule abbandon\u00f2 il suo cavallo e le sue insegne al nemico e dovette riparare nella pazzaforte di Les Andelys, dopo aver girovagato nella foresta di Musegros.\nNel 1124, il re d'Inghilterra e duca di Normandia, Enrico I Beauclerc si era alleato col proprio genero, l'imperatore germanico Enrico V (Enrico V aveva sposato Matilde, l'unica figlia legittima di Enrico I, il 7 gennaio 1114, a Magonza), che invase la contea di Champagne, arrivando sino a Reims, dove si ferm\u00f2, perch\u00e9 lo attendeva un imponente esercito, che lo costrinse a rientrare in Germania. La maggior parte dei feudatari francesi si era allineata col proprio re, Luigi VI il Grosso, anche coloro che dieci anni prima si erano alleati col re d'Inghilterra, Enrico I Beauclerc.Sugerio di Saint-Denis, nel suo libro \"Vie de Louis VI le Gros\", sostiene che Luigi VI benefici\u00f2 dell'aiuto di \u00ab [...] una tale quantit\u00e0 di cavalieri e di gente che si sarebbero dette cavallette che nascondevano agli occhi la superficie della terra.\u00bb e facendo l'elenco dei nobili presenti, tra gli altri, annovera il duca Ugo II di Borgogna, il conte Guglielmo II di Nevers, il conte Rodolfo di Vermandois, il conte Tebaldo IV di Blois, il conte Ugo I di Champagne, il conte Carlo I delle Fiandre detto il Buono, il duca Guglielmo IX d'Aquitania, il conte Folco V d'Angi\u00f2 e il duca Conan III di Bretagna.\nAll'infuori di questi due conflitti che si svolsero fuori dal suo ducato, ci furono pochissimi conflitti contro di lui, a tal punto da soprannominarlo \"il pacifico\", come ci viene ricordato dalla \"Histoire g\u00e9n\u00e9alogique des ducs de Bourgogne de la maison de France\" e ci informa che Ugo II, assieme alla moglie, Matilde, fece diverse donazioni: all'abbazia di San Benigno, nel 1125, al monastero di Citeaux e all'abbazia di santo Stefano di Digione, nel 1131.\nUgo mor\u00ec nel 1143 (la \"Histoire g\u00e9n\u00e9alogique des ducs de Bourgogne de la maison de France\" riporta la morte, nel 1142) lasciando il ducato al figlio maschio primogenito, Oddone.Ugo fu sepolto nell'Abbazia di C\u00eeteaux, accanto al padre, Oddone I.\nMatrimonio e discendenza.\nVerso il 1115, Ugo, secondo la \"Histoire g\u00e9n\u00e9alogique des ducs de Bourgogne de la maison de France\", aveva sposato Matilde di Mayenne, figlia di Bosone I di Turenna, visconte di Turenna (anche se prima aveva ipotizzato che potesse essere figlia di Raimondo di Saint-Gilles, conte di Saint-Gilles, marchese di Gotia, Conte di Tolosa, che fu uno dei baroni della Prima Crociata (Crociata dei baroni) e, dal 1102,fu anche conte di Tripoli); Matilde, secondo gli \"Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux\" (non consultato) mor\u00ec l'8 febbraio senza precisarne l'anno, ma fu dopo il 1162.Ugo da Matilda di Mayenne ebbe dodici figli:"}
{"id": "246338", "revid": "287204", "url": "https://it.wikipedia.org/wiki?curid=246338", "title": "Ecurie", "text": ""}
{"id": "246346", "revid": "18323", "url": "https://it.wikipedia.org/wiki?curid=246346", "title": "Mino Martinazzoli", "text": "Fu senatore dal 1972 al 1983 e dal 1992 al 1994, deputato dal 1983 al 1992 e sindaco di Brescia tra il 1994 e il 1998.\nBiografia.\nDa Brescia a Roma nella DC.\nMartinazzoli, dopo aver frequentato il liceo classico Arnaldo a Brescia, e dopo una iniziale permanenza all'Almo Collegio Borromeo di Pavia, si laurea in giurisprudenza in tale citt\u00e0, ed esercita la professione di avvocato. Comincia poi la sua attivit\u00e0 politica nel suo paese natale, Orzinuovi, nella bassa bresciana, come assessore alla Cultura. A partire dagli anni sessanta-settanta si afferma nelle file della Democrazia Cristiana di Brescia. Entra a far parte del consiglio provinciale e diviene presidente dell'amministrazione provinciale dal 1970 al 1972.\nNel 1972 \u00e8 eletto senatore, e contemporaneamente \u00e8 consigliere comunale e capogruppo dello Scudo Crociato al comune di Brescia. Dopo vari anni al senato il salto di qualit\u00e0 avviene nel 1983, quando diventa Ministro di grazia e giustizia, incarico che ricopre per 3 anni, fino al 1986. Dal 1986 al 1989 si conferma uno tra i pi\u00f9 importanti dirigenti democristiani, essendo eletto presidente dei deputati DC.\nNel 1989- torna a fare il ministro, questa volta alla Difesa (sua la storica decisione di equiparare in termini di durata il servizio militare a quello civile). Successivamente si dimetter\u00e0 per\u00f2 nel 1990 (insieme ad altri ministri della sinistra democristiana: Sergio Mattarella, Riccardo Misasi, Calogero Mannino, Carlo Fracanzani), in seguito all'approvazione della legge Mamm\u00ec, che regolamentava il sistema televisivo italiano e che riteneva inadeguata.\nNel 1991-92 \u00e8 invece ministro delle Riforme Istituzionali e degli Affari Regionali nel settimo governo Andreotti.\nSegretario della DC in crisi.\nIl 12 ottobre 1992, con la Democrazia Cristiana travolta da Tangentopoli, \u00e8 eletto per acclamazione dal Consiglio Nazionale segretario del partito, col compito non facile di salvare la DC e farla uscire dalla crisi. Martinazzoli \u00e8 scelto col consenso di tutti, per la sua reputazione di uomo onesto e anche perch\u00e9 settentrionale, proveniente da una terra (il Bresciano) in cui avanza minacciosamente il fenomeno delle \"leghe\" e la protesta contro i partiti e la politica.\nCon inevitabili difficolt\u00e0, deve fare i conti col terremoto politico degli anni 1992-94: la crisi profonda del pentapartito, i problemi gravi del risanamento finanziario del paese, l'avanzata delle leghe, l'approvazione per referendum del nuovo sistema elettorale maggioritario, l'avanzata delle sinistre alle elezioni amministrative del 1993 (con la conquista di citt\u00e0 come Roma, Napoli, Trieste, Venezia, Genova), e soprattutto l'ingresso in politica di Silvio Berlusconi e lo \"sdoganamento\" della destra missina.\nScioglimento della DC e nuovo PPI.\nAlle prese con un partito in crisi e sempre pi\u00f9 diviso sulle scelte da compiere, Martinazzoli sceglie la via dello scioglimento della Democrazia Cristiana (in realt\u00e0 senza mai nessuna delibera del Consiglio Nazionale del partito), considerando esaurita, nella nuova stagione politica, la forza trainante del partito di Alcide De Gasperi. Nel 1993 assume quindi i pieni poteri, lanciando la proposta di costituire, sulle ceneri della DC e in continuit\u00e0 ideale con essa, ma in discontinuit\u00e0 di classe dirigente, il nuovo Partito Popolare Italiano, che riprender\u00e0 il nome del partito che fu fondato da don Luigi Sturzo.\nNel nuovo sistema maggioritario Martinazzoli colloca il PPI in una posizione di centro, alternativo sia alla sinistra dei progressisti sia alla destra missina e alla Lega. Dopo la discesa in campo di Silvio Berlusconi, nel gennaio del 1994, Martinazzoli manifesta distanza e freddezza nei confronti del Cavaliere, rifiutandosi d'allearsi con lui. Questa linea di centro, equidistante dai progressisti e dall'alleanza di centrodestra che si andava profilando tra Berlusconi, Fini, Casini e Bossi, lo porta a scontrarsi, nel partito, coi fautori di un'alleanza a sinistra o a destra.\nA quegli anni risale anche lo storico processo per mafia intentato dalla Procura della Repubblica di Palermo nei confronti del leader-emblema della DC Giulio Andreotti, che si sarebbe concluso solo nel 2004 con l'assoluzione di Andreotti. Martinazzoli fu chiamato come testimone in quel processo (come pure altri esponenti politici illustri, quali Cossiga, Mancini e Mancino). Dopo l'assoluzione dell'ex Presidente del Consiglio, Martinazzoli rimprover\u00f2 severamente coloro che avevano accusato Andreotti e con lui tutta la DC e forse il sistema politico italiano, pronunciando parole che ricordavano nei toni il famoso \"non ci processerete!\" di Aldo Moro ai tempi dello scandalo Lockheed. Martinazzoli elogi\u00f2 Andreotti indicandolo quale esempio di comportamento e invitando chi l'aveva imputato a chiedergli scusa.\nElezioni politiche del 1994.\nAlle elezioni politiche del 1994 Martinazzoli s'impegna nella costruzione di un polo autonomo di centro con le culture riformiste, liberali e repubblicane. Trova un alleato in Mario Segni, col quale fonda la coalizione del Patto per l'Italia, che si presenta in tutti i collegi di Camera e Senato contro i candidati della sinistra (i progressisti) e della destra (il Polo delle Libert\u00e0 o Polo del Buon Governo). Aderiscono all'alleanza di centro anche i repubblicani di Giorgio La Malfa, i liberali di Valerio Zanone e un gruppo di ex socialisti e socialdemocratici guidati da Giuliano Amato.\nMartinazzoli non si candida alle elezioni e chiede a molti notabili democristiani di fare lo stesso, per favorire il rinnovamento della cultura democratico-cristiana nel nuovo Partito Popolare. I risultati delle elezioni sono tuttavia deludenti: il Patto per l'Italia ottiene pochissimi collegi maggioritari (solo 4 alla Camera: 3 nell'Avellinese con Gianfranco Rotondi, Antonio Valiante e Mario Pepe e uno in Sardegna con Giampiero Scanu), e le liste del PPI nella parte proporzionale raccolgono un modesto 11%, un terzo dei voti della vecchia DC.\nI seggi ottenuti non consentono nemmeno di essere ago della bilancia in Parlamento, dove si afferma l'alleanza di centrodestra guidata da Berlusconi. Dopo le elezioni Martinazzoli si dimette da segretario e annuncia l'intenzione di abbandonare la politica attiva. A distanza di anni lo stesso Martinazzoli, in un'intervista a \"Sette\", rivista del Corriere della Sera, giudicava in questo modo la sua azione politica nella fase controversa in cui aveva guidato la DC allo scioglimento e alla fondazione del nuovo PPI:\nSindaco di Brescia.\nNell'autunno successivo (del 1994), tuttavia, pressato dalle richieste di molti e preoccupato della nuova alleanza di centro-destra al potere, accetta di candidarsi a sindaco di Brescia in una coalizione di centro-sinistra (col sostegno del PPI e del PDS), prefigurando quell'alleanza che, col nome di Ulivo, qualche mese dopo Romano Prodi estender\u00e0 a tutta l'Italia. Vince al ballottaggio la sfida contro Vito Gnutti. Guida il comune cidneo per l'intera consiliatura, fino al novembre del 1998, quando decide di non ripresentare la propria candidatura. Nello scontro che vede nel 1995 il PPI diviso tra un'ala favorevole alla coalizione di centrosinistra (guidata da Gerardo Bianco) e un'ala favorevole all'alleanza con Berlusconi (guidata da Rocco Buttiglione), Martinazzoli si schiera con Bianco.\nCorsa alla Presidenza della Regione Lombardia.\nIn vista della convocazione delle elezioni regionali in Lombardia del 2000, accetta di candidarsi alla presidenza della Regione Lombardia, in una sfida difficile contro il presidente uscente Roberto Formigoni, sostenuto anche dalla Lega Nord, venendo appoggiato da una coalizione di centro-sinistra composta dalle liste: \"Centro-sinistra per Martinazzoli\", Partito della Rifondazione Comunista e Socialisti Democratici Italiani - Liberali - Altri (ma non i Comunisti Italiani).\nAlla tornata elettorale il risultato \u00e8 deludente: sostenuto da quasi tutto il centrosinistra ottiene solo il 32% dei consensi, il peggior risultato per un candidato di centro-sinistra fino alle regionali Lombarde del 2018 da Giorgio Gori. Viene comunque eletto in consiglio regionale della Lombardia in qualit\u00e0 di candidato alla presidenza secondo classificato, dove s'impegna fino alla scadenza naturale del mandato nel 2005 nel gruppo \"Centro-sinistra, PPI, la Margherita\".\nPer la difesa della cultura del popolarismo.\nIn occasione delle elezioni politiche del 2001 d\u00e0 il suo sostegno alla lista elettorale centrista La Margherita (con Francesco Rutelli a capo), ma nel 2002 non condivide lo scioglimento del Partito Popolare Italiano e la sua confluenza nella lista rutelliana con Rinnovamento Italiano di Lamberto Dini e I Democratici di Arturo Parisi.\nNel 2004 si schiera a fianco dei Popolari UDEUR di Clemente Mastella, di cui ne viene nominato presidente del partito, sempre con l'obiettivo di mantener viva una presenza autonoma del cristianesimo sociale e democratico nella politica italiana. Successivamente si dimette dall'incarico, preferendo una posizione pi\u00f9 lontana dai riflettori.\nNel 2006 s'impegna attivamente nel comitato per il NO nel referendum costituzionale del 25-26 giugno, manifestando forti critiche verso la riforma costituzionale approvata dal centro-destra.\nNel 2009, in occasione del referendum sulla legge elettorale, si schiera per l'astensione, insieme ad altri esponenti del centro-sinistra bresciano.\nIntitolazioni.\nIl Dipartimento di Giurisprudenza dell'Universit\u00e0 degli Studi di Brescia ha deliberato il 6 novembre 2012 di intitolare l'Aula Magna della sua sede di Palazzo Calini ai Fiumi (Via delle Battaglie, 58) a Mino Martinazzoli."}
{"id": "246348", "revid": "287204", "url": "https://it.wikipedia.org/wiki?curid=246348", "title": "Eleu-dit-Leauwette", "text": ""}
{"id": "246353", "revid": "124765046", "url": "https://it.wikipedia.org/wiki?curid=246353", "title": "Giuliano Vassalli", "text": "Durante la resistenza romana, ide\u00f2 e organizz\u00f2 l'evasione di Sandro Pertini e Giuseppe Saragat dal carcere di Regina Coeli. Fu prigioniero in Via Tasso. La sua attivit\u00e0 politica e di giurista \u00e8 legata all'introduzione del Codice di procedura penale italiano del 1989, detto: \"Codice Vassalli\". Professore emerito all'Universit\u00e0 di Roma \"La Sapienza\", \u00e8 stato socio nazionale dell'Accademia dei Lincei per la classe delle scienze morali, categoria VI delle scienze giuridiche.\nBiografia.\nOrigini e formazione.\nFiglio del civilista Filippo, frequenta il Liceo classico Ennio Quirino Visconti e compie gli studi universitari negli anni del fascismo (durante i quali lo troviamo iscritto ai GUF, partecipando anche ad un Littoriale della cultura e dell'arte). Si laurea in giurisprudenza all'Universit\u00e0 di Roma nel 1936, relatore il penalista Arturo Rocco, coredattore con il pi\u00f9 noto fratello, Alfredo, ministro della Giustizia, degli omonimi codice penale e codice di procedura penale. Quest'ultimo, nel 1990, sar\u00e0 sostituito con quello redatto secondo i principi pi\u00f9 democratici e moderni del suo allievo Vassalli.\nL'impegno nel PSI e nella Resistenza.\nIl 22-24 agosto 1943, Vassalli partecip\u00f2 alla riunione in casa di Oreste Lizzadri, in Viale Parioli 44 a Roma, alla quale parteciparono Pietro Nenni, Sandro Pertini e Giuseppe Saragat per il \"Partito Socialista Italiano - Sezione dell'IOS\" costituitosi in esilio a Parigi nel 1930; Olindo Vernocchi, Oreste Lizzadri, Giuseppe Romita ed Emilio Canevari per il PSI ricostituito clandestinamente a Roma il 22 luglio 1942; Lelio Basso e Carlo Andreoni per il Movimento di Unit\u00e0 Proletaria, nato nel gennaio precedente a Milano e nell'Italia del Nord, i quali diedero vita al Partito Socialista Italiano di Unit\u00e0 Proletaria - PSIUP.\nCos\u00ec il futuro Ministro della Giustizia descrisse l'evento: \u00ab\"Il 25 agosto del 1943 in clandestinit\u00e0 il Partito socialista [costitu\u00ec] il Psiup, Partito Socialista di Unit\u00e0 Proletaria, che raggruppava personalit\u00e0 influenti della sinistra italiana antifascista come Ignazio Silone, Lelio Basso, Giuseppe Saragat, Sandro Pertini, Giuseppe Romita, Carlo Andreoni. A diventare segretario del partito \u00e8 il romagnolo Pietro Nenni. Anche i Monaco (Alfredo Monaco e sua moglie Marcella Ficca Monaco - N.d.E.) vi aderiscono\"\u00bb.\nDopo l'8 settembre 1943, Vassalli entr\u00f2 nella resistenza romana come esponente del PSIUP. Dall'ottobre 1943 alla fine di gennaio del 1944 fece parte della giunta militare centrale del CLN.\nIl 24 gennaio 1944 organizz\u00f2 l'azione di un gruppo di partigiani delle Brigate Matteotti che permise la fuga di Sandro Pertini e Giuseppe Saragat, assieme ad altri cinque patrioti socialisti, dal carcere di Regina Coeli. L'azione, dai connotati rocamboleschi, fu ideata e diretta da Vassalli con l'aiuto di diversi partigiani, tra cui Massimo Severo Giannini, Giuseppe Gracceva, Filippo Lupis, Ugo Gala, Alfredo Monaco, medico del carcere, e sua moglie Marcella Ficca Monaco. Si riusc\u00ec cos\u00ec prima a far passare Saragat e Pertini dal \"braccio\" tedesco del carcere a quello italiano e quindi a produrre degli ordini di scarcerazione falsi, redatti dallo stesso Vassalli. I due leader del PSIUP furono dunque scarcerati insieme agli altri esponenti socialisti Luigi Andreoni, Luigi Allori, Carlo Bracco, Ulisse Ducci, Torquato Lunedei. Pertini stesso narr\u00f2 in seguito questi fatti nelle sue memorie e in un'intervista concessa ad Oriana Fallaci nel 1973. Quest'audace azione partigiana salv\u00f2 probabilmente la vita dei due futuri Presidenti della Repubblica che, se ancora incarcerati a Regina Coeli, sarebbero stati sicuramente inseriti nell'elenco dei detenuti politici da fucilare alle Fosse Ardeatine.\nVassalli fu poi fatto prigioniero a Roma dai nazisti nell'aprile 1944. Viene recluso nel carcere nazista di via Tasso dove fu anche sottoposto a pesanti torture da parte delle SS. Fu liberato per intercessione di papa Pio XII alla vigilia dell'arrivo a Roma delle forze armate angloamericane il 4 giugno 1944.\nLa carriera accademica e forense.\nAvvocato e docente universitario, ordinario di diritto e procedura penale, insegna nelle universit\u00e0 di Urbino, Pavia, Padova, Genova, Napoli e Roma dove concluder\u00e0 la sua carriera accademica nel 1990. Fra i suoi allievi, Tina Lagostena Bassi, Angelo Raffaele Latagliata e Franco Coppi. \u00c8 autore di una copiosa produzione giuridica in materia penalistica e processuale.\nTra i suoi successi forensi, spicca l'assoluzione, in primo grado, dei coniugi Claire Ghobrial e Yussef Bebawi, accusati dell'omicidio di Farouk Chourbagi, amante dell'imputata. Vassalli, insieme al collega Giuseppe Sotgiu, ide\u00f2 la strategia difensiva che non permise ai giudici di stabilire con certezza quale dei due imputati avesse commesso il delitto, o se entrambi avessero agito di comune accordo, ottenendo per essi l'assoluzione per insufficienza di prove.\nHa contribuito a fondare, nel 1968, l'Unione Forense per la Tutela dei Diritti Umani.\nLa carriera politica nel secondo dopoguerra.\nDopo la Liberazione \u00e8, assieme a Massimo Severo Giannini, tra i collaboratori pi\u00f9 stretti di Pietro Nenni.\n\u00c8 consigliere comunale e capogruppo del Partito Socialista Italiano (PSI) a Roma dal 1962 al 1966; deputato (eletto nella lista PSI-PSDI) dal 1968 al 1972; senatore e capogruppo parlamentare del PSI dal 1983 al 1987. Fa parte di tutte le commissioni insediate dal 1946 al 1968 e dal 1972 al 1978 per la revisione del codice penale e di quello di procedura penale. Da presidente della Commissione giustizia del Senato propizia l'introduzione dei limiti massimi di custodia cautelare per i detenuti in attesa di giudizio.\nNel 1978 il suo nome \u00e8 proposto da Bettino Craxi per il Quirinale, insieme a quello di Antonio Giolitti e Sandro Pertini. Alla fine \u00e8 eletto quest'ultimo. \u00c8 Ministro di grazia e giustizia nel governo Goria dal 28 luglio 1987 al 13 aprile 1988, nel governo De Mita dal 13 aprile 1988 al 22 luglio 1989, nel governo Andreotti VI dal 22 luglio 1989 al 31 gennaio 1991.\nNel 1987 in qualit\u00e0 di Ministro di grazia e giustizia presenta il disegno di legge delega per la riforma del codice di procedura penale che segue i precedenti progetti rimasti al palo a causa dello scioglimento anticipato della legislatura o di difficolt\u00e0 di ordine politico. Il modello fondamentale su cui dovr\u00e0 informarsi il nuovo codice \u00e8 quello \"accusatorio\", contrapposto a quello \"inquisitorio\" di gran parte del codice Rocco. Il processo si risolve in un \"\u201cactum tria personarum\u201d\", nel quale \u00e8 il pubblico ministero che indaga ed esercita l\u2019azione, l\u2019imputato che si difende ed il giudice che decide, in base a prove selezionate dalle parti ed acquisite in contraddittorio. \u00c8 ribadita, inoltre, la presunzione di non colpevolezza gi\u00e0 contenuto nella Costituzione. Inoltre non \u00e8 prevista la custodia cautelare dell'imputato, durante il processo, se non in casi eccezionali per la necessit\u00e0 di non disperdere la prova. Il nuovo codice, redatto da una commissione presieduta da Giandomenico Pisapia, \u00e8 approvato nel 1988 ed entra in vigore nel 1989 (codice che tuttavia sar\u00e0 sottoposto nel tempo a pesanti modificazioni). Sempre nel 1987 presenta un disegno di legge di riforma parziale del codice di procedura civile, che sar\u00e0 approvato, con numerose integrazioni, nel 1990.\nNello stesso anno insedia una commissione di docenti universitari, presieduta da Antonio Pagliaro, con il mandato di mettere a punto un disegno di legge delega di riforma del codice penale (la commissione terminer\u00e0 i suoi lavori presentando una proposta, alla quale seguiranno ulteriori progetti redatti da successive commissioni). Nominato giudice costituzionale dal Presidente della Repubblica Francesco Cossiga il 4 febbraio 1991, giura il 13 febbraio successivo. Fu insignito dell'Ordine della Minerva dall'Universit\u00e0 degli Studi \"Gabriele d'Annunzio\".\nGli ultimi anni e la morte.\nAlle elezioni per la presidenza della Repubblica del 1992 \u00e8 il candidato di bandiera del PSI nei primi tre scrutini. All'undicesimo scrutinio la sua candidatura viene riproposta come quella ufficiale del suo partito. Al 14\u00ba scrutinio ottiene l'appoggio della DC e degli altri partiti laici ed avrebbe i numeri per essere eletto ma resta al di sotto del quorum di 158 voti. Dopo di ci\u00f2 ritira la sua candidatura.\n\u00c8 eletto presidente della Corte costituzionale (il 23\u00b0 nella storia della Corte) l'11 novembre 1999. Cessa dalla carica di presidente e di giudice il 13 febbraio 2000.\nIl 24 gennaio 2002 l'Universit\u00e0 di Bologna gli conferisce la laurea \"honoris causa\" in giurisprudenza. Muore il 21 ottobre 2009 all'et\u00e0 di 94 anni. La notizia \u00e8 diffusa ad esequie avvenute (due giorni dopo).\nOpere principali.\nGiuliano Vassalli \u00e8 stato autore di oltre 200 pubblicazioni, in diversi settori: diritto penale, procedura penale, criminologia. Un elenco certamente non esaustivo comprende i seguenti titoli:"}
{"id": "246357", "revid": "287204", "url": "https://it.wikipedia.org/wiki?curid=246357", "title": "Bungo (provincia)", "text": "Bungo (giapponese: \u8c4a\u5f8c\u56fd; Bungo no kuni) fu una provincia del Giappone situata nel Ky\u016bsh\u016b orientale. Confinava con le province di Buzen, Hyuga, Higo, Chikugo e Chikuzen; il suo territorio corrisponde alla prefettura di \u014cita.\nStoria.\nAlla fine del VII secolo \"Toyo no Kuni\" o \"Toyo Kuni\" (\u8c4a\u56fd) venne divisa in \"Buzen\", letteralmente \"il fronte di \"Toyo\"\" e \"Bungo\", letteralmente \"il retro di \"Toyo\"\". Fino al periodo Heian, Bungo venne letto come \"Toyokuni no Michi no Shiri\". \nSi ritiene che la capitale di Bungo fosse situata nel \"Kokokufu\" (\u53e4\u56fd\u5e9c, letteralmente \"vecchia capitale\"), una sezione della citt\u00e0 \u014cita ma non sono stati ritrovati resti.\nL'onore di santuario shintoista pi\u00f9 sacro della provincia di Bungo, (\u8c4a\u524d\u4e00\u5bae, \"Buzen ichinomiya\") venne dato al santuario di Usa, detto \"Usa hachimangu\" o \"Usa jingu\" nel distretto di Usa (oggigiorno Usa). Il santuario di Usa non solo era un'autorit\u00e0 religiosa ma aveva anche un'influenza politica sul governo locale, anche se questa si ridusse durante fino al periodo Sengoku.\nDurante il periodo Sengoku a met\u00e0 del XVI secolo, Bungo fu una roccaforte del clan \u014ctomo. Il clan \u014cuchi nella regione occidentale del Chugoku era influenzato dalla politica di Buzen. A met\u00e0 di questo periodo entrambi questi clan persero potere. Dopo la conquista del potere di Toyotomi Hideyoshi questi diede dal 1587 i 120.000 koku della provincia di Buzen a Kuroda Yoshitaka, che si insedi\u00f2 in Kokura (oggigiorno parte di Kitaky\u016bsh\u016b) e vi costru\u00ec il suo castello. Altre parti della provincia vennero date ad altri daimy\u014d."}
{"id": "246358", "revid": "767487", "url": "https://it.wikipedia.org/wiki?curid=246358", "title": "Tot\u00f2, Peppino e la... malafemmina", "text": "Tot\u00f2, Peppino e la... malafemmina \u00e8 un film del 1956 diretto da Camillo Mastrocinque.\nTrama.\nAntonio Caponi e suo fratello Peppino vivono nelle campagne di Napoli, sono proprietari terrieri, campagnoli e di cultura contadina: Antonio, il primogenito, \u00e8 donnaiolo e spendaccione, spesso a danno del pi\u00f9 giovane, il sottomesso e avaro Peppino. Entrambi sono alle prese con il ben pi\u00f9 ricco mezzadro e confinante Mezzacapa ai danni del quale combinano, puntualmente, qualche scherzo, come rompere i vetri delle sue finestre di casa con un sasso.\nGianni, il figlio della loro sorella vedova, Lucia, nel corso dei suoi studi di medicina a Napoli si innamora, dopo un rocambolesco incontro, di Marisa, prima ballerina di avanspettacolo. La giovane figlia del padrone di casa di Gianni, Giulietta, segretamente infatuatasi di lui, per ripicca spedisce una lettera a Lucia, informandola che il figlio trascura gli studi per colpa di una donna di malaffare. Per amore, Gianni decide di seguire la fidanzata a Milano, all'insaputa del resto della famiglia.\nI tre fratelli, temendo che Marisa sia fonte di scandalo e cattiva reputazione e che possa distogliere Gianni dagli studi, decidono di raggiungere il nipote a Milano. Consultano quindi l'odiato Mezzacapa sull'ambiente milanese, poich\u00e9 in giovinezza il vicino aveva svolto il servizio militare proprio al nord. Raggiunta Milano, si mettono sulle tracce di Gianni per persuaderlo a tornare a Napoli, cercando anche di convincere Marisa a lasciarlo, scrivendo alla ragazza una lettera. Alla fine, per\u00f2, \u00e8 proprio Lucia ad accorgersi della bont\u00e0 dei sentimenti dei due giovani \u2013 e dell'onest\u00e0 di Marisa \u2013 i quali alla fine hanno la meglio e convolano a nozze.\nProduzione.\nLa scena della lettera.\nSecondo la testimonianza di Teddy Reno, in seguito confermata in parte anche da Ettore Scola (che lavorava in qualit\u00e0 di aiuto regista) la nota scena della lettera fu semi improvvisata. In origine non era riportata nel copione che non convinceva del tutto i due attori, i quali, durante le riprese, stravolgevano spesso e volentieri le scene da girare. Nella versione definitiva, inoltre, si nota che Peppino scrive la seconda met\u00e0 della lettera sull'ultima riga sovrascrivendola pi\u00f9 volte, probabilmente non prevedendo un testo cos\u00ec lungo. Scola aggiunse che lui, autore di rilievo di alcune gag, lavorando nel cast tecnico del film, propose la scena.\nL'interpretazione di Malafemmena.\nNel film Teddy Reno interpreta il brano di Tot\u00f2, Malafemmena.\nDistribuzione.\nIl film \u00e8 stato distribuito in Italia da Cineriz.\nAccoglienza.\nIl film riscosse un grande successo di pubblico, raggiungendo i 4 milioni e mezzo di spettatori.\nCritica.\nIl film, alla sua uscita, ebbe delle solenni stroncature, come nel caso dell'\"Avanti!\":\nCon il passare del tempo \u00e8 divenuto tuttavia un classico della comicit\u00e0, rivalutato dalla critica:\nCollegamenti esterni.\n "}
{"id": "246361", "revid": "767487", "url": "https://it.wikipedia.org/wiki?curid=246361", "title": "Parco nazionale del Liwonde", "text": "Il parco nazionale del Liwonde (Liwonde National Park) \u00e8 il pi\u00f9 grande parco naturale e faunistico del Malawi.\nTerritorio.\nSi trova 160\u00a0km a nord di Blantyre all'estremit\u00e0 meridionale del Lago Malawi, lungo il fiume Shire (un tributario dello Zambesi), e confina col lago Malombe. Il territorio del parco (584\u00a0km\u00b2) \u00e8 principalmente costituito da bacini d'acqua, paludi, ma anche foreste decidue e pianure.\nFauna.\nLa fauna del parco \u00e8 principalmente fluviale; abbondano in particolare ippopotami e coccodrilli, e sono ottime le opportunit\u00e0 per il bird watching. L'elenco delle altre specie presenti include elefanti, antilopi d'acqua, babbuini e impala. \u00c8 riportata anche la presenza di leoni, leopardi e rinoceronti neri, ma l'avvistamento \u00e8 molto improbabile.\nStrutture ricettive.\nIl parco contiene due strutture ricettive, entrambe gestite da Wilderness Safaris: il campo tendato \"Mvuu Camp\" e il lodge \"Mvuu Lodge\" (\"mvuu\" \u00e8 la parola in lingua chichewa per \"ippopotamo\"). \u00c8 possibile effettuare escursioni con la propria autovettura, ma solo in una zona limitata. Le strutture ricettive offrono safari a piedi e in barca. La zona \u00e8 malarica."}
{"id": "246363", "revid": "287204", "url": "https://it.wikipedia.org/wiki?curid=246363", "title": "Eperlecques", "text": ""}
{"id": "246369", "revid": "287204", "url": "https://it.wikipedia.org/wiki?curid=246369", "title": "Epinoy", "text": ""}
{"id": "246370", "revid": "767487", "url": "https://it.wikipedia.org/wiki?curid=246370", "title": "Tot\u00f2 e Peppino divisi a Berlino", "text": "Tot\u00f2 e Peppino divisi a Berlino \u00e8 un film del 1962 diretto da Giorgio Bianchi e interpretato da Tot\u00f2 e Peppino De Filippo.\n\u00c8 l'ultimo film in cui i nomi di Tot\u00f2 e Peppino compaiono nel titolo.\nIl film \u00e8 anche l'ultimo sceneggiato per Tot\u00f2 dalla coppia Age &amp; Scarpelli\nTrama.\n1961 - L'indigente Antonio La Puzza, emigra in cerca di fortuna nella Berlino allora divisa dal famigerato Muro, di recente costruzione, alla ricerca di Giuseppe \"Peppino\" Pagliuca, un piccolo truffatore emigrato anni prima in Germania dove svolge l'attivit\u00e0 di magliaro, insieme ad altri emigrati napoletani. Nell'ex capitale tedesca, Antonio incontra Greta, la figlia dell'ammiraglio Attila Canarinis, un ex ufficiale nazista assai somigliante al protagonista. La ragazza lo assolda per la cifra di 20 milioni di lire perch\u00e9 si finga Canarinis, durante il processo presso il tribunale militare statunitense per i crimini commessi in guerra, facendogli credere in realt\u00e0 che il reato di cui \u00e8 accusato \u00e8 un semplice furto di viveri per il quale \u00e8 praticamente certa l'amnistia. Durante il processo, La Puzza si rende conto in realt\u00e0 di essere processato per crimini di guerra e, impaurito, dichiara di non essere l'ammiraglio nazista e rivelando la propria vera identit\u00e0, anche se non viene subito creduto. Il comando americano decide cos\u00ec di liberarlo, per poterlo pedinare per arrivare al vero ammiraglio Canarinis.\nSuccessivamente La Puzza raggiunge il Pagliuca ma i Sovietici di stanza a Berlino, convinti dagli Americani che Canarinis sia fuggito di prigione, vanno alla ricerca dei due fuggiaschi e assoldano i due perch\u00e9 si presentino a Berlino Est come l'ammiraglio Canarinis e il suo assistente. Uno stupido equivoco fa s\u00ec che un velivolo sovietico sia scambiato per un aereo spia americano ed abbattuto. I due scalcinati saranno rispediti a Berlino Ovest, sotto il controllo Alleato.\nLa Puzza e Pagliuca vengono prosciolti, una volta che gli Alleati realizzano che non si tratta dei criminali nazisti. I Cinesi dal canto loro ritengono il contrario, cos\u00ec i due finiscono per essere condotti nel loro paese dove lavoreranno al servizio del governo per contrastare gli Stati Uniti e l'Unione Sovietica."}
{"id": "246371", "revid": "287204", "url": "https://it.wikipedia.org/wiki?curid=246371", "title": "Equihen-Plage", "text": ""}
{"id": "246376", "revid": "287204", "url": "https://it.wikipedia.org/wiki?curid=246376", "title": "Equirre", "text": ""}
{"id": "246387", "revid": "108760420", "url": "https://it.wikipedia.org/wiki?curid=246387", "title": "Erin", "text": ""}
{"id": "246392", "revid": "287204", "url": "https://it.wikipedia.org/wiki?curid=246392", "title": "Etaing", "text": ""}
{"id": "246396", "revid": "12290", "url": "https://it.wikipedia.org/wiki?curid=246396", "title": "Dottor Abbard", "text": ""}
{"id": "246412", "revid": "124435411", "url": "https://it.wikipedia.org/wiki?curid=246412", "title": "Helen Fielding", "text": "Biografia.\nHelen Fielding \u00e8 nata e cresciuta a Morley, West Yorkshire. Ha frequentato la Wakefield Girls High School e successivamente ha studiato Inglese presso il St Anne's College, Universit\u00e0 di Oxford. \n\u00c8 stata legata, dal 1999 al 2009, a Kevin Curran (produttore esecutivo dei Simpsons), con il quale ha due figli: Dashiell e Romy."}
{"id": "246414", "revid": "83531", "url": "https://it.wikipedia.org/wiki?curid=246414", "title": "Shinano (provincia)", "text": "Shinano (giapponese: \u4fe1\u6fc3\u56fd; -no kuni) fu una provincia del Giappone in quella che \u00e8 oggigiorno la prefettura di Nagano. Viene abbreviato come Shinshu (\u4fe1\u5dde Shinsh\u016b).\nShinano confinava con le province di Echigo, Etchu, Hida, Kai, Kozuke, Mikawa, Mino, Musashi, Suruga e Totomi.\nL'antica capitale si trovava vicino alla moderna citt\u00e0 di Matsumoto che divenne un'importante citt\u00e0 della provincia. A causa delle sue grandi dimensioni Shinano venne spesso divisa in pi\u00f9 feudi durante il periodo Sengoku e diverse citt\u00e0 castello si svilupparono, tra cui Komoro, Ina e Ueda. Shinano fu uno dei centri principali del potere di Takeda Shingen durante le sue guerre contro Uesugi Kenshin e altri daimy\u014d pi\u00f9 piccoli quali Murakami Yoshikiyo, Ogasawara Nagatoki, Suwa Yorishige e Kiso Yoshiyasu.\nNel 1871 con l'abolizione dei resti feudali e la creazione delle prefetture (\"Haihan Chiken\") in seguito alla Restaurazione Meiji, la provincia di Shinano venne divisa nelle prefetture di Nagano e Chikuma. Queste vennero nuovamente combinate nel 1876 per formare l'odierna Nagano\nLa portaerei della marina imperiale giapponese rimasta operativa per breve tempo durante la seconda guerra mondiale prese nome da questa provincia."}
{"id": "246416", "revid": "287204", "url": "https://it.wikipedia.org/wiki?curid=246416", "title": "Etaples", "text": ""}
{"id": "246417", "revid": "1543377", "url": "https://it.wikipedia.org/wiki?curid=246417", "title": "Aree naturali protette in Argentina", "text": "Il sistema delle Aree naturali protette dell'Argentina comprende i parchi nazionali, le riserve ed i monumenti naturali. La gestione delle aree sottoposte a tutela \u00e8 affidata all'Administraci\u00f3n de Parques Nacionales, che ha anche compiti di tutela dei siti archeologici del Paese.\nParchi nazionali.\nSul territorio dell'Argentina sono stati istituiti 80 Parchi nazionali (Categoria IUCN II): "}
{"id": "246418", "revid": "287204", "url": "https://it.wikipedia.org/wiki?curid=246418", "title": "Eterpigny (Passo di Calais)", "text": ""}
{"id": "246419", "revid": "767487", "url": "https://it.wikipedia.org/wiki?curid=246419", "title": "Lord of War", "text": "Lord of War \u00e8 un film del 2005 diretto da Andrew Niccol.\nTrama.\nIl giovane Yuri Orlov e la sua famiglia arrivano negli Stati Uniti dall'Ucraina, fingendosi ebrei per ricevere condizioni immigratorie migliori, e si stabiliscono nella periferia di New York, la cosiddetta Little Odessa di Brooklyn. Un giorno Yuri assiste ad un fallito omicidio nel quale un boss della mafia russa riesce a sopravvivere e ad eliminare i suoi esecutori per poi girarsi, guardarlo fisso negli occhi e decidere di graziare il giovane testimone. Yuri capisce quindi che il suo compito non \u00e8 lavorare nel ristorante di famiglia ma soddisfare un altro bisogno umano: le armi.\nPoco dopo l'inizio della sua carriera Yuri riesce ad incontrare ad una fiera di armi l'esperto mercante Simeon Weisz, chiedendogli di diventare socio nel business, ma questi lo etichetta subito come un dilettante con cui non ha nulla a che spartire. Yuri continua comunque la sua piccola attivit\u00e0 assieme al fratello Vitaly e lentamente i due cominciano a scalare il mondo del traffico d'armi, cominciando ad espandersi con la vendita di M16 che rimanevano dalla guerra del Libano del 1982.\nMan mano che il suo giro d'affari aumenta Yuri si trova a scontrarsi con Jack Valentine, un solerte agente dell'Interpol, a cui per\u00f2 riuscir\u00e0 a sfuggire diverse volte grazie alla sua astuzia e ad una buona dose di fortuna. Pagato da un narcotrafficante con sei chili di cocaina, Yuri si dedica brevemente anche allo spaccio finch\u00e9 Vitaly ne diventa dipendente: da questo momento Yuri comincia a condurre il business delle armi da solo e poco dopo comincia a fare la corte ad Ava Fontaine, una modella sulla cresta dell'onda, che infine accetter\u00e0 di sposarlo e di avere un figlio con lui.\nQuando nel 1991 l'Unione Sovietica si scioglie, il business di Yuri compie un enorme salto di qualit\u00e0: suo zio Dimitri, un generale dell'Armata Rossa dislocato in Ucraina, \u00e8 infatti il custode di ci\u00f2 che resta delle armi dell'esercito sovietico e Yuri coglie al balzo l'occasione offertagli dal vuoto politico per smerciarle in tutto il mondo. Poco dopo Dimitri viene assassinato da un'autobomba, in un assassinio che porta la firma di Weisz, ma questo non ferma gli affari di Yuri, che comincia a vendere armi anche al dittatore africano Andr\u00e9 Baptiste.\nNel frattempo Jack Valentine continua la sua indagine su Yuri e riesce a trovarlo in Sierra Leone, ma anche questa volta l'astuzia di Yuri ha la meglio. Baptiste, sempre pi\u00f9 legato a Yuri, arriva a catturare per lui Weisz e ad ucciderlo assieme a lui, sebbene Yuri sia riluttante. Ava, insospettita dalla sempre pi\u00f9 pressante presenza della polizia, dopo una visita di Valentine scopre l'attivit\u00e0 criminosa di Yuri e, dopo un confronto, questi accetta l'idea di investire il suo talento e la sua ricchezza in attivit\u00e0 oneste.\nPochi mesi dopo, tuttavia, Andr\u00e9 giunge in visita a New York per un incontro delle Nazioni Unite e gli intima di tornare in affari con lui. Yuri riparte per la Sierra Leone e Ava lo pedina di nascosto, scoprendo il container in cui Yuri aveva tenuto tutti i suoi segreti. Il nuovo incarico di Yuri consiste nel fornire alla Sierra Leone un'ingente quantit\u00e0 di armi: quando sta per concludere la trattativa, tuttavia, Vitaly, che ha capito che la partita di armi servir\u00e0 a sterminare un accampamento di profughi l\u00ec vicino, ha una crisi di coscienza e cerca di distruggere il carico d'armi, rimanendo ucciso.\nAl rientro in America Yuri viene arrestato da Valentine e abbandonato da tutti i suoi cari, ma quando viene interrogato si dice convinto che grazie ai suoi contatti altolocati riuscir\u00e0 ad uscire di galera. La \"profezia\" di Yuri si avvera e, nonostante le prove schiaccianti contro di lui, viene liberato. Ormai solo al mondo, a Yuri non rimane altro che dedicarsi all'attivit\u00e0 in cui ha la maledizione di eccellere.\nIspirazione.\nIl personaggio interpretato da Nicolas Cage \u00e8 liberamente ispirato ad alcuni soggetti legati al traffico d'armi internazionale come l'israeliano Ludwig Fainberg e il tagiko Viktor Bout. Altri sospettano che Orlov sia basato almeno parzialmente sulla vita del trader di petrolio e faccendiere Marc Rich o addirittura ispirandosi a cinque trafficanti d'armi realmente esistenti. Il personaggio di Andr\u00e9 Baptiste Sr. \u00e8 invece probabilmente una parodia del presidente liberiano Charles Taylor.\nNel 2004, all'epoca in cui venne girato il film, gli Stati Uniti si classificarono come primi negli accordi per il traffico d'armi con le nazioni in via di sviluppo per un giro di affari pari a 6,9 miliardi di dollari. La Russia era seconda con 5,9 miliardi. I tre maggiori fornitori provenienti dall'Europa occidentale (Francia, Germania, Regno Unito), contabilizzati da Amnesty International come un gruppo unico, hanno registrato un significativo aumento nella suddivisione collettiva di tutto il traffico d'armi con le nazioni in via di sviluppo tra il 2003 e il 2004. La percentuale di questo gruppo aumenta fortemente, passando dal 5.5% del 2003 al 22% del 2004. Il valore complessivo degli accordi per il trasferimento d'armi con le nazioni in via di sviluppo si \u00e8 pi\u00f9 che quadruplicato, arrivando nel 2004 a 4,8 miliardi di dollari rispetto ai 0,830 miliardi del 2003."}
{"id": "246420", "revid": "287204", "url": "https://it.wikipedia.org/wiki?curid=246420", "title": "Etrun", "text": ""}
{"id": "246422", "revid": "287204", "url": "https://it.wikipedia.org/wiki?curid=246422", "title": "Evin-Malmaison", "text": ""}
{"id": "246423", "revid": "2519", "url": "https://it.wikipedia.org/wiki?curid=246423", "title": "Alberto l'Orso", "text": ""}
{"id": "246426", "revid": "2175", "url": "https://it.wikipedia.org/wiki?curid=246426", "title": "Herli\u00e8re", "text": ""}
{"id": "246427", "revid": "120189154", "url": "https://it.wikipedia.org/wiki?curid=246427", "title": "Dig\u00e3o", "text": "Biografia.\n\u00c8 il fratello minore di Kak\u00e1, anch'egli ex calciatore.\nCarriera.\nCresce nel San Paolo, approdando poi al Milan nel 2004. La formazione rossonera, che l'anno prima aveva acquistato il fratello, ha per\u00f2 raggiunto il limite di extracomunitari tesserabili: viene cos\u00ec girato in prestito alla Sampdoria. Scaduto l'accordo, il club milanese lo cede - sempre in prestito - al Rimini. Nel 2007 fa ritorno al Milan, esordendovi contro il Catania in Coppa Italia: il difensore offre una prestazione poco convincente, contribuendo con errori difensivi ai gol degli etnei (vittoriosi per 1-2). Il 1\u00ba marzo 2008 ottiene l'unica presenza in Serie A, disputando il secondo tempo della gara con la Lazio (finita 1-1).\nNell'estate 2008, ancora con la formula del prestito, passa ai belgi dello Standard Liegi. L'immediato infortunio ai legamenti del ginocchio lo tiene fermo per 6 mesi: nella stagione 2008-09 totalizza appena due minuti di gioco, riesce per\u00f2 comunque a vincere il campionato, seppur da comprimario. Diventa quindi un giocatore del Lecce, appena retrocesso in B. Nella squadra giallorossa trova poco spazio, rescindendo il contratto nel febbraio 2010 per passare al Crotone. Con i pitagorici non scende mai in campo, ma il Milan - che ne detiene ancora il cartellino - lo cede ai portoghesi del Penafiel. Il 10 novembre 2010 segna un gol nella Coppa di Portogallo, durante la partita persa 3-1 con il Vit\u00f3ria Set\u00fabal. Nell'estate 2011 rescinde, infine, il contratto con il Milan.\nNel settembre 2012 si trasferisce in America, firmando con i New York Red Bulls. Dopo una sola presenza con la squadra, nel luglio 2013 si ritira dal calcio ad appena 27 anni.\nStatistiche.\nPresenze e reti nei club.\n\"Statistiche aggiornate al 19 luglio 2013.\""}
{"id": "246428", "revid": "709565", "url": "https://it.wikipedia.org/wiki?curid=246428", "title": "Autostrada A6 (Italia)", "text": "Lautostrada A6 Torino-Savona, dal 2001 detta La Verdemare, \u00e8 un'arteria in esercizio dal 1960 che collega il Piemonte occidentale (in particolare la citt\u00e0 metropolitana di Torino e la provincia di Cuneo) con la riviera ligure attraverso le Alpi. Ha uno sviluppo di circa 125\u00a0km in un senso e 130 nell'altro, essendo i due sensi di marcia indipendenti nel tratto montano tra Ceva e Savona.\nPer oltre quarant'anni \u00e8 stata quasi interamente a carreggiata unica ed \u00e8 stata caratterizzata da un elevato tasso di incidenti, diventando una normale autostrada solo dopo lunghissimi lavori di raddoppio, iniziati nel 1973 e conclusi soltanto nel 2001.\nStoria.\nLa costruzione.\nAgli inizi degli anni '50 la FIAT, desiderosa di promuovere la motorizzazione degli italiani, promosse la nascita della SPASIS (Societ\u00e0 per azioni sviluppo iniziative stradali), societ\u00e0 controllata a cui aderirono con quote di minoranza le istituzioni locali di Torino. Tale societ\u00e0 elabor\u00f2 un progetto di massima per una autostrada tra Torino e il mare. Il 5 giugno 1956, con lo scopo di realizzare il progetto, venne dunque costituita la Autostrada Ceva Savona S.p.A., controllata dalla FIAT con partecipazioni di minoranza di numerose altre societ\u00e0 e istituzioni torinesi.\nL'arteria fu costruita per tronchi. Per primo, il 27 gennaio 1960, venne inaugurato il tratto Savona-Ceva di 42\u00a0km, che in realt\u00e0 terminava presso Priero. Per l'epoca si tratt\u00f2 di un'opera ardita e complessa, la prima autostrada di montagna realizzata in Europa, un anno prima del tratto appenninico dell'Autostrada del Sole. Essa richiese ben 129 viadotti, per 11\u00a0km di lunghezza complessiva, e 23 gallerie. Tuttavia, per ridurre i costi, il percorso risult\u00f2 estremamente tortuoso, insinuandosi nelle valli per seguirne i profili, al punto da superare il dislivello del monte Baraccone mediante un tracciato elicoidale. Inoltre, l'arteria fu costruita con una sola carreggiata di 10,50 metri a tre corsie che ospitava entrambe le direzioni; la corsia centrale veniva utilizzata per il sorpasso alternativamente nei due sensi di marcia. Ci\u00f2 nonostante, l'opera cost\u00f2 ben 11 miliardi e 700 milioni di lire dell'epoca.\nL'accesso avveniva attraverso due stazioni a barriera, una a Zinola, subito a monte della prevista interconnessione con la A10, e una a Priero; il sistema di pedaggio, piuttosto macchinoso, prevedeva di pagare all'ingresso, dichiarando la destinazione e ottenendo una ricevuta cartacea in duplice copia, una delle quali andava consegnata al casello di uscita. Il pedaggio iniziale era di 200 lire per una utilitaria sull'intero percorso. Le stazioni intermedie iniziali furono Altare (l'unica tra le citate ancora attiva in entrambe le direzioni), Carcare (oggi dismessa), Millesimo (oggi attiva solo in direzione Savona, con rampe di inversione per accedere da/per la direzione Torino) e Montezemolo (oggi dismessa).\nNell'estate 1963 iniziarono i lavori per il tratto tra Priero e Fossano. Esso era complicato dalla necessit\u00e0 di attraversare i larghi e profondi valloni di numerosi corsi d'acqua (Tanaro, Corsaglia, Ellero, Branzola, Pesio e Mondalavia) che scendono dalle Alpi Liguri trasversalmente al percorso; questo richiese la realizzazione di 23 viadotti per complessivi 10\u00a0km, di cui tre lunghi ciascuno pi\u00f9 di un chilometro e alti fino a cinquanta metri.\nIl nuovo tratto fu aperto al traffico il 29 settembre 1965 e risult\u00f2 lungo 41,5\u00a0km, di cui 6, a una sola corsia per senso di marcia, collegavano la nuova barriera terminale di Fossano con la circonvallazione della cittadina cuneese, superando anche il fiume Stura di Demonte. Il resto del tratto aveva carreggiata unica a tre corsie e sorpasso alternato come il tratto precedente, ma gli spazi e i manufatti erano gi\u00e0 predisposti per il raddoppio, ottimisticamente preannunciato per il 1970. La sola galleria Gay di Monti, situata tra Mondov\u00ec e Santuario di Vicoforte e unica del percorso, venne costruita gi\u00e0 a doppia canna e costitu\u00ec per decenni l'unico, brevissimo tratto raddoppiato in provincia di Cuneo. Furono aperte contemporaneamente anche le uscite intermedie di Ceva, Niella Tanaro, Santuario di Vicoforte, Mondov\u00ec e Carr\u00f9; la barriera e l'uscita di Priero furono eliminate. Il costo complessivo fu di 17 miliardi di lire dell'epoca, e il pedaggio iniziale da Fossano a Savona di 400 lire per una utilitaria.\nNella primavera del 1968, sul punto di ricevere la concessione per costruire il restante tratto tra Fossano e Torino, la societ\u00e0 mut\u00f2 nome in Autostrada Torino Savona S.p.A.. I lavori furono presto iniziati, e il 27 maggio 1970 venne aperto il facile tratto di pianura tra La Rotta, svincolo poi dismesso e situato presso l'omonima localit\u00e0 cinque chilometri a sud di Moncalieri, e Marene; questo tratto di quasi 32\u00a0km comprendeva anche 11,5\u00a0km a doppia carreggiata tra La Rotta e Carmagnola, il primo tratto raddoppiato di sostanziale lunghezza dell'intera autostrada, nonch\u00e9 la nuova barriera terminale di Carmagnola e il relativo svincolo di uscita.\nIl 25 luglio 1970 venne aperto il tratto Marene-Fossano a carreggiata singola. Questo tratto di soli 15\u00a0km, altrimenti pianeggiante, cost\u00f2 oltre sei miliardi di lire per la necessit\u00e0 di costruire un imponente viadotto, lungo 2,7\u00a0km e alto 80 metri, per valicare a grande altezza la larga valle della Stura; esso \u00e8 tuttora la maggiore opera dell'intera autostrada, e all'epoca era uno dei viadotti pi\u00f9 grandi d'Europa. Nell'estate del 1971 venne aperto il breve tratto a doppia carreggiata tra La Rotta e San Paolo di Moncalieri, comprendente il raccordo a quadrifoglio con la Tangenziale Sud di Torino, allora ancora in costruzione. Infine, il 26 luglio 1972 venne aperta la cosiddetta \"sopraelevata di Moncalieri\", che collega lo svincolo San Paolo con Torino (oggi questo tratto \u00e8 parte della Autostrada A55 - tangenziale di Torino). L'opera fu cos\u00ec completata, anche se quasi interamente a singola carreggiata.\nLa pista Fiat.\nNel 1972 venne aperto anche un tratto della seconda carreggiata, quella ovest, nel tratto compreso tra gli svincoli di Carmagnola e l'area di servizio Rio Color\u00e9 Ovest. Esso era chiuso al traffico pubblico ed utilizzato in via esclusiva dalla FIAT come pista di prova per velocit\u00e0 elevate. L'inizio della pista era situato a tre chilometri dallo svincolo di Carmagnola mentre il piazzale terminale - ancora esistente - era immediatamente prima dell'area di servizio sopraccitata. \u00c8 inoltre tuttora presente un piazzale per i controlli tecnici di pista al km 25,400, in corrispondenza del cavalcavia numero 33. Su questa pista il pilota-collaudatore Claudio Maglioli prov\u00f2 una Lancia LC2 portandola alla velocit\u00e0 record per il modello di 387\u00a0km/h in preparazione per la gara di Le Mans.\nL\u2019\"autostrada della morte\".\nMentre ancora si stava completando il percorso fino a Torino, era gi\u00e0 emersa l'inadeguatezza della infrastruttura a carreggiata unica, in particolare nel tratto montano tra Priero e Savona, progettato negli anni '50 e caratterizzato da ripide pendenze e curve molto strette, anche in galleria. A causa del sorpasso in direzioni alternate nella corsia centrale, della grande quantit\u00e0 di mezzi pesanti a bassissima velocit\u00e0 in salita e della mancanza di uno spartitraffico, accadevano frequentemente scontri frontali tra autovetture, spesso con esiti mortali per i passeggeri; nel 1971 ci furono 91 incidenti di cui tre mortali. Per questi fatti la A6 fu soprannominata \"autostrada della morte\".\nFu quindi programmato immediatamente il progressivo raddoppio della carreggiata gi\u00e0 aperta al traffico, cominciando da Savona. Gi\u00e0 il 1\u00ba giugno 1971 fu completato lo spostamento della barriera di ingresso lato mare da Zinola ad Altare, dove fu possibile realizzare un casello pi\u00f9 ampio, gi\u00e0 concepito per la doppia carreggiata; il successivo 31 luglio vennero chiusi gli originari svincoli di Altare e di Carcare, sostituiti dalla nuova uscita Altare-Carcare situata presso il nuovo casello.\nIl tracciato originario mostrava intanto i suoi limiti anche rispetto all'orografia del terreno; nel 1972 il tratto tra Ceva e Montezemolo rimase chiuso per un mese e mezzo a causa di un viadotto danneggiato da una frana.\nNel maggio 1973 iniziarono i lavori per il raddoppio tra Savona e Altare-Carcare, realizzando una nuova carreggiata di 15\u00a0km in direzione Torino completamente indipendente da quella precedente, a tre corsie, molto meno tortuosa, con raggi di curva decisamente pi\u00f9 ampi e pendenze pi\u00f9 lievi e regolari. Si tratt\u00f2 di un'opera costosa ed imponente, per un terzo in galleria e per un altro terzo su viadotti, tra cui uno di oltre 90 metri di altezza. Il nuovo tratto fu inaugurato in due fasi, prima (il 25 maggio 1976) il tratto tra l'interconnessione di Volte di Quiliano e Altare, e poi (il 7 ottobre successivo) il tratto tra Savona e Volte.\nNel frattempo, tuttavia, il clima politico era mutato, e la crisi economica ed energetica port\u00f2 prima a ridurre e poi, con la legge 492 del 1975, a vietare la costruzione di nuovi tratti autostradali. Inoltre, la peculiarit\u00e0 di essere una autostrada privata faceva s\u00ec che i soci non volessero investire gli ingenti capitali necessari per il completo raddoppio, in mancanza di agevolazioni statali e di adeguate prospettive di guadagno.\nConcluso il tratto tra Savona e Altare, le opere di raddoppio si fermarono dunque definitivamente; quelli che purtroppo non si fermarono furono gli incidenti, con numeri di morti in crescita, superiori a uno al mese. Alla fine, dopo un ennesimo gravissimo incidente con sei vittime, l'autorit\u00e0 giudiziaria ordin\u00f2 la chiusura al traffico dal 15 luglio 1980 del tratto Ceva-Altare in direzione Savona, trasformandolo in un senso unico e trasferendo il traffico diretto al mare sulla parallela SS 28 bis. A seguito dei conseguenti disagi e delle proteste degli amministratori locali, l'autostrada fu riaperta in entrambe le direzioni il 1 ottobre successivo, ma solo dopo che la corsia centrale di sorpasso fu eliminata per tutto il tratto di montagna tra Priero e Altare, dipingendo la zebratura al posto della stessa, con un contestuale abbassamento del limite di velocit\u00e0 a 70\u00a0km/h.\nQuesto provvedimento fu efficace per migliorare la sicurezza, riducendo l'incidentalit\u00e0 del settanta per cento, ma determin\u00f2 un lunghissimo tratto di oltre 25\u00a0km in cui il sorpasso era completamente vietato e in cui le auto viaggiavano incolonnate a passo d'uomo dietro ai mezzi pesanti. Fu quindi palese che la situazione della A6 era insostenibile, che era necessario provvedere a grandi investimenti per un vero raddoppio e che la propriet\u00e0 FIAT non era intenzionata a realizzarli, per cui da pi\u00f9 parti fu chiesta la nazionalizzazione dell'autostrada.\nNazionalizzazione e raddoppio.\nIn seguito alle proteste e all'azione dei politici locali, il 12 agosto 1982 il Parlamento approv\u00f2 la legge 531/82, il cui articolo 11 era specificamente dedicato alla A6. Esso autorizzava la societ\u00e0 Autostrade, allora interamente di propriet\u00e0 pubblica, ad acquistare almeno il 70% della Autostrada Torino Savona S.p.A. a met\u00e0 del suo valore nominale, per poi provvedere, in deroga alle leggi che vietavano la costruzione di nuove autostrade, al completo raddoppio di tutta l'arteria. L'operazione veniva finanziata con un primo stanziamento di 20 miliardi di lire. Tra il gennaio e il febbraio 1983, le quote di maggioranza della societ\u00e0 autostradale furono quindi cedute dalle societ\u00e0 del gruppo FIAT ad Autostrade, completando la nazionalizzazione della A6; gli unici soci di minoranza rimasti furono l'Autostrada Torino-Milano e la Citt\u00e0 di Torino.\nGli anni successivi furono spesi nella preparazione del progetto per il raddoppio, ma la nuova propriet\u00e0 pubblica inizi\u00f2 comunque ad effettuare opere di miglioramento sull'arteria esistente. Nel luglio 1984, dopo quattro anni di divieto assoluto, la magistratura autorizz\u00f2 la riapertura tra Priero ed Altare di tre aree di sorpasso per ciascuna direzione, lunghe ciascuna qualche centinaio di metri, per alleviare il problema delle lunghe colonne di auto a passo d'uomo dietro ai camion. Il 19 giugno 1986 l'unione dei due tratti a pagamento della A10, con l'eliminazione delle stazioni a barriera di Feglino e di Savona-Legino, rese necessario rivoluzionare il raccordo di Zinola che collegava ad essa la A6, con l'interposizione del nuovo casello di Savona tra le due autostrade.\nNel frattempo, la definizione del progetto di raddoppio procedeva a rilento, rallentata dalla burocrazia e dalle proteste. Difatti, gli stessi Comuni cuneesi e liguri che tanto avevano protestato per i disagi della carreggiata unica ora protestavano per i disagi del raddoppio: i duecentocinquanta abitanti di Montezemolo tennero in scacco l'autostrada con lunghi ricorsi legali per non accettare la perdita del proprio casello, che essendo situato in mezzo ai monti era impossibile da collegare con il nuovo percorso pi\u00f9 basso e diretto; gli abitanti di una strada periferica di Millesimo non volevano trovarsi un alto viadotto sopra la testa; gli ambientalisti e gli appassionati di storia locale protestavano per la possibile perdita di resti megalitici in localit\u00e0 Bric Tana. Anche pi\u00f9 a nord, ci furono proteste contro l'abolizione del casello di Santuario di Vicoforte, pur situato a soli 4\u00a0km da quello di Mondov\u00ec, e contro ulteriori ipotesi di razionalizzazione delle uscite. Alla fine, quasi tutte le richieste di cambiamento del progetto furono respinte, ma a prezzo di altri anni di ritardi e di incidenti mortali.\nIl 27 gennaio 1988 fu quindi sottoscritta la nuova convenzione tra la societ\u00e0 autostradale e l'ANAS; tra l'estate e l'autunno vennero effettuate e assegnate le prime gare d'appalto per il tratto prioritario, quello tra Priero e Altare. I primi cantieri si aprirono nel luglio 1989, con conclusione prevista per fine 1991, ma gli stanziamenti pubblici per centinaia di miliardi di lire che stando alla convenzione dovevano coprire i costi tardarono ad arrivare, fermando i lavori. Uno stanziamento nella primavera 1990 permise di far ripartire i cantieri sulle due tratte tra Priero e Rivere di Roccavignale e tra Montecala di Cosseria e Altare, ma ancora due anni dopo i soldi promessi dallo Stato non erano stati versati, dilatando la durata dei lavori e mettendo in dubbio il successivo raddoppio del tratto tra Priero e Fossano, che si pens\u00f2 di sostituire con un semplice allargamento della carreggiata esistente. Fortunatamente, nell'agosto 1993 una nuova promessa statale di 500 miliardi di lire rese possibile riaccelerare i lavori e ritornare al progetto di raddoppio completo.\nLa societ\u00e0 autostradale cerc\u00f2 di finanziare i lavori per quanto possibile con risorse proprie; anche per questo, dal 6 maggio 1991 il sistema di pedaggio fu adeguato ai tempi moderni, passando al pagamento in uscita anzich\u00e9 in entrata, cogliendo l'occasione per raddoppiare il pedaggio a gran parte degli utenti. Nonostante il rincaro, dal 10 agosto 1992 fu abbassato il limite di velocit\u00e0 a 90\u00a0km/h su tutto il resto della tratta a carreggiata unica, tra Carmagnola e Priero, e sulla discesa da Altare verso Savona, poich\u00e9 secondo l'imminente riforma del Codice della Strada non era pi\u00f9 possibile classificare questi tratti come autostrada. Inoltre, il 22 settembre 1992 una alluvione provoc\u00f2 il crollo del viadotto Tasc\u00e9, sulla vecchia carreggiata tra Altare e Savona, costringendo a deviare per nove mesi il traffico su quella nuova, con una sola corsia per senso di marcia e lunghe code.\nNel frattempo, all'inizio del 1992 si era ottenuta la disponibilit\u00e0 della FIAT a cedere all'autostrada la propria pista di collaudo, il che permetteva di raddoppiare il tratto tra Carmagnola e l'area di servizio Rio Color\u00e9 (poco a nord dell'uscita di Marene) con costi e tempi ridottissimi. Questo tratto di 16\u00a0km fu aperto al traffico il 23 dicembre 1992, il primo dopo sedici anni, quasi dieci anni dopo la nazionalizzazione che doveva garantire un rapido raddoppio.\nIl 18 dicembre 1993, due anni dopo il previsto, venne finalmente inaugurato il raddoppio tra Altare e Montecala (9\u00a0km); una nuova strada tracciata quasi in linea retta su viadotti e gallerie, utilizzata prevalentemente per la direzione Torino, tranne i due chilometri adiacenti al casello di Altare. Per il tratto di 10\u00a0km tra Priero e Rivere, pi\u00f9 volte ritardato, si dovette attendere addirittura il 4 agosto 1995; esso era destinato alla salita in direzione Savona, e la sua apertura caus\u00f2 la chiusura definitiva dell'uscita di Montezemolo. Due giorni prima erano stati aperti anche altri 4\u00a0km in pianura, tra Rio Color\u00e9 e Marene.\nDalla primavera 1994 si inizi\u00f2 a progettare e appaltare gli altri tratti ancora a carreggiata singola, cominciando da quelli pi\u00f9 semplici, tra Marene e l'imbocco del viadotto Stura, a nord di Fossano, e tra Mondov\u00ec e Priero. Restavano in alto mare il tratto tra Rivere e Montecala, a causa della persistente opposizione del Comune di Millesimo, e quello tra Mondov\u00ec e il viadotto Stura, a causa dei numerosi grandi viadotti il cui raddoppio richiedeva tempi e costi elevati.\nIl raddoppio prosegu\u00ec dunque a spizzichi e bocconi, qualche chilometro qui e qualche chilometro l\u00e0, creando ulteriori pericoli: ad ogni strozzatura da un tratto raddoppiato a un tratto a singola carreggiata, nei momenti di traffico si verificavano lunghissime code e incidenti. Il 16 aprile 1996 vennero inaugurati i 4\u00a0km pianeggianti tra Marene e il viadotto Stura; dopo la chiusura definitiva dell'uscita di Santuario di Vicoforte, tra il dicembre 1997 e il settembre 1998 venne aperto in vari lotti il tratto tra Priero e la galleria Gay di Monti, subito a sud di Mondov\u00ec, con ventotto anni di ritardo rispetto agli annunci iniziali.\nNel frattempo, a inizio 1997 partirono i lavori per il secondo viadotto sulla Stura, di nuovo l'opera pi\u00f9 imponente di tutta l'autostrada, e a dicembre 1997 vennero aperti i cantieri per il sospirato tratto di Millesimo. Ci vollero tuttavia ancora altri quattro anni per completare il raddoppio dell'intera autostrada.\nIl 31 luglio 1999 venne inaugurato il raddoppio del viadotto Stura fino all'uscita di Fossano, intitolando la nuova opera al generale dei carabinieri Franco Romano, deceduto pochi mesi prima in un incidente. Il 19 aprile 2000, dopo una nuova ristrutturazione del raccordo di Zinola con la A10, fu dismessa la barriera terminale di Altare, eliminando i caselli tra le due autostrade e integrando la A6 nel resto del sistema autostradale italiano.\nIl 6 novembre 2000, con nove anni di ritardo sugli annunci iniziali, venne inaugurato il tratto di 6\u00a0km tra Rivere e Montecala, completando il raddoppio del tratto montano e pi\u00f9 antico a quarant'anni abbondanti dalla sua inaugurazione; essendo utilizzato per la direzione Savona, esso comport\u00f2 anche la dismissione delle rampe dello svincolo di Millesimo in direzione Torino sostituite da due rampe di inversione di marcia situate a diversi chilometri dall'uscita.\nIl 14 giugno 2001 fu la volta del tratto tra Fossano e Carr\u00f9, gi\u00e0 predisposto per l'interconnessione con il ramo della A33 verso Cuneo che era allora in progettazione. Il 4 agosto 2001 vennero inaugurati due chilometri attorno all'uscita di Mondov\u00ec. Infine, il 12 novembre 2001 vennero inaugurati in pompa magna gli ultimi quattro chilometri tra la galleria Gay di Monti, Mondov\u00ec e Carr\u00f9, comprendenti i due grandi viadotti sui fiumi Ellero e Pesio. In questa occasione, cercando di liberarsi del nome di \"autostrada della morte\", la A6 fu ufficialmente ribattezzata \"la Verdemare\".\nPrivatizzazione e anni recenti.\nIl 9 marzo 2000 l'intera societ\u00e0 Autostrade venne privatizzata, passando nelle mani di una cordata guidata dalla famiglia Benetton; pertanto anche la A6, dopo diciassette anni di propriet\u00e0 pubblica, ritorn\u00f2 nuovamente privata.\nIl 15 novembre 2000 l'autostrada fu teatro di un clamoroso fatto di cronaca: Edoardo Agnelli, figlio dell'Avvocato ed erede della FIAT, si suicid\u00f2 gettandosi dal viadotto Franco Romano.\nAlla fine del 2001, completate tutte le opere di raddoppio, la A6 divenne una autostrada con standard e incidentalit\u00e0 normali, anche se nel tratto montano la vecchia carreggiata costruita negli anni '50, ancora in uso in una sola direzione, costringe comunque tuttora a percorrere curve molto strette e osservare limiti di velocit\u00e0 molto ridotti, fino a 70\u00a0km/h in alcuni tratti. Cominci\u00f2 velocemente ad emergere anche il progressivo invecchiamento delle strutture: nell'aprile 2003 il tratto tra Millesimo e Altare fu chiuso per qualche giorno per il cedimento di un viadotto.\nIn questi anni, le uniche novit\u00e0 sul tracciato riguardarono l'apertura delle interconnessioni con la costruenda A33 Asti-Cuneo. Nel luglio 2005, insieme ai primi chilometri di tale autostrada, venne aperto il nuovo svincolo verso Cuneo, situato poco a nord dell'uscita di Carr\u00f9, in localit\u00e0 Massimini; il 18 giugno 2007 venne modificato lo svincolo di Marene, che invece di immettere sulla viabilit\u00e0 ordinaria si allaccia ora senza soluzione di continuit\u00e0 al primo tratto di A33 verso Asti. A seguito di questo cambiamento, il traffico in uscita a Marene e diretto a ovest verso Savigliano, Saluzzo, Fossano e Cuneo venne penalizzato, in quanto costretto a percorrere 3\u00a0km di A33 per poi uscire al primo svincolo e tornare indietro. Anche per questo motivo, in questi anni si inizi\u00f2 a parlare di un possibile nuovo svincolo \"Fossano nord\", collocato a nord del viadotto sulla Stura e interconnesso con la tangenziale di Fossano; ad oggi questi piani non si sono ancora concretizzati.\nNella notte tra il 2 e il 3 dicembre 2005, a seguito di una forte nevicata e dello sbandamento dei mezzi pesanti, centinaia di persone rimasero bloccate nelle auto per ore al gelo, venendo infine soccorse dalla Protezione Civile. In seguito a questo episodio, fu introdotta l'abitudine di inviare durante le nevicate gli spazzaneve sul tratto montano, in corteo a bassissima velocit\u00e0, costringendo i veicoli a procedere dietro di loro a passo d'uomo.\nNel giugno 2010 vennero installati sulla A6 i \"tutor\" per il controllo della velocit\u00e0, su due tratti per ciascuna direzione.\nNel febbraio 2012, nell'ambito di un complesso accordo industriale, il gruppo Autostrade concesse alla SIAS della famiglia Gavio l'opportunit\u00e0 di acquistare la Autostrada Torino Savona S.p.A. per 223 milioni di euro. L'opzione venne esercitata e il 15 novembre 2012 la A6 cambi\u00f2 propriet\u00e0. Il 1\u00ba novembre 2017 la Autostrada Torino Savona S.p.A. venne incorporata da Autostrada dei Fiori S.p.A., concessionaria dell'autostrada A10 anch'essa di propriet\u00e0 del gruppo Gavio; dopo 61 anni, la A6 cess\u00f2 di esistere come societ\u00e0 indipendente.\nNel frattempo, l'invecchiamento delle strutture costruite negli anni '50 e '60 \u00e8 diventato sempre pi\u00f9 visibile, provocando ripetuti allarmi sui social network. Tra il 2014 e il 2019, la concessionaria ha comunque provveduto a importanti lavori di ristrutturazione o di completo rifacimento strutturale della carreggiata pi\u00f9 vecchia di alcuni dei maggiori viadotti, compreso quello sulla Stura.\nDall'inizio del 2019, a fronte del generale declino delle vendite di carburante in autostrada, viene decisa per decreto la chiusura di cinque aree di servizio, pur economicamente in attivo. Due di esse (Rio Color\u00e9 ovest e Mondov\u00ec ovest) sono tuttavia note e frequentate per il servizio gastronomico e turistico, e dopo le proteste del territorio ottengono di poter rimanere aperte.\nIl 24 novembre 2019, l'autostrada viene interrotta ancora una volta da una frana che provoca il crollo del viadotto Madonna del Monte, poco a nord di Savona, sulla carreggiata pi\u00f9 vecchia. Dopo pochi giorni l'autostrada \u00e8 stata riaperta, deviando entrambe le direzioni di marcia sulla carreggiata nuova e installando un sistema di monitoraggio della frana; il viadotto crollato \u00e8 stato ricostruito e inaugurato il 21 febbraio 2020.\nL'autostrada oggi.\nDal 2001 la A6 Torino-Savona, conosciuta come \"La Verdemare\", \u00e8 interamente a doppia carreggiata e presenta caratteristiche e livelli di sicurezza simili a quelli delle principali autostrade italiane.\nEssa rappresenta il principale collegamento tra il Piemonte occidentale e la Liguria, e pi\u00f9 in generale tra le Alpi occidentali e la costa mediterranea. Pertanto, essa serve due tipi di traffico turistico: da una parte, specialmente in estate, quello che da Piemonte e Valle d'Aosta si dirige alla Riviera di Ponente e alla Costa Azzurra; dall'altra, specialmente in inverno, quello che dalla Liguria si reca alle stazioni sciistiche della provincia di Cuneo. Essa serve anche un significativo traffico industriale, generato dal porto di Savona-Vado, dal Ponente e dalla Costa Azzurra e diretto a Torino e ai trafori alpini, e viceversa.\nL'arteria si sviluppa attraverso territori scarsamente antropizzati, soprattutto al confine tra Piemonte e Liguria. Partendo da Torino, dopo circa 40\u00a0km diritti e pianeggianti verso sud si incontrano ripetutamente ampi valloni che vengono scavalcati con lunghi e alti viadotti, fino a giungere a Mondov\u00ec. Di l\u00ec si affrontano le prime propaggini delle Alpi Liguri, e il tracciato svolta verso est e diventa progressivamente pi\u00f9 accidentato.\nDopo Ceva inizia il tratto di montagna vero e proprio; per valicare le montagne e scendere verso il mare, le due carreggiate si dividono e seguono tracciati completamente separati, incontrandosi (e spesso scavalcandosi) solo in una mezza dozzina di punti. La carreggiata \"vecchia\", progettata e costruita negli anni '50, segue un percorso molto pi\u00f9 lungo e tortuoso ed \u00e8 generalmente assegnata alla direzione in discesa, mentre la carreggiata \"nuova\", costruita negli anni '70 (Altare-Savona) e '90 (Ceva-Altare), \u00e8 di diversi chilometri pi\u00f9 corta, in gran parte diritta o con curve molto ampie, quasi interamente su lunghi viadotti e gallerie, ed \u00e8 generalmente assegnata alla direzione in salita.\nIl primo punto di valico, il pi\u00f9 elevato, si ha all'altezza di Montezemolo (in galleria, a circa 620 m di altitudine sulla carreggiata nuova e 680 m su quella vecchia), quando la strada passa dal bacino del Tanaro a quello della Bormida. Dopo la discesa quasi continua verso Millesimo e Altare, l'autostrada supera il colle di Cadibona (435\u00a0m), spartiacque tra la Liguria e la Pianura padana, ma anche punto convenzionale di divisione tra le Alpi e gli Appennini (nonostante il tratto tra Ceva e Savona sia stato tradizionalmente chiamato \"tratto appenninico\", anche nella segnaletica autostradale, esso si sviluppa in gran parte dal lato delle Alpi). Il dislivello tra il colle di Cadibona e il mare viene superato in meno di 14\u00a0km, con una pendenza media superiore al tre per cento. In particolare, il percorso pi\u00f9 antico, quello oggi utilizzato in direzione mare, \u00e8 estremamente tortuoso, comprendendo l'unica curva elicoidale di tutte le autostrade italiane, e prevede un limite di velocit\u00e0 che si abbassa fino a 70\u00a0km/h, ma \u00e8 anche un percorso panoramico ed emozionante da guidare.\nNonostante le altitudini modeste, la vicinanza con il mare e con le prime cime delle Alpi rende il tratto montano soggetto a forti precipitazioni, anche nevose nei mesi invernali. Il territorio \u00e8 molto accidentato, e questo rende l'autostrada soggetta a danneggiamenti e interruzioni a causa di frane e alluvioni (l'ultima volta nel novembre 2019).\nL'autostrada \u00e8 interconnessa direttamente e senza barriere con le autostrade A10 Genova-Ventimiglia, presso il terminale di Savona, e A33 Asti-Cuneo, che anzi ne utilizza circa venti chilometri tra Marene e Carr\u00f9 per completare il proprio percorso. A nord, oltrepassata la barriera di Carmagnola, l'autostrada prosegue senza soluzione di continuit\u00e0 nella diramazione di Moncalieri della A55 Tangenziale di Torino, presso un raccordo a quadrifoglio che la interconnette con il tronco principale della A55 e tramite esso con la A21 Torino-Piacenza-Brescia.\nDallo svincolo per Fossano si diparte un raccordo che porta alla SS 28 e che, anche se non ha caratteristiche autostradali, \u00e8 tuttora classificato come raccordo autostradale; esso costituiva originariamente il tratto conclusivo dell'autostrada quando essa terminava a Fossano.\nL'intero percorso della A6 costituisce anche la strada europea E717.\nLa societ\u00e0 concessionaria dell'A6 \u00e8 dal 2017 l'Autostrada dei Fiori S.p.A., controllata da ASTM (gruppo Gavio).\nControllo elettronico della velocit\u00e0.\nIn due tratti di ciascuna carreggiata la velocit\u00e0 media \u00e8 monitorata dal sistema Tutor, installato tra le stazioni di Carmagnola e Marene (entrambe le carreggiate), nei pressi di Priero (solo direzione Torino) e di Quiliano (solo direzione Savona). L'efficacia del sistema nel tratto Carmagnola-Marene, un tracciato in prevalenza rettilineo, \u00e8 limitata dalla presenza dell'area servizio Rio Color\u00e9 nel tratto controllato.\nTabella percorso.\nRaccordo per Fossano.\nIl raccordo di Fossano, o \"diramazione per Fossano, \"nonostante sia a carreggiata unica con due sole corsie di marcia totali, presenta i segnali di inizio e fine autostrada e la segnaletica ha colore verde. Inoltre nel raccordo sono presenti i pannelli integrativi che identificano i cavalcavia con il simbolo dell'autostrada A6. Questo raccordo \u00e8 anche classificato come \"Diramazione D06\" secondo la numerazione interna di Autostrade per l'Italia.\nIl Decreto Legislativo del 29 ottobre 1999 n. 461 ha incluso il raccordo tra la rete autostradale di interesse nazionale e ha classificato questo raccordo come A6.\nIl raccordo si sviluppa per 6,1\u00a0km a partire dallo svincolo Fossano dell'A6.\nCuriosit\u00e0.\nL'autostrada viene citata nel brano \"Offline\" di Paola Turci."}
{"id": "246437", "revid": "287204", "url": "https://it.wikipedia.org/wiki?curid=246437", "title": "Digao", "text": ""}
{"id": "246445", "revid": "123098370", "url": "https://it.wikipedia.org/wiki?curid=246445", "title": "Logi", "text": "Nella mitologia norrena, Logi (norreno antico \"fuoco\") o H\u00e1logi (\"alta fiamma\") \u00e8 un gigante (J\u01ebtunn). Pur non appartenendo alla schiera degli \u00c6sir n\u00e9 ai Vanir, \u00e8 la divinit\u00e0 che rappresenta il fuoco, come suo fratello \u00c6gir \u00e8 personificazione del mare e K\u00e1ri la personificazione del vento. Insieme, rappresentano le tre forze primigenie che plasmarono la Terra. Figlio del gigante Fornj\u00f3tr, sua moglie era la gigantessa Gl\u00f6\u00f0, che gli diede due graziose figlie, Eisa (\"brace\", \"ceneri\") e Eimyrja (\"brace splendente\").\nLogi \u00e8 spesso confuso con Loki per via di certi attributi condivisi con quest'ultimo, specie in riferimento alla probabile origine del nome (Richard Wagner nel suo dramma mitologico \"L'anello del Nibelungo\" un\u00ec le due divinit\u00e0 in una sola, chiamata in tedesco \"Loge\").\nFonti primarie.\n\"Gylfaginning\".\nLogi appare nel \"Gylfaginning\" (parte dell\"Edda in prosa\") di Snorri Sturluson nel racconto del viaggio di Thor e Loki per il J\u01ebtunheimr. Giunti al castello del gigante \u00datgar\u00f0a-Loki, Loki si trova a sfidare Logi nel chi era pi\u00f9 veloce a mangiare. Fu posta una distesa di carne su un lungo tavolo e i due contendenti iniziarono ognuno da un lato per vedere chi prima arrivava nel mezzo. Entrambi impiegarono ugual tempo per raggiungere il mezzo del tavolo, ma Loki divor\u00f2 della carne fino all'osso, mentre Logi consum\u00f2 anche le ossa e persino il tavolo dove il cibo era stato posto. Successivamente \u00datgar\u00f0a-Loki spieg\u00f2 che Logi era il fuoco divoratore in persona.\n\"Flateyjarb\u00f3k\".\nNel \"Flateyjarb\u00f3k\" c'\u00e8 la descrizione della famiglia di Logi:\nLuna di Saturno.\nA questa figura mitologica \u00e8 stato intitolato un satellite naturale di Saturno, Loge."}
{"id": "246447", "revid": "1442080", "url": "https://it.wikipedia.org/wiki?curid=246447", "title": "Bezsmertnovite", "text": "La bezsmertnovite \u00e8 un minerale."}
{"id": "246453", "revid": "1005847", "url": "https://it.wikipedia.org/wiki?curid=246453", "title": "Elezioni politiche in Italia del 1968", "text": "Le elezioni politiche in Italia del 1968 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 19 e luned\u00ec 20 maggio 1968, nel pieno della contestazione politica.\nLe elezioni videro l'affermarsi della Democrazia Cristiana, in lieve crescita, e dell'alleanza del centro-sinistra che mantenne la maggioranza seppur ridimensionandosi. L'esperimento di fusione tra Partito Socialista Italiano e Partito Socialista Democratico Italiano, non ottenne il successo desiderato, al contrario dei dissidenti socialisti coagulatisi nel Partito Socialista Italiano di Unit\u00e0 Proletaria che, alleandosi con il Partito Comunista Italiano, rinvigorirono l'opposizione di sinistra. Per quanto riguarda quella di destra, vi fu invece un calo di consensi, sia per la componente liberale, che ottenne comunque buoni risultati, sia per quella missina. Con queste elezioni continu\u00f2 il declino dei monarchici, che per l'ultima volta si presentarono alle elezioni politiche, mentre si arrest\u00f2 la stagnazione dei repubblicani che tornarono a crescere.\nSistema di voto.\nLe elezioni politiche del 1968 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale.\nSecondo la suddetta legge del 1946, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti.\nDifferentemente dalla Camera, la legge elettorale del Senato si articolava su base regionale, seguendo il dettato costituzionale (art. 57). Ogni Regione era suddivisa in molti collegi uninominali. All'interno di ciascun collegio, veniva eletto il candidato che avesse raggiunto il \"quorum\" del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali e al Senato della Repubblica in 20 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica invece erano le seguenti:\nQuadro politico.\nIl fallimento del centrosinistra e la contestazione.\nLa IV legislatura aveva visto l'alternarsi di tre governi presieduti da Aldo Moro e sostenuti dal quadripartito DC-PSI-PSDI-PRI. L'alleanza, che era nata da spinte riformiste con l'intenzione di sfruttare il \"boom\" economico ormai esauritosi per realizzare un \"welfare\" efficiente in favore dei ceti sociali pi\u00f9 bassi, manc\u00f2 il suo obiettivo e si ridusse in una coalizione litigiosa e incapace di portare al Paese quel cambiamento tanto sperato.\nIn questo clima di sfiducia sorsero nel 1966 le prime contestazioni studentesche che si estesero a tutto il mondo universitario tra il 1967 e il 1968. L'Universit\u00e0 necessitava di una ventata rinnovatrice, poich\u00e9 l'insegnamento era in mano ai \u00abbaroni\u00bb, i docenti dei corsi importanti si rivolgevano a una calca di allievi che a stento ne percepivano la voce, era sottovalutata o ignorata l'esigenza di laboratori e seminari che preparassero gli studenti all'attivit\u00e0 professionale, e molti professori erano \u00abferroviari\u00bb (comparivano solo per le lezioni e con i ragazzi non avevano nessun rapporto umano). Per la soluzione di questi problemi gli studenti si sarebbero dovuti battere e il governo avrebbe dovuto provvedere. Invece i governi che si alternarono scelsero la strada pi\u00f9 facile e meno utile: quella del \u00abfacilismo\u00bb. Le Universit\u00e0 aprivano i battenti, per l'iscrizione, a tutti i diplomati delle scuole medie superiori, e un'esigua ma ben organizzata minoranza degli studenti che promuoveva la contestazione, non aveva a cuore n\u00e9 l'Universit\u00e0 n\u00e9 le riforme efficienti (come la legge 2314, proposta dal Ministro Luigi Gui e respinta dai contestatori), bens\u00ec la demagogia e l'opportunismo, ispirandosi al \u00abgran rifiuto\u00bb di Herbert Marcuse.\nNel 1967 furono occupate, sgomberate e rioccupate la Sapienza di Pisa (dove si elaboravano le \u00abtesi\u00bb che qualche intellettuale ha esaltato come l'abbozzo di un nuovo mondo universitario, e altro non erano che cascami di marxismo e di maoismo), Palazzo Campana a Torino, la Cattolica di Milano, e poi Architettura a Milano, Roma, Napoli. Nella facolt\u00e0 di Sociologia di Trento praticamente non si riusc\u00ec a tenere nessun corso, perch\u00e9 i suoi locali erano permanentemente occupati.\nNessuna forza politica poteva dirsi rappresentante di questo movimento studentesco ma diverse tentarono di appropriarsene. Il PCI era il pi\u00f9 vicino alle cause della protesta, ma questa posizione fu rincorsa anche dall'ala pi\u00f9 a sinistra del PSI riunitasi nel Partito Socialista Italiano di Unit\u00e0 Proletaria che, credendo nell'unit\u00e0 della classe operaia, rifiut\u00f2 l'alleanza con la DC e strinse solidi rapporti con i comunisti, formando liste uniche al Senato. Il PSI, persa la corrente di sinistra, intrecc\u00f2 relazioni con i socialdemocratici, colleghi di governo, fino alla decisione di creare una lista unica, il PSI-PSDI Unificati, che raccogliesse tutti i socialisti moderati.\nAnalisi territoriale del voto.\nLa Democrazia Cristiana ottiene un lieve aumento di consensi, trainata dai forti incrementi in Abruzzo, Sicilia e Basilicata che si aggiungono alle zone di forte consenso democristiano come Triveneto, Alta Lombardia, Cuneo e Campania. Cala invece in altre zone del Sud come Molise e Calabria. Nel Centro-Nord il partito \u00e8 per lo pi\u00f9 stabile con una timida crescita nel Nord-Ovest che per\u00f2 resta una delle zone in cui lo scudo crociato \u00e8 meno apprezzato, insieme alle \u00abRegioni Rosse\u00bb e alla Provincia di Roma.\nIl Partito Comunista Italiano ottiene un buon aumento di consensi, frutto di una generale avanzata su tutto il territorio nazionale con l'esclusione delle regioni pi\u00f9 meridionali, Basilicata, Calabria e Sicilia, dove i comunisti arretrano. In particolare, gli incrementi migliori si registrano nelle \u00abRegioni Rosse\u00bb e nel Nord-Ovest, che, insieme alla Sicilia Meridionale, si confermano le zone pi\u00f9 forti del PCI a cui si aggiunge in questa tornata anche la Provincia di Napoli, al contrario del resto della Campania dove i comunisti incontrano molte difficolt\u00e0. Le altre zone negative per il partito sono il Molise, l'Abruzzo meridionale, la Sicilia Settentrionale, la Provincia di Cuneo, l'Alta Lombardia e il Nord-Est anche se si nota una progressiva avanzata del voto comunista sulle coste e nel Polesine.\nL'unificazione di Partito Socialista Italiano e Partito Socialista Democratico Italiano delude profondamente in questa tornata elettorale, specialmente al Centro-Nord dove spesso il PSI-PSDI Unificati raccoglie i consensi del solo PSI nel 1963 o addirittura non arriva nemmeno a questo risultato. Emblematico \u00e8 il caso dell'Umbria dove perde il 3% dei consensi rispetto al PSI di cinque anni prima, mentre nelle province di Varese, Venezia e Massa, il PSU perde oltre il 10% dei consensi ottenuti separatamente da PSI e PSDI. Nonostante questo deludente risultato il Nord Italia resta la zona forte dei socialisti e dei socialdemocratici con risultati notevoli a Belluno, in Friuli-Venezia Giulia e nelle province attraversate dal Ticino e dal Po. I risultati al Centro Sud sono in generale pi\u00f9 bassi di quelli del Nord ma presentano contrazioni meno accentuate e qualche sporadico aumento come nel Molise e in Calabria, in particolare in Provincia di Cosenza dove ottiene pi\u00f9 del 20% dei voti crescendo del 6%, facendo entrare questa regione tra le pi\u00f9 forti del voto socialista.\nIl Partito Liberale Italiano perde consensi in modo generalizzato con l'esclusione del Nord-Est dove resta stabile. Cali particolarmente forti sono registrati in Abruzzo, Campania e Sicilia. Le zone forti dei liberali si confermano il Nord-Ovest, le province di Trieste, Roma, Benevento e Messina, mentre continua ad aver difficolt\u00e0 nel resto del Centro-Sud.\nIl Partito Socialista Italiano di Unit\u00e0 Proletaria ottiene ottimi risultati nel Centro-Nord e in Sicilia, con massimi dell'8% nelle province di Massa ed Enna, mentre nel resto del Sud Italia incontra maggiori difficolt\u00e0.\nIl Movimento Sociale Italiano perde consensi quasi ovunque, con l'eccezione della Campania dove, in controtendenza, incrementa i propri voti. Al contrario, nel resto del Sud e nel Lazio i missini subiscono perdite considerevoli, non intaccando per\u00f2 la notevole forza del movimento in queste zone. Resta invece piuttosto debole nel Centro-Nord, dove oltretutto perde consensi, soprattutto in Provincia di Trieste in cui comunque ottiene ottimi risultati.\nIl Partito Repubblicano Italiano inverte la tendenza che lo vedeva in una lunga fase di declino e stagnazione e segna una crescita generalizzata, con l'eccezione della Sardegna. Particolarmente rilevante \u00e8 l'incremento ottenuto in Sicilia dove arriva a guadagnare fino al 5%. Questo permette all'isola, insieme a Campania e Calabria, di aggiungersi alle zone forti repubblicane, Romagna, Marche, Lazio e la costa Toscana. Resta invece piuttosto debole nel Nord e nelle altre regioni del Mezzogiorno.\nIl Partito Democratico Italiano di Unit\u00e0 Monarchica perde consensi ovunque con cali particolarmente marcati in Abruzzo, Campania e Calabria. Ciononostante il Centro-Sud si conferma la principale, se non unica, zona d'influenza dei monarchici con risultati superiori al 6% in Campania.\nIl distacco tra DC e PCI si riduce di poco meno di un punto percentuale ma a livello territoriale si assiste a due tendenze contrapposte, un rafforzamento della DC nel Meridione con la riconquista di Trapani e una forte diminuzione del distacco nel Lazio e nel Nord-Ovest, dove il PCI conquista le province di Genova, La Spezia e Mantova, accompagnata da un netto aumento del vantaggio comunista nelle \u00abRegioni Rosse\u00bb.\nConseguenze del voto.\nLe elezioni consegnarono al centrosinistra una solida maggioranza, tuttavia le agitazioni interne al PSI condizionarono l'alleanza con la DC e la stabilit\u00e0 politica. Il deludente risultato del PSI-PSDI Unificati, ne decret\u00f2 la pressoch\u00e9 immediata fine, con la ricostituzione del PSI e la nascita del Partito Socialista Unitario che riprese il nome di PSDI pochi anni dopo. Inoltre l'ottimo risultato del PSIUP intimor\u00ec il PSI che vide nel ritorno a sinistra la strategia migliore per far rientrare il voto massimalista. Dopo un'iniziale incertezza, che port\u00f2 alla costituzione del breve governo Leone, i socialisti decisero comunque di proseguire nell'esperienza di governo guidato dal segretario democristiano Mariano Rumor. Con le agitazioni sindacali dell'autunno caldo nel 1969, l'azione di governo si rinvigor\u00ec portando alla realizzazione dello statuto dei lavoratori del 1970. Le elezioni regionali dello stesso anno furono negative sia per i democristiani che per i socialisti, scesi sotto il 10% dei voti, e determinarono la fine dei governi Rumor, decretando il ritorno ad una stagnazione politica.\nNel 1971, la DC si present\u00f2 divisa per il Quirinale tra Amintore Fanfani e Giovanni Leone, che a lungo era stato l'avversario di Giuseppe Saragat nella precedente elezione. Lo scontro si risolse dopo 23 scrutini: il 24 dicembre Leone fu eletto con 518 voti e le cifre di quest'ultima votazione furono passate al microscopio, in modo polemico, da socialisti e comunisti, sostenendo che furono determinanti i voti del MSI."}
{"id": "246462", "revid": "2175", "url": "https://it.wikipedia.org/wiki?curid=246462", "title": "Madelaine-sous-Montreuil", "text": ""}
{"id": "246466", "revid": "4506", "url": "https://it.wikipedia.org/wiki?curid=246466", "title": "Jidaigeki", "text": ""}
{"id": "246467", "revid": "1442080", "url": "https://it.wikipedia.org/wiki?curid=246467", "title": "Bilibinskite", "text": "La bilibinskite \u00e8 un minerale."}
{"id": "246468", "revid": "1005847", "url": "https://it.wikipedia.org/wiki?curid=246468", "title": "Elezioni politiche in Italia del 1963", "text": "Le elezioni politiche in Italia del 1963 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 28 e luned\u00ec 29 aprile 1963.\nLe elezioni confermarono la Democrazia Cristiana come primo partito, seppur in forte calo, e sancirono la fine del Centrismo e l'inizio del Centrosinistra, ovvero dei governi composti da democristiani e socialisti. A guadagnarne maggiormente furono le opposizioni, a sinistra i comunisti, e a destra i liberali. Le consultazioni segnarono anche l'inizio del declino delle forze monarchiche che, nonostante la riunione in un unico partito, persero pi\u00f9 della met\u00e0 dei propri voti.\nSistema di voto.\nLe elezioni politiche del 1963 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale.\nSecondo la suddetta legge del 1946, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti.\nDifferentemente dalla Camera, la legge elettorale del Senato si articolava su base regionale, seguendo il dettato costituzionale (art. 57). Ogni Regione era suddivisa in molti collegi uninominali. All'interno di ciascun collegio, veniva eletto il candidato che avesse raggiunto il quorum del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nIn questa elezione entr\u00f2 in vigore la legge di revisione costituzionale n\u00b02 del 9 febbraio 1963 con cui si modific\u00f2 il numero di seggi da assegnare alle Camere, eliminando peraltro il rapporto con il numero di abitanti previsto nel 1948.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali ed al Senato della Repubblica in 19 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati erano le seguenti:\nCircoscrizioni del Senato della Repubblica.\nLe circoscrizioni del Senato della Repubblica erano invece le seguenti:\nQuadro politico.\nLa fine del centrismo.\nConclusisi i tentativi di inizio legislatura di spostare l'asse politico della Democrazia Cristiana verso destra, nel 1960 Amintore Fanfani torn\u00f2 al Governo per sanare i conflitti sociali con una \u00abrestaurazione democratica\u00bb, dopo le proteste e le rivolte che avevano determinato la crisi dell'esecutivo precedente. Il nuovo esecutivo ottenne l'appoggio del centro (PSDI e PLI) ma anche l'astensione del PSI.\nDal 1957, infatti, i socialisti, interrotti i rapporti con il PCI a seguito dell'invasione sovietica dell'Ungheria, seguirono un processo di moderazione guardando favorevolmente ad un'alleanza con i democristiani.\nIn ambito locale, a Milano, Genova e Firenze furono varate (tra il gennaio e il marzo 1961) giunte locali con l'inserimento organico del PSI, provocando una forte protesta di esponenti e organizzazioni cattoliche.\nNel 1962 la vittoria di Aldo Moro al congresso della DC sanc\u00ec definitivamente la volont\u00e0 del partito di guardare a sinistra per creare una collaborazione di Governo con il PSI, sia pure con l'appoggio esterno.\nA seguito di questa svolta Fanfani cre\u00f2 un nuovo Governo, con la partecipazione di PSDI e PRI, e l'appoggio esterno socialista. I liberali, da sempre contrari a collaborazioni con le forze di sinistra, abbandonarono la maggioranza e divennero il punto di riferimento dell'opposizione moderata al nuovo esecutivo.\nCampagna elettorale.\nDemocristiani e socialisti dovevano affrontare una campagna elettorale particolare, in quanto dovevano dimostrare di non avere abdicato, con la nuova alleanza, le proprie ideologie. Bisognava convincere l'elettorato DC che il partito era ancora il punto di riferimento dei moderati, mentre bisognava convincere l'elettorato socialista che il PSI restava un partito di sinistra entrato nella maggioranza per far trionfare il suo programma.\nIn campagna elettorale i notabili democristiani sostenevano che la nazionalizzazione dell'energia elettrica sarebbe rimasta un episodio isolato, e che le regioni avrebbero avuto una concreta attuazione solo dopo aver ottenuto precise garanzie. Invece in casa socialista Nenni spieg\u00f2 che l'ingresso del partito nella maggioranza aveva permesso l'avvio a una serie di riforme incisive, e che la nazionalizzazione elettrica sarebbe stata l'inizio di un processo che avrebbe raggiunto traguardi pi\u00f9 ambiziosi. Il PCI imput\u00f2 al PSI di avere tradito la classe operaia mentre i liberali, dopo essere usciti dalla maggioranza nel 1962, erano sostenuti da larga parte della stampa.\nAll'interno degli stessi partiti (DC e PSI) c'erano correnti e gruppi che condividevano alcune tesi avversarie: gli oppositori di Aldo Moro e di Amintore Fanfani ritennero troppo accelerato e avventuroso il nuovo corso riformista, mentre gli avversari di Pietro Nenni giudicavano quello stesso corso lento e pantofolaio.\nIn pratica le elezioni diventarono un referendum pro o contro il centrosinistra.\nRisultati.\nRiepilogo assegnazione seggi.\nDi seguito l'attribuzione finale dei seggi per ciascun partito alla Camera e al Senato:\nAnalisi territoriale del voto.\nLa Democrazia Cristiana subisce un arretramento di oltre 4 punti percentuali frutto di una generale diminuzione di consensi compresa tra il 3% e 5%. Decrementi pi\u00f9 contenuti si registrano nel Nord-Est e, con l'eccezione delle Isole Maggiori, nel Centro-Sud, dove vi sono anche isolati aumenti di consensi nelle province de L'Aquila e di Brindisi. Molto pi\u00f9 ingenti i cali in Liguria e Marche in cui il partito arriva a perdere rispettivamente il 9% e l'8%. La geografia del voto democristiano non viene particolarmente modificata per cui Nord-Est e Alta Lombardia si confermano le roccaforti della DC e il Centro Sud mantiene risultati sopra la media, soprattutto in Molise e nel Salento, mentre le \u00abRegioni Rosse\u00bb e il Nord-Ovest continuano ad essere le pi\u00f9 ostiche per i democristiani. A queste ultime si aggiunge in questa tornata anche la Provincia di Roma dove la DC incontra serie difficolt\u00e0.\nIl Partito Comunista Italiano aumenta i propri consensi praticamente ovunque, con crescite ingenti nel Nord-Ovest, nel Centro, raggiungendo un +8% in Umbria, e in alcune province del Sud, come Trapani, Brindisi e Cosenza. Tutto ci\u00f2 rafforza la posizione del partito nelle sue storiche roccaforti, Emilia-Romagna, Toscana, Umbria e il Nord-Ovest, ma contribuisce anche a creare delle nuove aree forti nel Sud della Sicilia, e tra Puglia, Basilicata e Calabria. Gli unici cali si registrano in Molise e in Provincia di Benevento, zone gi\u00e0 ostili ai comunisti insieme a Nord-Est, Alta Lombardia, Campania, zone settentrionali della Sicilia e della Sardegna.\nIl Partito Socialista Italiano perde numerosi consensi nel Nord-Ovest e nell'Italia centrale, specialmente in Umbria, che non pu\u00f2 pi\u00f9 essere considerata una roccaforte socialista. Conquista votanti in Trentino, Campania e Molise mentre nel resto del Paese si alternano incrementi e contrazioni senza tendenze evidenti. I socialisti si mantengono forti soprattutto nel Centro-Nord, in particolare in Lombardia e nelle province di Novara, Ferrara, Venezia, Verona e Massa-Carrara. Resta invece ancora debole al Sud, con la sola eccezione della Calabria dove ottiene consensi in linea con il risultato nazionale.\nIl Partito Liberale Italiano guadagna molti consensi nel Nord-Ovest e in Sicilia che si confermano le roccaforti del partito, mentre altrove si rafforza in modo pi\u00f9 contenuto con picchi isolati tra cui un incremento del 6% nella Provincia di Roma. Questo exploit rende la capitale una delle zone pi\u00f9 forti per i liberali insieme alle principali citt\u00e0 del Centro-Nord. Si conferma invece la debolezza nel Centro-Sud con le eccezioni delle province di Benevento e Campobasso.\nIl Partito Socialista Democratico Italiano ottiene importanti aumenti di consenso nel Centro-Sud riuscendo quindi ad affermarsi con ottimi risultati nelle province di Salerno, L'Aquila, Messina e Siracusa. Nel resto del Paese gli incrementi sono meno ingenti e questo contribuisce a ridurre il netto divario tra il consenso raccolto al Nord e quello al Sud che resta, per\u00f2, ancora molto basso in Calabria, Sardegna e Sicilia Meridionale. Nel Nord, il Piemonte e l'estremo Nord-Est si confermano le roccaforti socialdemocratiche con il massimo di quasi 15 punti percentuali ottenuto in Provincia di Belluno.\nIl Movimento Sociale Italiano aumenta di poco i suoi consensi e ci\u00f2 \u00e8 frutto di un aumento generale nel Sud, specialmente in Campania e in Sicilia con l'eccezione della Puglia dove invece i missini perdono consensi, e una stabilit\u00e0 dei risultati del Centro-Nord. La distribuzione del voto si mantiene quindi invariata con Lazio e Puglia, roccaforti del movimento che continua a faticare a conquistare consensi al Nord. L'unica eccezione \u00e8 la Provincia di Trieste che con il 12% dei voti consegna al MSI il suo massimo in questa tornata, nonostante il calo di oltre 3 punti percentuali.\nIl Partito Democratico Italiano di Unit\u00e0 Monarchica perde numerosi consensi rispetto alla somma dei due partiti monarchici alle precedenti elezioni, a seguito di una generale perdita di consensi in tutta Italia, ma specialmente al Sud dove in alcune province si assiste ad un'emorragia di voti monarchici, che crollano di pi\u00f9 del 10% a Napoli e Messina. Ciononostante il Sud si mantiene la principale e sostanzialmente unica area d'influenza dei monarchici, vista l'irrilevanza dei risultati del Centro-Nord. In particolare Campania, con quasi il 10% dei voti, e Sassari si affermano come roccaforti del PDIUM.\nIl Partito Repubblicano Italiano sposta il proprio asse geografico della distribuzione del voto verso sud, dove incrementa i propri consensi, al pi\u00f9 restando stabile, con avanzate particolarmente rilevanti in Sicilia e Sardegna, guadagnando l'8% a Nuoro, e arretrando nel Centro-Nord. Le uniche eccezioni sono le province di Cuneo e Asti dove il PRI guadagna voti raggiungendo ottimi risultati, mentre nel resto del Nord i repubblicani ottengono risultati destinati all'irrilevanza. Pur accusando un calo generale di elettori il partito mantiene le sue solite roccaforti in Romagna, costa Toscana, Marche e Lazio.\nIl forte calo del consenso democristiano e la crescita dei Partito Comunista Italiano permettono a quest'ultimo di riconquistare diverse province delle \u00abRegioni Rosse\u00bb, come Parma, Arezzo, Pesaro e Perugia ma anche le province di Pavia e Trapani. Inoltre i comunisti rafforzano la propria posizione in Emilia-Romagna e Toscana, superando la DC di oltre 30 punti in Provincia di Siena. La Democrazia Cristiana accusa il colpo nel Nord, con i distacchi nelle sue roccaforti del Nord-Est, che scendono a 30-40%, mentre in diverse province del Nord-Ovest si impone per pochi punti percentuali. La situazione \u00e8 migliore al Sud, dove riesce a creare una zona di forte distacco, oltre 20 punti, tra Abruzzo, Molise e Campania, con distacchi contenuti ma tali da non impensierire nelle altre zone.\nConseguenze del voto.\nLe elezioni consegnarono una solida maggioranza al centrosinistra composto da DC, PSI, PSDI e PRI. Il 16 maggio Fanfani si dimise e otto giorni dopo il Presidente della Repubblica Antonio Segni affid\u00f2 l'incarico ad Aldo Moro, rinunciando ai mandati esplorativi. Tuttavia non erano ancora mature le condizioni per poter formare un Governo direttamente con i socialisti: Nenni fu messo in minoranza dalla corrente di Riccardo Lombardi, contraria a sostenere l'esecutivo, e di conseguenza Moro rinunci\u00f2 all'incarico.\nIl mandato fu quindi affidato a Giovanni Leone, che ottenne la fiducia dei socialisti. Pochi mesi dopo Aldo Moro fu incaricato di formare il suo primo Governo composto da tutto il centrosinistra. A questo ne seguirono altri due che permisero all'alleanza guidata da Moro di mantenersi al governo fino alla fine della legislatura.\nDurante la IV legislatura si elesse un nuovo presidente della repubblica a seguito delle dimissioni di Segni per gravi motivi di salute. Dopo 21 votazioni il Parlamento elesse Presidente della Repubblica il leader socialdemocatico Giuseppe Saragat, in un caso di unit\u00e0 della sinistra assai raro nella storia della Prima repubblica, con 646 voti su 927 votanti, contro anche la maggioranza della DC."}
{"id": "246469", "revid": "1442080", "url": "https://it.wikipedia.org/wiki?curid=246469", "title": "Maldonite", "text": "La maldonite \u00e8 un minerale."}
{"id": "246470", "revid": "110157", "url": "https://it.wikipedia.org/wiki?curid=246470", "title": "Dienerite", "text": "La dienerite \u00e8 un minerale non pi\u00f9 ritenuto valido dall'IMA dal 2006 perch\u00e9 il materiale su cui approfondire le analisi non \u00e8 pi\u00f9 disponibile. Probabilmente si tratta di nickelskutterudite (As3-xNi) perch\u00e9 la formula riportata, (AsNi3-x), \u00e8 frutto di un errore tipografico.\nEtimologia.\nIl nome venne dato in onore del paleontologo austriaco Karl Diener (1862-1928), scopritore del minerale."}
{"id": "246471", "revid": "30445", "url": "https://it.wikipedia.org/wiki?curid=246471", "title": "Aree naturali protette in Sudafrica", "text": ""}
{"id": "246472", "revid": "767487", "url": "https://it.wikipedia.org/wiki?curid=246472", "title": "Arco costituzionale", "text": "L'espressione arco costituzionale fu ideata e usata nel dibattito politico italiano degli anni sessanta e settanta per indicare i partiti politici italiani che erano stati protagonisti della redazione e dell'approvazione della Costituzione del 1948.\nL'arco costituzionale includeva pertanto Democrazia Cristiana, Partito Comunista Italiano, Partito Socialista Italiano, Partito Socialista Democratico Italiano, Partito Liberale Italiano e Partito Repubblicano Italiano; quindi, tra i principali partiti dell'ultimo dopoguerra, ne restavano esclusi il Movimento Sociale Italiano (ancora non MSI-DN) che non ebbe parlamentari alla Costituente e non condivideva i valori dell'antifascismo contenuti nella Costituzione stessa, e il Partito Nazionale Monarchico, che insieme a partiti conservatori d'ispirazione monarchica sarebbe poi confluito nell'MSI.\nSecondo Claudio Pavone l'arco costituzionale fu l'erede del sistema di governo del CLN, mantenendone per lungo tempo la struttura anche dopo l'estromissione delle sinistre dal governo nel 1947; la concezione dell'arco costituzionale fu anche uno dei punti di appoggio usati come motivazione, durante gli anni di piombo, dai quei politici che chiedevano un governo di unit\u00e0 nazionale, che includesse quindi il PCI a pieno titolo nella guida del paese.\nAltri partiti, con significativo seguito popolare, che non fecero parte dell'arco costituzionale e inseriti nel dibattito parlamentare del periodo citato furono: Fronte dell'Uomo Qualunque, Partito Radicale e Democrazia Proletaria.\nL'arco costituzionale ebbe l'effetto di creare una asimmetria tra le maggiori forze di opposizione di sinistra (PCI, incluse nell'arco costituzionale) e le maggiori forze di opposizione di destra (MSI, escluse dallo stesso) rispetto ai governi della Prima Repubblica, che fino alla fine degli anni settanta erano imperniati sulla DC. Infatti, osserva F. Raniolo, il PCI, nonostante fosse permanentemente all'opposizione dal 1947, era una componente attiva del processo di \"policy making\" sia a livello nazionale (in particolare durante le fasi legislative parlamentari che nelle commissioni parlamentari) che negli ambiti amministrativi locali, quali governi delle regioni, province; viceversa l'MSI pi\u00f9 o meno ovunque era confinato ai margini della vita politica attiva.\nUno degli ultimi atti di espressione politica dell'arco costituzionale fu l'elezione a presidente della repubblica di Sandro Pertini, eletto l'8 luglio 1978 con il supporto di tutto l'arco, ricevendo la pi\u00f9 ampia maggioranza nella votazione presidenziale nella storia italiana.\nLa politica dell'arco costituzionale venne messa in discussione, durante la VII legislatura (1976-1979) dal partito socialista, guidato da Bettino Craxi suo nuovo segretario, che inizi\u00f2 a introdurre nel discorso politico la richiesta di riforme costituzionali, ipotesi fino a quel tempo sempre fermamente rigettata da ogni partito dell'arco, e fu generalmente considerata conclusa quando Craxi, durante il periodo nel quale ricopriva la carica di presidente del consiglio, si pronunci\u00f2 a favore di un'ipotetica possibilit\u00e0 per il MSI di entrare in una coalizione di governo: in segno di distensione offr\u00ec al partito la presidenza della Giunta delle elezioni alla Camera, ma per vedere uomini del MSI al governo bisogner\u00e0 aspettare il 1994, con questo partito gi\u00e0 in piena fase di transizione verso AN."}
{"id": "246473", "revid": "1005847", "url": "https://it.wikipedia.org/wiki?curid=246473", "title": "Elezioni politiche in Italia del 1958", "text": "Le elezioni politiche in Italia del 1958 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 25 e luned\u00ec 26 maggio 1958. Il Senato, che ancora aveva una legislatura della durata di sei anni, fu sciolto anticipatamente.\nLe consultazioni videro nuovamente maggioritaria la Democrazia Cristiana, che increment\u00f2 i propri consensi portando l'area del centro governativo (DC, PSDI, PLI e PRI) ad ottenere la maggioranza assoluta dei voti. Sul fronte dell'opposizione, i comunisti si mantennero quasi perfettamente stabili, i socialisti aumentarono i propri elettori, mentre la destra sub\u00ec un brusco arretramento, sia per quanto riguarda i missini, che per i monarchici, oltretutto divisi in due movimenti distinti.\nSistema di voto.\nLe elezioni politiche del 1958 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale.\nInoltre il 31 luglio 1954 venne abrogata la legge n. 148/1953, composta da un singolo articolo, che introduceva un premio di maggioranza consistente nell'assegnazione del 65% dei seggi della Camera dei deputati alla lista o al gruppo di liste collegate che avesse raggiunto il 50% pi\u00f9 uno dei voti validi. Tale legge, pertanto, fu in vigore solamente per le elezioni del 1953.\nSecondo la suddetta legge del 1946, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti. Da questa elezione tale collegio venne virtualizzato, in quanto i seggi in esso attribuiti vennero reinseriti nelle circoscrizioni locali attraverso complicate formule matematiche.\nDifferentemente dalla Camera, la legge elettorale del Senato si articolava su base regionale, seguendo il dettato costituzionale (art.57). Ogni Regione era suddivisa in tanti collegi uninominali quanti erano i seggi ad essa assegnati. All'interno di ciascun collegio, veniva eletto il candidato che avesse raggiunto il \"quorum\" del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nIn queste elezioni si applic\u00f2 per l'ultima volta quanto stabilito nella prima stesura della Costituzione italiana, che prevedeva un numero di seggi da assegnare in maniera variabile nel seguente modo: per la Camera dei deputati, in ragione di un deputato per ottantamila abitanti o per frazione superiore a quarantamila; per il Senato attribuito su base regionale un senatore ogni duecentomila abitanti o per frazione superiore a centomila, nessuna Regione pu\u00f2 avere un numero di senatori inferiore a sei, la Valle d'Aosta ne ha uno solo. Le successive elezioni si tennero invece con un numero di deputati e senatori fisso, secondo quanto previsto dalla legge costituzionale 9 febbraio 1963, n. 2.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali ed al Senato della Repubblica in 19 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati erano le seguenti:\nCircoscrizioni del Senato della Repubblica.\nLe circoscrizioni del Senato della Repubblica erano invece le seguenti:\nQuadro politico.\nL'instabilit\u00e0 politica e la crescita economica.\nLa II legislatura aveva visto l'alternanza di 6 governi in 5 anni, tutti presieduti da esponenti democristiani e sostenuti, eventualmente con un appoggio esterno, da PSDI, PLI e PRI. La forte instabilit\u00e0 e l'assenza di una leadership chiara, come era stata quella dello scomparso De Gasperi, non intacc\u00f2 la ripresa economica avviata dopo la seconda guerra mondiale grazie agli aiuti del Piano Marshall, la creazione delle prime organizzazioni economiche europee, l'alta disponibilit\u00e0 di manodopera e l'ingente intervento pubblico nell'economia.\nAnalisi territoriale del voto.\nLa Democrazia Cristiana ottiene un modesto aumento di consensi, frutto di una forte crescita nel Sud Italia, con massimi del 10-12% nelle province di Caserta, Messina e Salerno. Incrementi in linea con quello nazionale si registrano in Veneto e Lazio mentre nel resto del Paese l'andamento \u00e8 piuttosto altalenante e non emergono chiare tendenze territoriali. La crescita dei consensi nel Sud porta il partito ad ottenete risultati superiori alla media nazionale e superare il 50% di voti in Sardegna e nel Salento. Le zone pi\u00f9 forti della DC ci confermano per\u00f2, ancora una volta, il Triveneto, l'Alta Lombardia, le province di Cuneo e Campobasso con risultati compresi tra il 55% e il 60% dei consensi. I democristiani confermano la loro difficolt\u00e0 a penetrare nelle Regioni Rosse mentre i risultati del Nord Ovest continuano ad allontanarsi dalla media nazionale.\nIl Partito Comunista Italiano risulta pressoch\u00e9 stabile e ci\u00f2 \u00e8 frutto di una generale perdita di consensi nel Nord Italia e in Toscana e un opposto incremento nel Centro Sud, con alcune eccezioni. Restano infatti nel Meridione diverse zone ostili ai comunisti, come l'entroterra campano, l'Abruzzo meridionale e la parte settentrionale di Sicilia e Sardegna. A queste si aggiungono il Nord Est, l'Alta Lombardia e la provincia di Cuneo ormai tradizionalmente anticomuniste. Si conferma invece predominante in Emilia-Romagna, Toscana e Umbria, mentre ottiene risultati al di sopra dei quello nazionale nel Nord Ovest, nel sud della Sicilia e nella provincia di Foggia.\nIl Partito Socialista Italiano aumenta i propri consensi in generale su tutto il territorio nazionale con le sole eccezioni della Bassa Lombardia, delle Marche e dell'Umbria, che per\u00f2 si riconferma una delle zone pi\u00f9 forti per i socialisti. L'incremento \u00e8 pi\u00f9 accentuato nel Centro Sud, e in particolare in Calabria i cui risultati sono confrontabili con quelli del Nord Italia che sono decisamente superiori alla media nazionale. Nel resto del Centro Sud il PSI si conferma piuttosto debole spesso al di sotto della doppia cifra..\nIl Movimento Sociale Italiano arretra bruscamente, perdendo oltre un punto percentuale, a seguito di decrementi in quasi tutte le regioni. In particolare perde ingenti consensi nel Sud Italia e nelle due Isole maggiori rimanendo tuttavia molto forte in Sicilia, Lazio, Umbria, Puglia, unico caso in cui i missini conquistano consensi, e nelle province di Bolzano e Trieste, dove supera il 15% dei voti. Si conferma invece piuttosto debole nel Centro Nord mentre a seguito del forte calo anche la Basilicata registra risultati molto al di sotto della media nazionale.\nIl Partito Socialista Democratico Italiano risulta stabile a livello nazionale e in generale anche a livello locale in modo abbastanza omogeneo. Nel Centro Sud i socialdemocratici si confermano piuttosto deboli con le eccezioni di Salerno e Siracusa, ed \u00e8 principalmente nel Nord Italia che raccolgono il loro consenso. In particolare le zone pi\u00f9 forti sono il Piemonte e il Nord Est, dove supera il 10% dei voti nella provincia di Belluno.\nIl Partito Liberale Italiano riequilibra i suoi consensi nel Nord Italia, crescendo in Lombardia ed Emilia-Romagna e calando in Piemonte, che per\u00f2 resta la zona pi\u00f9 forte per i liberali. Risulta invece stabile nel Centro Italia e in calo nel Meridione, pur ottenendo ancora risultati eccezionali nelle province di Campobasso e Benevento dove supera il 15% delle preferenze. In controtendenza la Sicilia, in cui migliora i gi\u00e0 ottimi risultati della tornata precedente..\nIl Partito Nazionale Monarchico paga duramente la scissione interna del PMP perdendo numerosi consensi in tutta Italia, specialmente nelle regioni meridionali, dove alle precedenti elezioni aveva ottenuto ottimi risultati. Il calo pi\u00f9 ingente si riscontra in Campania dove perde quasi il 10% dei consensi, in Puglia e Sicilia che comunque restano le regioni di riferimento del partito, mentre nel Nord Italia resta largamente sotto la media nazionale.\nIl Partito Monarchico Popolare raccoglie la maggior parte dei suoi consensi al Centro Sud, in particolare in Campania, dove, nella Provincia di Napoli, raggiunge quasi il 20% dei consensi, in Abruzzo Basilicata e Sicilia. Come il PNM, al nord ottiene percentuali minime e talvolta irrilevanti.\nIl Partito Repubblicano Italiano si conferma molto forte in Romagna, nelle Marche e sulla costa Toscana. Perde consensi nel Lazio, in Abruzzo e nella Provincia di Trapani in cui ottiene per\u00f2 consensi molto superiori alla media e al resto del Meridione in cui i repubblicani stentano ad affermarsi.\nIl rafforzamento della Democrazia Cristiana porta il suo vantaggio a quasi il 20% ma non si traduce in conquiste di province, anche se \u00e8 evidente un generale rafforzamento del distacco democristiano. In particolare la DC incrementa notevolmente i propri vantaggi tra Lazio, Abruzzo, e Campania, superando anche il 30%. Restano per\u00f2 il Nord Est e l'Alta Lombardia le roccaforti inespugnabili della DC. Nelle altre zone d'Italia, in particolare il Nord Ovest e la Sicilia meridionale, i distacchi sono pi\u00f9 contenuti anche se non scendono mai sotto il 3%. Il Partito Comunista Italiano vede erodere il proprio distacco anche nelle \"Regioni Rosse\", dove riesce a conservare per un pugno di voti Pisa, e ottiene un vantaggio intorno al 3% a Firenze, Pistoia e Forl\u00ec, mentre l'unica provincia in cui riesce a superare il 20% di vantaggio \u00e8 Siena.\nConseguenze del voto.\nIl centro guidato dalla Democrazia Cristiana usc\u00ec rafforzato dalle elezioni con una discreta maggioranza sia alla Camera che al Senato, che gli permise di mantenersi al governo per tutta la III legislatura. Ci\u00f2 nonostante la situazione politica si conferm\u00f2 instabile e piuttosto mutevole. Iniziavano infatti a sorgere dei dubbi sulla politica centrista della DC e da pi\u00f9 parti si riteneva necessario che il partito superasse questa fase politica aprendo a forze meno moderate. Nella prima parte della legislatura prevalsero i sostenitori di uno spostamento a destra dalla DC concretizzato nei governi Segni II e Tambroni, che ottennero l'appoggio esterno dei missini e dei monarchici. Questo riposizionamento per\u00f2 fu solo temporaneo e si interruppe definitivamente con le dimissioni di Tambroni.\nSuccessivamente, con il ritorno al governo di Fanfani e la vittoria di Aldo Moro al congresso della DC, si avvi\u00f2 un processo di apertura a sinistra del partito guardando esplicitamente al PSI come interlocutore di governo. Per questioni di equilibrio interno della DC con la propria ala conservatrice tuttavia, nel 1962 il democristiano Antonio Segni fu eletto al Quirinale con l'appoggio di missini e monarchici."}
{"id": "246474", "revid": "1442080", "url": "https://it.wikipedia.org/wiki?curid=246474", "title": "Orcelite", "text": "La orcelite \u00e8 un minerale."}
{"id": "246478", "revid": "1305772", "url": "https://it.wikipedia.org/wiki?curid=246478", "title": "Maucherite", "text": "La maucherite \u00e8 un minerale.\nEtimologia.\nIl minerale prende il nome da Wilhelm Maucher (1879\u20131930), rivenditore di minerali tedesco.\nAbito cristallino.\nTabulare, con striature.\nOrigine e giacitura.\nLa genesi \u00e8 idrotermale.\nIl minerale si trova insieme ad altri solfuri ed arseniuri di nichel. ed arseniuri di cobalto.\nForma in cui si presenta in natura.\nI cristalli sono estremamente rari. Solitamente il minerale si trova in masse compatte.\nCaratteristiche chimico-fisiche.\nIl minerale \u00e8 solubile in acido nitrico.\nPeso molecolare = 1244,96 grammomolecole\nIndice fermioni = 0.005859747\nIndice bosoni = 0,994140253\nIndici fotoelettricit\u00e0:\nGRapi = 0 (non radioattivo)\nLuoghi di ritrovamento.\nEisleben, Mansfeld, Darmstadt (Germania); Elk Lake, Cobalt nell'Ontario (Canada)."}
{"id": "246485", "revid": "125830182", "url": "https://it.wikipedia.org/wiki?curid=246485", "title": "Riproduzione asessuata", "text": "La riproduzione asessuata ( o agametica, o vegetativa, o agamica, o pi\u00f9 semplicemente agamia) \u00e8 il processo che consente la formazione di nuovi organismi da un \"singolo\" organismo, unicellulare o pluricellulare.\nNegli Eukaryota \u00e8 basata fondamentalmente sulla mitosi e produce un insieme di discendenti, che costituiscono un clone, identici all'individuo generante. Nei Prokaryota si ha solo riproduzione per scissione, che produce comunque cloni cellulari della cellula di partenza ma con un processo semplificato rispetto alla mitosi.\nOrganismi pluricellulari.\nIl problema pi\u00f9 importante che si pone nella riproduzione asessuata degli organismi pluricellulari \u00e8 quello di spiegare come un organismo ormai adulto e differenziato possa iniziare la formazione di parti corporee di un nuovo individuo, cio\u00e8 come possa realizzare una spiccata attivit\u00e0 organogenetica, propria degli embrioni. La soluzione di questo problema la si trae dall'osservazione dei numerosi casi di riproduzione agamica, ove si rende evidente che i nuovi processi morfogenetici che hanno luogo nell'animale adulto sono legati alla persistenza, nell'organismo differenziato, di cellule indifferenziate, e quindi capaci di originare pi\u00f9 tipi cellulari.\nIn casi estremi, come in certi Poriferi e Platelminti, il nuovo organismo sembra originarsi addirittura da una sola cellula, avendo cos\u00ec la totipotenza che \u00e8 normalmente esclusiva dello zigote. Le piante sono soggette di pi\u00f9 a questo fenomeno, rispetto agli animali, in quanto esse sono istologicamente pi\u00f9 semplici di questi.\nA proposito di piante, in botanica e agronomia, si fa talvolta distinzione fra riproduzione agamica vera e propria e riproduzione vegetativa: nel primo caso la riproduzione si attua con la differenziazione di cellule riproduttive, talvolta con la costruzione di corpi fruttiferi veri e propri, nel secondo caso si attua per mezzo di cellule somatiche non differenziate o per il distacco di porzioni dell'organismo. Tale distinzione \u00e8 tuttavia priva di rigore in quanto in genere \"riproduzione vegetativa\" \u00e8 sinonimo di \"riproduzione agamica\".\nBilancio.\nVantaggi.\nProduzione di discendente, a parit\u00e0 di tempo con la riproduzione sessuata, molto maggiore. Inoltre basta anche un solo individuo che viene introdotto in un nuovo ambiente, perch\u00e9 si rigeneri un'intera popolazione.\nSvantaggi.\nScarsissima biodiversit\u00e0 genetica, se non inesistente, dovuta alle mutazioni genetiche che di tanto in tanto caratterizzano gli individui. Nel caso di cambiamenti radicali all'interno dell'ecosistema, la popolazione rischia facilmente l'estinzione."}
{"id": "246488", "revid": "1005847", "url": "https://it.wikipedia.org/wiki?curid=246488", "title": "Elezioni politiche in Italia del 1953", "text": "Le elezioni politiche in Italia del 1953 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 7 e luned\u00ec 8 giugno 1953.\nI risultati videro la Democrazia Cristiana nuovamente maggioritaria, seppur in forte calo rispetto alle precedenti elezioni, cos\u00ec come pure l'intera area di governo composta da PSDI, PRI e PLI. La coalizione centrista, formatasi per ottenere il premio di maggioranza introdotto dalla nuova legge elettorale, non riusc\u00ec infatti a superare il 50% dei voti mancando l'obiettivo di pochi decimi (fermandosi al 49,2% dei consensi). Le elezioni rafforzarono invece la sinistra che, conclusa l'esperienza del Fronte Democratico Popolare, torn\u00f2 divisa tra Partito Comunista Italiano e Partito Socialista Italiano, quest'ultimo privo per\u00f2 della connotazione di massa che aveva caratterizzato la sua nascita. D'ora in poi, infatti, il PCI sar\u00e0 l'unico partito in grado di mettere in discussione il primato democristiano. Ebbero un notevole successo, seppur restando nettamente minoritaria, anche l'area della destra composta da monarchici, che con queste elezione ebbero il loro massimo storico, e i missini.\nSistema di voto.\nFatta salva l'eccezione dell'eventuale premio di maggioranza introdotto con legge n. 148/1953, le elezioni politiche del 1953 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro larghissimamente proporzionale.\nSecondo la suddetta legge, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti.\nIl 31 marzo 1953 venne promulgata la legge n. 148/1953, composta da un singolo articolo, che introdusse un premio di maggioranza consistente nell'assegnazione del 65% dei seggi della Camera dei deputati alla lista o al gruppo di liste collegate che avesse raggiunto il 50% pi\u00f9 uno dei voti validi.\nDifferentemente dalla Camera, la legge elettorale del Senato rimase la stessa e si articolava su base regionale, seguendo il dettato costituzionale (art.57). Ogni Regione era suddivisa in tanti collegi uninominali quanti erano i seggi ad essa assegnati. All'interno di ciascun collegio, veniva eletto il candidato che avesse raggiunto il \"quorum\" del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hont\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nCircoscrizioni.\nIl territorio nazionale italiano venne suddiviso alla Camera dei deputati in 31 circoscrizioni plurinominali ed al Senato della Repubblica in 19 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica furono invece le seguenti:\nQuadro politico.\nI governi De Gasperi e la nuova legge elettorale.\nLa I legislatura vide susseguirsi tre governi presieduti dal leader democristiano Alcide De Gasperi, tutti sostenuti dalla coalizione centrista, composta da DC, PSDI, PLI e PRI. Fu un periodo di stabilit\u00e0 politica che permise di varare importanti riforme, come quella agraria, e fondamentali provvedimenti per la ricostruzione del Paese dopo la guerra, come la Legge Fanfani. Sul piano internazionale, il governo si oper\u00f2 per stringere ulteriormente i vincoli dell'Italia con l'occidente aderendo alla CECA e alla NATO. Questa linea politica fu duramente contestata dalle sinistre, che avevano il Patto di Varsavia come punto di riferimento, ma anche da alcune parti dell'elettorato cattolico, che, seguendo i dettami di Pio XII, non vedeva di buon grado le alleanze militari. Vedendo quindi rinvigorirsi sia le forze di sinistra che quelle di destra, De Gasperi fece approvare una nuova legge elettorale che avrebbe dovuto premiare la coalizione centrista con il 65% dei seggi qualora avesse superato il 50% dei voti. Questo traguardo era ritenuto raggiungibile senza difficolt\u00e0 (considerando che alle precedenti elezioni il centro aveva superato il 60% dei voti) e avrebbe garantito stabilit\u00e0 e governi di centro anche per la futura legislatura.\nCampagna elettorale.\nLa nuova legge elettorale fu uno dei temi pi\u00f9 importanti della campagna elettorale. Ribattezzata \"Legge Truffa\" dalle opposizioni, essa fu portata come esempio di una pericolosa involuzione democratica, fomentando la paura per una nuova fase autoritaria dopo quella fascista. Anche nella coalizione di governo vi furono dissensi e alcune componenti liberali e socialdemocratiche abbandonarono il centro con il dichiarato intento di non far raggiungere il quorum alla DC e i suoi alleati (PSDI, PLI, PRI).\nAnalisi territoriale del voto.\nLa Democrazia Cristiana perde consenso in tutta Italia ma \u00e8 nel centro-sud che registra i cali peggiori, spesso superiori al 15% con punte del 18% nelle province di Salerno ed Enna. Perde solo qualche punto nelle \"regioni rosse\", che si distinguono nuovamente come le pi\u00f9 ostili ai democristiani, mentre al nord i decrementi sono in linea con quello nazionale. Il forte arretramento al sud riporta i risultati del meridione in linea con la media nazionale e sposta notevolmente l'asse geografico del partito verso nord. In particolare il Triveneto e l'alta Lombardia dimostrano ancora un consenso granitico per lo scudo crociato. Altre zone forti sono le province di Cuneo, Lucca, e le zone pi\u00f9 meridionali del centro (basse Marche, Basso Lazio e Molise). Si confermano, invece, di poco al di sotto del risultato finale le percentuali del Nord-Ovest.\nIl Partito Comunista Italiano risulta nuovamente predominante nel Centro Italia, specialmente in Emilia-Romagna, Toscana e Umbria, e piuttosto apprezzato nel Nord Ovest, regioni in cui ottiene rispettivamente il 35 e il 25%. Riesce, per\u00f2, ad uscire dalle sue solite zone d'influenza e ottiene consensi superiori alla media nazionale in Abruzzo, Puglia, Basilicata e Sicilia. Continua, tuttavia, ad avere enormi difficolt\u00e0 nel Nord Est, dove a stento supera il 10% dei voti, in Campania e in Sardegna.\nIl Partito Socialista Italiano va particolarmente bene in Umbria, dove ottiene il 20% dei voti, e nel Nord Italia, in cui supera il 15% dei voti. Pi\u00f9 precisamente ottiene risultati sopra il 20% dei consensi sulla retta che va da Novara a Ferrara passando per Varese, Cremona, Mantova, in cui raggiunge il 25% delle preferenze, e Venezia. Nel resto del Paese ottiene risultati in linea con la media nazionale o di poco inferiore, superando il PCI in Veneto e Lombardia.\nIl Partito Nazionale Monarchico ottiene la maggior parte dei suoi consensi nel Sud Italia, in particolare dalla Campania, in cui supera il 15% dei voti, dalla Puglia e dalla Sicilia dove ottiene circa il 10% delle preferenze. Sopra la media nazionale il resto del Sud, mentre nel Nord Italia i risultati sono piuttosto inferiori alla media eccezion fatta per il Piemonte in cui raggiunge quasi il 7%. Profondamente inferiori alla media in Emilia-Romagna, Toscana, Umbria e Marche dove non supera nemmeno il 2% dei voti.\nIl Movimento Sociale Italiano incrementa i propri consensi in tutta Italia con massimi del 10% di aumento in Sicilia. In generale nel Centro Sud cresce maggiormente rispetto al Nord e ci\u00f2 rafforza il forte radicamento in questa parte del Paese, specialmente nel Lazio, in Abruzzo e in Sicilia dove ottiene i suoi risultati migliori. Nel Nord Italia ottiene consensi non troppo inferiori alla media con percentuali particolarmente elevate nel Friuli-Venezia Giulia.\nIl Partito Socialista Democratico Italiano perde consensi su quasi tutto il territorio, con decrementi particolarmente marcati nel Nord Italia che per\u00f2 non intaccano il forte radicamento del partito in questa zona, soprattutto in Piemonte, Emilia ed estremo Nord Est. Al Sud i cali sono pi\u00f9 contenuti ma non fanno che accentuare la debolezza del PSDI in questa parte d'Italia. Le uniche eccezioni al declino generale sono Campania e Calabria dove i socialdemocratici aumentano i propri voti..\nIl Partito Liberale Italiano risulta in crescita o al pi\u00f9 stabile in tutto il Centro Nord, specialmente in Piemonte, mentre in tutto il Sud si verifica una vera e propria emorragia di voti con decrementi che superano il 10% in Campania e Puglia. A seguito di questo fatto la geografia del voto liberale cambia notevolmente, con il Nord Ovest che assume il ruolo di zona forte, mentre restano nel Sud alcune isolate roccaforti liberali, come Campobasso, dove raggiunge quasi il 15% dei voti, Benevento e Messina in cui supera il 10%.\nIl Partito Repubblicano Italiano subisce notevoli cali di consensi, anche superiori al 5%, in tutto il Centro Italia che per\u00f2 non intaccano la sua forze in queste zone, particolarmente in Romagna, dove ottiene pi\u00f9 del 10% dei voti, nelle Marche, nel Lazio, sulla costa toscana. Il calo peggiore si registra nella Provincia di Trapani, dove i repubblicani dimezzano i propri voti restando per\u00f2 ancora molto forti. Nel resto d'Italia stenta a superare il punto percentuale ed \u00e8 generalmente in calo.\nLa Democrazia Cristiana sopravanza il Partito Comunista Italiano di quasi 18 punti percentuali, e questo si traduce con un'affermazione su quasi tutto il territorio nazionale con l'esclusione delle \"Regioni Rosse\", ovvero Emilia Romagna, Toscana e Umbria, anche se lo scudo crociato riesce ad imporsi in alcune province di queste regioni e in altre \u00e8 superato di pochi punti percentuali. Per quanto riguarda i distacchi, la DC \u00e8 incontrastata nella sua roccaforte lombardo-veneta, dove infligge al secondo classificato ritardi anche superiori al 50%. Molto forte l'affermazione in Sardegna e nella parte meridionale del Centro Italia. Nel resto del Paese, il vantaggio democristiano \u00e8 pi\u00f9 contenuto e talvolta piuttosto risicato. Il PCI ottiene i suoi maggiori vantaggi in Provincia di Ferrara e nella parte meridionale della Toscana..\nConseguenze del voto.\nLe liste apparentate di DC, PSDI, PLI e PRI ottennero il 49,24% dei voti, mancando, seppur di poco, la soglia introdotta dalla nuova legge elettorale per ottenere il premio di maggioranza. L'attribuzione dei seggi rimase quindi proporzionale e il centro governativo, nonostante il notevole ridimensionamento, conquist\u00f2 una risicata maggioranza in entrambi i rami dei Parlamento. La delusione per il risultato, per\u00f2, fu palpabile e venne attribuita soprattutto a De Gasperi. Il premier uscente ottenne l'incarico di formare il nuovo governo, un monocolore DC, che per\u00f2 dur\u00f2 solamente un mese, segnando la fine della carriera politica dello statista democristiano. Si succedettero per il resto della legislatura governi instabili e mutevoli nella loro composizione sempre sostenuti dal centro e guidati da esponenti democristiani, che nel 1955 portarono al Quirinale il loro collega di partito Giovanni Gronchi, primo presidente del partito cattolico.\nIl fallimento della legge truffa ebbe tuttavia conseguenze ancora pi\u00f9 ampie che segnarono il quadro politico italiano per quasi tutto il resto del XX secolo. Il sistema maggioritario, introdotto due anni prima a livello locale, venne abolito anche per le elezioni amministrative, sia provinciali che comunali, a favore di un universale sistema proporzionale senza alcun correttivo. La conseguente instabilit\u00e0 generalizzata, oltre a provare i cittadini della reale possibilit\u00e0 di scegliere i propri governi tramite l\u2019alternanza tipica delle altre democrazie occidentali, port\u00f2 due tratti tipici quel sistema politico che decenni dopo sar\u00e0 chiamato la \"Prima Repubblica\": la partitocrazia, ossia quell\u2019equivalenza se non preminenza delle cariche partitiche sulle cariche pubbliche tipica dei regimi socialisti dell'Europa orientale, e il consociativismo che port\u00f2, seppur in forme diverse, tutti i partiti dell\u2019arco costituzionale a condividere il potere con conseguenze a carico della spesa pubblica in un quadro di democrazia bloccata."}
{"id": "246490", "revid": "287204", "url": "https://it.wikipedia.org/wiki?curid=246490", "title": "Magnus Lindberg", "text": "La vita.\nMagnus Lindberg ha studiato presso la \"Sibelius Academy\" di Helsinki sotto la guida di Einojuhani Rautavaara e Paavo Heininen, diplomandosi nel 1981. In seguito si \u00e8 perfezionato all\"Accademia Chigiana\" di Siena con Franco Donatoni, ai \"Ferienkurse\" di Darmstadt con Brian Ferneyhough, ed inoltre con Vinko Globokar e G\u00e9rard Grisey a Parigi, citt\u00e0 nella quale ha trascorso la maggior parte del suo tempo negli anni ottanta. \nLindberg ha ottenuto numerosi premi e riconoscimenti internazionali, tra cui il \"Prix Italia\" (1986), l\"UNESCO Rostrum\" nel 1982 e 1986, il \"Nordic Council Music Prize\" (1988), il \"Koussevitsky Prize\" (1988), il \"Royal Philharmonic Society Prize\" (1993), il \"Wihuri Sibelius Prize\" (2003). \n\u00c8 inoltre attivo come docente, tiene spesso stages e seminari di composizione in tutto il mondo. Nel 2003 \u00e8 stato eletto membro della \"Royal Swedish Academy of Music\" a Helsinki. Attivo anche come pianista, ha fondato assieme a Esa-Pekka Salonen l'ensemble \"Toimii\", con cui ha spesso interpretato sue musiche.\nLa musica.\nCompositore prolifico, i suoi lavori utilizzano varie formazioni che vanno dallo strumento solista fino alla grande orchestra sinfonica, senza dimenticare i mezzi messi a disposizione dalle tecnologie pi\u00f9 moderne, che sono stati da lui studiati e praticati presso le pi\u00f9 importanti istituzioni del settore (studi \"EMS\" di Stoccolma, \"IRCAM\" di Parigi). \nLe origini della musica di Magnus Lindberg vanno ricercate nel post-serialismo, da cui lo stesso compositore seppe ben presto affrancarsi per inglobare numerose altre esperienze che concorrono a completare l'originalit\u00e0 della sua musica. \nNei lavori maturi, la sua continua attenzione verso la \u201ctexture\u201d musicale non gli impedisce di considerare anche le gestualit\u00e0 (o figure) musicali, cosa che lo differenzia dalla maggior parte dei musicisti \u201cspettrali\u201d, di cui peraltro Lindberg sub\u00ec altre importanti influenze, specialmente da parte del suo insegnante G\u00e9rard Grisey. Ma molte e molto differenziate sono state le influenze da lui stesso ammesse, che vanno dalla musica indiana a Luciano Berio, dal punk rock ai cartoni animati, dalla musica concreta ai romanzi di Bulgakov."}
{"id": "246491", "revid": "1714743", "url": "https://it.wikipedia.org/wiki?curid=246491", "title": "Oddone II di Borgogna", "text": "Origine.\nOddone, come conferma la \"Histoire g\u00e9n\u00e9alogique des ducs de Bourgogne de la maison de France\", era il figlio maschio primogenito del duca di Borgogna, Ugo II e di Matilda di Mayenne ( - dopo il 1162), figlia di Bosone I di Turenna, visconte di Turenna (anche se prima aveva ipotizzato che potesse essere figlia di Raimondo di Saint-Gilles, conte di Saint-Gilles, marchese di Gotia, Conte di Tolosa, che fu uno dei baroni della Prima Crociata (Crociata dei baroni) e, dal 1102,fu anche conte di Tripoli).&lt;br&gt;Secondo il monaco e cronista inglese, Orderico Vitale, Ugo II di Borgogna era il figlio maschio primogenita del duca di Borgogna Oddone I (1058-1102) e della moglie, Matilde di Borgogna, nota anche come Sibilla di Borgogna (circa 1064 \u2013 dopo il 1087), figlia, sempre secondo Orderico Vitale del conte di Borgogna Guglielmo I (1020-1087) e della terza contessa di Vienne, Stefania (1035 \u2013 1088); la paternit\u00e0 di Ugo ci viene confermata anche dalla \"Chronica Albrici Monachi Trium Fontium\".&lt;br&gt;Il suo prozio, Enrico (1066-1112) divenne un vassallo del re di Castiglia, Alfonso VI e signore feudale della contea del Portogallo sposando, nel 1093, la figlia illegittima di Alfonso VI, Teresa di Le\u00f3n ed il loro figlio fu Alfonso Henriques, primo re di Portogallo, dal 1139.\nBiografia.\nIn giovent\u00f9, Oddone si rec\u00f2 nel contado Portucalense per combattere a fianco del cugino, Alfonso Henriques, contro i musulmani di al-Andalus.\nSuo padre, Ugo II mor\u00ec nel 1143 (la \"Histoire g\u00e9n\u00e9alogique des ducs de Bourgogne de la maison de France\" riporta la morte, nel 1142) lasciando il ducato al figlio maschio primogenito, Oddone.\nNel 1143, alla morte del padre, gli subentr\u00f2 nel titolo di duca di Borgogna e pare che non abbia seguito la politica del padre di fedelt\u00e0 e obbedienza al re di Francia della dinastia capetingia, Luigi VII, non appoggiandolo nelle guerre contro i propri vassalli, n\u00e9 seguendolo nella crociata in Terra Santa (1147-1149), come ci viene confermato dalla \"Histoire des ducs de Bourgogne de la race cap\u00e9tienne, tome II\", mentre molti dei suoi vassalli avevano seguito il re Luigi VII.Anzi Oddone fu un signore feudale che non rifugg\u00ec da attivit\u00e0 tipiche del predone, come gi\u00e0 avevano fatto suo nonno, Oddone I e suo trisavolo, Roberto I, anche contro congregazioni ecclesiastiche (il papa Eugenio III lo redargu\u00ec con una lettera datata 24 ottobre 1150; compensava per\u00f2 il suo comportamento con numerose donazioni ai monasteri di Citeaux, Fontenay e Quincy, usando spesso la frase: come l'acqua spegne il fuoco, l'elemosina cancella il peccato (\"de m\u00eame que l'eau \u00e9teint le feu, l'aum\u00f4ne \u00e9teint le p\u00e9ch\u00e9\"). Comunque il ducato continu\u00f2 ad avere un periodo di pace e prosperit\u00e0.\nOddone, nel 1160, divenne cognato del re Luigi VII, che nel mese di ottobre aveva sposato Ad\u00e8le di Champagne, la sorella di sua moglie, Maria\nOddone mor\u00ec nel 1162, dopo che in quello stesso anno era stato scomunicato da suo fratello, Enrico, vescovo di Autun; secondo la \"Histoire des ducs de Bourgogne de la race cap\u00e9tienne, tome V, obituaire de Moleme\", mor\u00ec il 27 settembre (\"V Kal October obit Odo dux Burgundiae\"); la morte nel mese di settembre viene confermata anche dagli \"Annales S. Benigni Divionensis\" (\"1162. Hoc anno obiit mense Sept. Odo dux Burgundi\u00e6, relinquens filium Hugonem\"). Oddone venne tumulato nell'Abbazia di C\u00eeteaux, accanto al padre, Ugo II ed al nonno, Oddone I .Il ducato pass\u00f2 all'unico figlio maschio, Ugo, che per qualche anno govern\u00f2 sotto la tutela della madre, Maria di Blois, come ci viene confermato dalla \"Histoire des ducs de Bourgogne de la race cap\u00e9tienne, tome II\".\nPare che Oddone fu il primo dei duchi di Borgogna ad adottare lo stemma di Borgogna: liste d'oro e di azzurro, con bordatura in rosso.\nMatrimonio e discendenza.\nNel 1145, Oddone aveva sposato una delle figlie del conte di Champagne e di Blois, Tebaldo IV di Blois, Maria di Blois (1128; \u2020 1190), come ci viene confermato dalla \"Histoire des ducs de Bourgogne de la race cap\u00e9tienne, tome II\"; anche Guglielmo di Tiro, che \u00e8 stato arcivescovo della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\", cita il duca Ugo III come figlio della sorella di Tebaldo V di Blois, mentre gli \"Annales S. Benigni Divionensis\" la citano come madre di Ugo III, duca di Borgogna (\"Hugo, dux Burgundie, filius filie comitis Theobaldi comitis Campanie\"). Maria era la figlia primogenita del conte di Blois, di Chartres, di Meaux e di Ch\u00e2teaudun, signore di Sancerre e Amboise, conte di Troyes e conte di Champagne, Tebaldo, come ci viene confermata anche dalla \"Chronica Albrici Monachi Trium Fontium\" e di Matilde di Carinzia, figlia del duca di Carinzia, Enghelberto, come ci conferma Orderico Vitale nel volume VI, libro XI del suo \"Historia Ecclesiastica, Libri tredicim\". Maria, rimasta vedova, nel 1162, dopo aver retto il ducato per alcuni anni col figlio, Ugo, nel 1165, si ritir\u00f2 in monastero e, nel 1174, divenne badessa dell'abbazia di Fontevrault, dove mor\u00ec verso il 1190 (la \"Histoire g\u00e9n\u00e9alogique des ducs de Bourgogne de la maison de France\" riporta la morte il 6 agosto.&lt;br&gt;Oddone da Maria di Blois ebbe quattro figli:"}
{"id": "246498", "revid": "6923", "url": "https://it.wikipedia.org/wiki?curid=246498", "title": "Aree naturali protette in Brasile", "text": "La rete delle aree naturali protette del Brasile \u00e8 regolata dal \"Sistema Nacional de Unidades de Conserva\u00e7\u00e3o (SNUC)\", istituito con la legge n\u00ba 9.985, del 18 luglio 2000.\nLo SNUC suddivide le aree protette nelle sottoindicate categorie.\nSono inoltre per certi versi assimilabili al sistema di conservazione le terre indigene. Le terre indigene (terra ind\u00edgenas in portoghese), secondo la legislazione brasiliana, sono quelle occupate tradizionalmente dai popoli indigeni del Brasile, abitate in permanenza, utilizzate per le loro attivit\u00e0 produttive, e imprescindibili per la conservazione delle risorse naturali necessarie per il loro benestare e la loro riproduzione fisica e culturale, in accordo con i propri costumi e tradizioni. I territori indigeni sono beni demaniali e non disponibili e i diritti degli indigeni su queste aree non hanno scadenza.\nTerre indigene.\ne molte altre."}
{"id": "246501", "revid": "1638611", "url": "https://it.wikipedia.org/wiki?curid=246501", "title": "R\u016bm", "text": "R\u016bm () \u00e8 il termine storicamente impiegato dai musulmani per indicare i 'Romani', cio\u00e8 i Bizantini.\nPer indicare invece i cristiani d'Occidente, di cultura cio\u00e8 latina, i musulmani usavano il termine Ifranj (o \"Firanj\" o \"Faranj\"), vale a dire \"Franchi\".\nIl termine \"R\u016bm\" \u00e8 evidentemente connesso con l'uso bizantino di definire se stessi col termine di \"Romani\" (\u1fec\u03c9\u03bc\u03b1\u1fd6\u03bf\u03b9), che seguendo la pronuncia bizantina in area italiana veniva reso col termine \"Romei\".\n\"Turchi di R\u016bm\" furono indicati quei Turcomanni e Selgiuchidi che, coinvolti dai Bizantini nelle loro beghe feudali, s'erano fatti signori delle aree in cui essi avevano operato come soldati mercenari. Dopo la Battaglia di Manzicerta i Turchi Selgiuchidi occuparono la Penisola anatolica creando nel 1081, con Sulayman figlio di Qutlumush, un Sultanato che ebbe la sua capitale in Iconio (l'odierna Konya). Questo rappresent\u00f2 sino al sorgere della potenza ottomana il pi\u00f9 temibile avversario dei Bizantini in Asia.\nCol generico termine \"R\u016bm\" gli storici e i geografi musulmani chiamarono nel medioevo le aree geografiche generalmente dei Balcani, o quelle dell'Anatolia che erano appartenute al Sultanato selgiuchide di Rum.\nIl termine \"R\u016bm\" fu impiegato anche nei secoli successivi per indicare il \"millet\" greco ortodosso (R\u016bm millet), ed \u00e8 usato ancor oggi in Turchia per definire i cittadini turchi di cultura greco-ortodossa viventi prima nell'impero ottomano e poi nella repubblica turca e a Cipro del Nord."}
{"id": "246502", "revid": "287204", "url": "https://it.wikipedia.org/wiki?curid=246502", "title": "Toni Sailer", "text": "Soprannominato dalla stampa \"Der schwarze Blitz aus Kitz\" (\"Il lampo nero di Kitzb\u00fchel\"), fu il primo sciatore a vincere tutte le gare di sci alpino di una rassegna olimpica: discesa libera, slalom gigante e slalom speciale ai VII Giochi olimpici invernali di , dove fu anche portabandiera durante la cerimonia di apertura. Fu inoltre il quinto atleta a vincere tre medaglie d'oro nella stessa edizione dei Giochi invernali.\nEra fratello di Rosi e Rudi, a loro volta sciatori alpino di alto livello.\nBiografia.\nCarriera sciistica.\nFiglio di un contadino che avrebbe voluto avviarlo alla carriera musicale, Sailer inizi\u00f2 a praticare lo sci alpino sulle nevi della natia Kitzb\u00fchel, dove ebbe modo di confrontarsi con campioni affermati quali Andreas Molterer e Christian Pravda. Ottenne il primo successo internazionale quando, diciannovenne, vinse lo slalom speciale e si piazz\u00f2 al 2\u00ba posto nella discesa libera sulla pista Ilio Colli di Cortina d'Ampezzo.\nAi VII Giochi olimpici invernali di fu il pi\u00f9 giovane membro della Nazionale di sci alpino dell'Austria e portabandiera durante la cerimonia di apertura; prese parte a tutte e tre le gare in programma nello sci alpino. A Cortina il primo oro arriv\u00f2 con lo slalom gigante, dove vinse con oltre sei secondi di distacco sul connazionale Molterer; ancora oggi questo \u00e8 il maggior distacco tra primo e secondo in una gara di sci alpino alle Olimpiadi. Il giorno dello slalom speciale Sailer . Riusc\u00ec comunque a conquistare la medaglia d'oro partendo con il pettorale numero 135. Anche il terzo oro, quello della discesa libera, venne conquistato dopo un imprevisto iniziale: alla partenza Sailer ruppe una delle cinghie che legavano gli scarponi agli sci; un allenatore della squadra italiana, l'austriaco Hans Senger, fu tuttavia in grado di ovviare rapidamente all'inconveniente e Sailer pot\u00e9 prendere cos\u00ec il via. L'impresa di Sailer fu uno dei principali eventi di quelle Olimpiadi, e rese immediatamente popolare il giovane sciatore austriaco. Il \"Rapporto ufficiale\" ebbe per lui queste parole enfatiche:\nA Cortina d'Ampezzo Sailer vinse anche una quarta medaglia d'oro nella combinata, valida solo per i Mondiali 1956. Ai Mondiali di due anni dopo, disputati a Bad Gastein, Sailer ottenne altre quattro medaglie, tre d'oro (nella discesa libera, nello slalom gigante e nella combinata) e una d'argento (nello slalom speciale). Squalificato per \"professionismo\" subito dopo i Mondiali, come gi\u00e0 era avvenuto al suo idolo sportivo Zeno Col\u00f2, si ritir\u00f2 e si dedic\u00f2 all'attivit\u00e0 di attore cinematografico. Non abbandon\u00f2 tuttavia il Circo bianco: fu allenatore capo e direttore tecnico della nazionale austriaca, ricoprendo in seguito vari incarichi tecnici in seno alla Federazione sciistica dell'Austria. .\nCarriera cinematografica.\nTra il 1958 e il 1979 comparve in una quindicina di film, principalmente commedie leggere ambientate almeno in parte nelle regioni alpine, dove fece mostra del suo talento sciistico. Dal 1969 al 2003 partecip\u00f2 anche a numerosi episodi di diverse serie televisive, mentre tra il 1956 e il 2006 apparve in vari documentari e altre serie televisive nei panni di se stesso.\nAltre attivit\u00e0.\n. Spir\u00f2 il 24 agosto 2009 a Innsbruck per il cancro alla laringe da cui era affetto."}
{"id": "246504", "revid": "9", "url": "https://it.wikipedia.org/wiki?curid=246504", "title": "Annemarie Pr\u00f6ll", "text": ""}
{"id": "246506", "revid": "697352", "url": "https://it.wikipedia.org/wiki?curid=246506", "title": "Montemayor (disambigua)", "text": ""}
{"id": "246507", "revid": "446353", "url": "https://it.wikipedia.org/wiki?curid=246507", "title": "Mercenari svizzeri", "text": "I mercenari svizzeri erano delle truppe di fanteria elvetiche mercenarie che militavano per compenso a favore di signori e potentati stranieri.\nApparvero nel medioevo e operarono, in maniera pi\u00f9 o meno organizzata, sino al XVI secolo, quando con l'avvento degli stati nazionali, il loro utilizzo cominci\u00f2 a ridursi a favore delle forze armate regolari.\nLa loro opera cambi\u00f2 il modo di combattere; le loro formazioni, all'inizio semplici e primitive, poi evolutesi nel quadrato-falange, rivoluzionarono le tecniche belliche e, insieme con le armi da fuoco, segnarono la disfatta del cavaliere e della cavalleria medievale come arma definitiva.\nStoria.\nIl \"patto eterno confederale\".\nLe popolazioni svizzere, al contrario della maggior parte dell'Europa, non avevano mai delegato la difesa del proprio paese a forze esterne (come la cavalleria feudale o i combattenti stranieri). A partire dal patto eterno confederale, 1\u00ba agosto 1291, intesero sempre il combattimento come qualcosa di collettivo che impegnava l'intera comunit\u00e0 e sperimentarono al contempo la solidariet\u00e0 nazionale di fronte allo straniero.\nCol predetto patto federale gli abitanti di Uri, Svitto e di Untervaldo, i cosiddetti \"Waldst\u00e4tten\" o paesi forestali, si unirono nella lotta contro gli Asburgo, ponendo le basi di quella che sarebbe stata la Confederazione svizzera come oggi la conosciamo (il 1\u00ba agosto \u00e8 la festa nazionale svizzera a memoria del patto confederale).\nLa nascita e la diffusione.\nIl motivo per cui il mercenariato si svilupp\u00f2 soprattutto nei cantoni elvetici di montagna \u00e8 da ricercarsi nella loro grande povert\u00e0. L'unica risorsa disponibile, oltre la scarna agricoltura, era costituita dall'emigrazione e questa, sostanzialmente, voleva dire prestazione all'estero di servizio militare dietro pagamento di una mercede.\nQuesta emigrazione era, peraltro, favorita dalla tipologia di attivit\u00e0 economiche praticate a causa della conformazione orografica della maggior parte dei cantoni di provenienza. Il territorio montuoso consentiva soltanto l'allevamento e la pastorizia dove la presenza diretta del pastore o dell'allevatore poteva essere pi\u00f9 facilmente gestita che nell'agricoltura vera e propria e dove gli stessi potevano essere sostituiti da donne, ragazzi e vecchi ma anche dalla solidariet\u00e0 vicinale.\nIn questo scenario socio-economico \"in fondo lasciare vedove e orfani non era una gran tragedia\".\nIl mercenariato svizzero si era gi\u00e0 manifestato nel XIII e XIV secolo, nella guerra dei cent'anni (1337 - 1453) mettendosi in luce per il coraggio e la ferocia che uniti all'impeto degli attacchi gli don\u00f2 rinomanza internazionale.\nLa lunga serie di vittorie dei Cantoni svizzeri (in particolare alla Battaglia di Morgarten e a Morat) diedero fama continentale alle truppe elvetiche che cominciarono a essere richieste dalle altre potenze.\nFu nel XV e XVI secolo che il fenomeno assunse dimensioni talmente notevoli che i Cantoni ne assunsero il controllo. Spett\u00f2 cos\u00ec a questi autorizzare l'arruolamento di questo particolare tipo di emigranti, la cui base sociale era formata prevalentemente da montanari ma anche da appartenenti alle nobilt\u00e0 locali, facendo da intermediari con le loro comunit\u00e0.\nI Cantoni ricevevano per questo un compenso, ma, cosa ben pi\u00f9 importante, acquisirono una visibilit\u00e0 e valenza diplomatica che si tramut\u00f2 presto in potere effettivo. In quest'ottica si possono leggere gli accordi, oggi diremmo di assistenza militare, del 1474 con Luigi XI di Francia e con altri potentati.\nI rapporti con la Francia.\nAntefatti.\nNel 1444 gli svizzeri erano in guerra con Sigismondo d'Austria, alleato del re di Francia Carlo VII, il quale invi\u00f2 il Delfino (il futuro Luigi XI) in suo aiuto. Durante la battaglia di San Giacomo sul Sihl gli svizzeri vennero annientati, ma il Delfino ebbe modo di constatarne le ottime qualit\u00e0 militari, e cos\u00ec stipul\u00f2 un accordo di alleanza e commerciale con gli stati elvetici nel 1444, rinnovato da Carlo VII nel 1453 e nuovamente da lui stesso nel 1463, ritenendo un'ottima cosa tenersi amico quel popolo.\nGli svizzeri non tennero fede al patto stipulato con il re francese, e nel 1465 optarono per unirsi alla Lega del bene pubblico guidata dal borgognone Carlo il Temerario. Luigi XI allora scese a patti con i mercenari offrendo loro un accordo di mutua difesa dal Duca di Borgogna, impegnandosi a versare annualmente 20.000 franchi nelle casse dei Cantoni e donando altri privilegi commerciali potendo per\u00f2 in cambio reclutare soldati in Svizzera. Carlo il Temerario non perdon\u00f2 il cambio di fronte ai mercenari dichiarando loro guerra, ma venne pesantemente sconfitto a Grandson, Morat (1476) e infine a Nancy (1477) dove perse anche la vita.\nAl servizio e contro i re francesi.\nLe tre battaglie conclusive delle guerre borgognone solidificarono l'immagine di eccellenti combattenti dei mercenari svizzeri. Luigi XI ne assold\u00f2 6.000 (guidati da Guglielmo di Diesbach) nel 1480 per addestrare il suo esercito alle operazioni di manovra su un finto campo di battaglia in Normandia e, al momento del congedo, chiese e ottenne di poter usare una loro compagnia come guardia del corpo (15 anni dopo cambieranno nome in \"Cent-Suisses\").\nQuando Carlo VIII di Francia scaten\u00f2 la guerra d'Italia del 1494-1498 per far valere i diritti degli angioini sul Regno di Napoli nel suo esercito militavano pi\u00f9 di 25.000 mercenari svizzeri, che si distinsero soprattutto nella battaglia di Fornovo (1495). Luigi XII ridusse il loro numero a 9.000 unit\u00e0 stipulando con essi un contratto decennale; egli si avvalse del loro aiuto durante la guerra d'Italia del 1499-1504 conquistando il Ducato di Milano e scontrandosi con la Repubblica di Genova, anche se contro quest'ultima essi si rifiutarono di combattere in quanto il contratto d'ingaggio prevedeva esclusivamente combattimenti in pianura. Tali clausole piacquero ai mercenari svizzeri che arrivarono cos\u00ec a stabilire una serie di regole valide per il futuro: niente combattimenti contro altre truppe svizzere (regola non sempre rispettata), oltremare, di l\u00e0 dal Reno o a sud dei Pirenei.\nI rapporti con Luigi XII continuarono fino a quando il re francese non si rifiut\u00f2 di aumentare il compenso al Cantone dei Grigioni. Gli svizzeri si unirono alla Lega Santa ispirata da papa Giulio II contrastando anche il successore di Luigi XII, Francesco I, che per\u00f2 li sconfisse duramente nella battaglia di Marignano (1515). Da questa battaglia la potenza militare degli svizzeri che erano \"apparsi per un momento l'unico potentato capace di dominare l'Italia settentrionale imponendosi sia alla Francia sia all'Impero\" ne usc\u00ec compromessa. Con la pace di Friburgo (29 novembre 1516) e con un sostanzioso compenso Francesco I port\u00f2 dalla sua parte i Cantoni svizzeri e i loro mercenari che non avrebbero pi\u00f9 preso le armi contro la Francia.\nNella battaglia della Bicocca, a fianco dei francesi comandati da Odet de Foix (1485-1528) i mercenari svizzeri furono sanguinosamente decimati e sconfitti dagli archibugieri spagnoli: quattro file di mille archibugieri spararono alternativamente per darsi il tempo di ricaricare l'arma, costituendo un muro di fuoco micidiale e vincente. Anche nella battaglia di Pavia non riuscirono a impedire la cattura del loro \"datore di lavoro\".\nEnrico II di Francia rinnov\u00f2 nel 1516 i rapporti ottenendo di poter arruolare non meno di 6.000 e non pi\u00f9 di 16.000 mercenari, a meno che egli stesso non comandasse l'esercito. Durante le guerre di religione francesi appoggiarono sia i monarchici, giocando un ruolo chiave nella battaglia di Dreux, sia gli ugonotti (senza per\u00f2 l'autorizzazione dei Cantoni). Un piccolo contingente, poi massacrato dagli insorti, fungeva da guardia del corpo di Luigi XVI durante l'assalto alle Tuileries, nell'ambito della rivoluzione francese. Il servizio ai re di Francia continu\u00f2 fino alla caduta di Luigi Filippo di Francia, l'ultimo dei Borbone, avvenuta nel 1848.\nLa riduzione del fenomeno.\nI mercenari svizzeri caratterizzarono con la propria presenza le guerre europee dei secoli XV e XVI e la loro tecnica di combattimento fu a lungo considerata esemplare. Tuttavia, con il perfezionamento delle tattiche della fanteria, l'evoluzione dell'artiglieria verso dei pezzi sufficientemente mobili, l'introduzione dei proiettili di ghisa che, combaciando perfettamente con le canne delle bocche da fuoco, permettevano un tiro pi\u00f9 accurato e con una maggiore gittata, e infine con l'uso sempre pi\u00f9 perfezionato dell'archibugio, ma soprattutto il sorgere degli stati nazionali e degli eserciti nazionali determin\u00f2 la progressiva riduzione della loro attivit\u00e0.\nNel XV secolo, inoltre, comparvero nuovi gruppi di mercenari che cominciarono a opporre una spietata concorrenza agli svizzeri, come i gi\u00e0 citati lanzichenecchi. La pi\u00f9 agile formazione del \"tercio\" spagnola, ben fornita di tiratori e meglio disposta sul campo e le moderne tattiche degli olandesi, come quelle di Maurizio di Nassau, limitarono la diffusione del mercenariato elvetico. Lo sviluppo degli eserciti permanenti e il bisogno di truppe motivate e affidabili, infine, misero fine alla stagione dei mercenari svizzeri.\nFino al 1860 almeno un reggimento prest\u00f2 servizio nel Regno delle Due Sicilie. I loro ultimi epigoni sono le attuali guardie svizzere del Vaticano.\nCondotta e disciplina.\nLa chiamata alle armi nei cantoni fu sempre generalizzata e portava alla formazione di eserciti molto pi\u00f9 consistenti numericamente in rapporto a quelli degli altri paesi e molto pi\u00f9 motivati, poich\u00e9 gli svizzeri, che erano abituati a lottare per liberarsi dalle dominazioni straniere, dovevano farlo anche per sopravvivere. Un'altra peculiarit\u00e0 era data dal fatto che i comandanti, spesso provenienti dagli stessi villaggi, combattevano in mezzo ai propri uomini, con cui avevano avuto consuetudine di vita diretta e personale, partecipando ai loro rischi e ai loro problemi, sviluppando cos\u00ec un forte spirito di corpo assente nelle altre formazioni. Spesso, si misero in luce per il valore militare e la determinazione sui campi di battaglia ma anche per la coesione e la fedelt\u00e0 verso i propri capi.\nIn battaglia erano avversari temibili e feroci, molto spesso vincenti e per questo cominciarono a essere ricercati da sovrani e principi stranieri.\nA tutto ci\u00f2 si accompagnava l'esemplarit\u00e0, la ferocia e la pubblicit\u00e0 delle eventuali punizioni:\nTutto ci\u00f2 si traduceva nel terrore per l'accusa di vilt\u00e0 o scarso impegno in combattimento che spingeva a una maggiore combattivit\u00e0 e abnegazione sui campi di battaglia.\nFormazione.\nI mercenari svizzeri combattevano in quadrati massicci, che richiamavano la falange greca, armati di picca, opponendosi come ricci agli attacchi della cavalleria che nulla poteva: solo Francesco Bussone detto il \"Carmagnola\", al comando di truppe viscontee, diede loro, a Bellinzona, una sanguinosa lezione, facendo scendere da cavallo i cavalieri e affrontandoli in un corpo a corpo vittorioso.\nUna formazione era composta da 3-4.000 uomini armati di una picca alta circa cinque metri e mezzo e disposti a formare un quadrato compatto e serrato. Talvolta accadeva che lo schieramento prendesse la forma di un rettangolo sormontato da un triangolo, come accadde a Morat nel 1476. Nel corso di questa battaglia, i \"ricci\" dimostrarono un'ottima capacit\u00e0 di manovra, compiendo a grande velocit\u00e0 l'accerchiamento delle linee nemiche e marciando in modo da sottrarsi al fuoco dell'artiglieria.\nIngaggio.\nI comandanti, per lo pi\u00f9 piccoli nobili o piccoli feudatari decaduti appartenenti a quella che qualcuno chiamer\u00e0 \"spazzatura feudale\", combattevano assieme alle proprie truppe e con esse vincevano o morivano.\nGli svizzeri erano devoti e valorosi finch\u00e9 venivano pagati, attenti al denaro e al bottino, lontani da ambizioni politiche, ma fulminei ad abbandonare il proprio committente se ritardava il soldo: \"Pas d'argent pas de Suisses\" (niente denaro, niente svizzeri).\nNon si legavano in nessun modo al sovrano o principe che servivano, ma, terminata la campagna militare, facevano ritorno nel proprio paese. Erano veri professionisti seri e puntuali, inflessibili nel dare ma altrettanto inflessibili nel pretendere il dovuto; divennero uno stereotipo umano e militare non solo per i propri lontani eredi nazionali ma per i contemporanei che a essi si ispirarono come i \"Landsknechte\" tedeschi la cui presenza nei campi di battaglia fu spesso risolutiva. Appartenevano a quel variegato mondo dei mercenari che non combattevano \"pro aris et focis\", e che una vittoriosa campagna bellica poteva rendere carichi di ricchezze.\nContro di essi e dei mercenari in genere si lev\u00f2 la voce di Niccol\u00f2 Machiavelli che, con molta acrimonia, li poneva alla base delle disgrazie d'Italia. Gli attacchi dello scrittore furono soprattutto dovuti all'infedelt\u00e0 dimostrata quando i pagamenti cominciavano a tardare o quando la campagna bellica si dimostrava meno fruttifera del previsto.\nGli svizzeri erano, tuttavia, come afferm\u00f2 Tommaso Moro, coraggiosi, feroci e sprezzanti del pericolo, combattevano per sopravvivere.\nIl loro arrivo signific\u00f2 il tramonto della guerra medievale, caratterizzata dalla poca cruenza, dalla limitatezza numerica degli eserciti e dal dominio della cavalleria feudale, e l'inizio della guerra moderna, e diffusione del mercenariato. \"In confronto al pathos della guerra cavalleresca - dove si gridava, si agitavano insegne, si cantava, si rideva, si piangeva, ci si offendeva ma in fondo si moriva di meno - il \"riccio\" svizzero era un'immagine di cupa, impassibile, inesorabile ferocia\"."}
{"id": "246510", "revid": "88740", "url": "https://it.wikipedia.org/wiki?curid=246510", "title": "San Rom\u00e1n", "text": ""}
{"id": "246513", "revid": "125346914", "url": "https://it.wikipedia.org/wiki?curid=246513", "title": "J. M. Coetzee", "text": "J. M. Coetzee (come firma i suoi libri) \u00e8 uno scrittore estremamente eterogeneo, celebre per le sue opere di narrativa, critica e per le numerose attivit\u00e0 accademiche che lo hanno visto impegnato come professore, linguista e traduttore. \u00c8 uno dei maggiori esponenti del postmodernismo e postcolonialismo del XX secolo.\nGiovinezza e studi.\nCoetzee (pronuncia inglese , afrikaans ) \u00e8 nato il 9 febbraio 1940 a Citt\u00e0 del Capo in Sudafrica da genitori di stirpe afrikaner. Il padre ha lavorato come avvocato, impiegato pubblico e allevatore di pecore; la madre era maestra. In casa si parlava inglese, ma con gli altri parenti Coetzee parlava afrikaans. La famiglia discendeva da coloni olandesi stabilitisi in Sudafrica gi\u00e0 nel diciassettesimo secolo. Coetzee ha anche radici polacche, in quanto il bisnonno Baltazar (o Balcer) Dubiel era un immigrato polacco.\nCoetzee ha trascorso la maggior parte dell'infanzia a Citt\u00e0 del Capo e a Worcester nella Provincia del Capo (oggi nel Capo Occidentale), come ha raccontato nell'autobiografia romanzata \"Boyhood: Scenes from Provincial Life\" (\"Infanzia. Scene di vita di provincia\") (1997). Quando aveva otto anni, la famiglia si trasfer\u00ec a Worcester dopo che il padre perse l'impiego pubblico per dissensi sull'apartheid. Coetzee ha frequentato la scuola cattolica di Saint Joseph, a Rondebosch nei pressi di Citt\u00e0 del Capo; in seguito, egli ha studiato matematica e inglese all'Universit\u00e0 di Cape Town, e ha ottenuto i diplomi di Bachelor of Arts con lode in inglese nel 1960 e in matematica nel 1961.\nCoetzee ha sposato nel 1963 Philippa Jubber, da cui ha divorziato nel 1980. Ha avuto una figlia, Gisela, nata nel 1968, e un figlio, Nicolas, nato nel 1966. Quest'ultimo nel 1989 \u00e8 morto in un incidente.\nCarriera accademica e letteraria.\nNel 1962 Coetzee si \u00e8 trasferito nel Regno Unito, dove \u00e8 rimasto per tre anni lavorando come programmatore informatico, dapprima all'IBM a Londra, poi a Bracknell, nel Berkshire. Nel 1963, mentre vive nel Regno Unito, ha ottenuto la laurea all'Universit\u00e0 di Citt\u00e0 del Capo con una tesi sui romanzi di Ford Madox Ford. Ha raccontato le sue esperienze in Inghilterra nel secondo volume di memorie romanzate, \"Youth: Scenes from Provincial Life\" (2002).\nCon il Programma Fulbright nel 1965 \u00e8 andato all'Universit\u00e0 del Texas ad Austin, dove ha conseguito il dottorato in linguistica nel 1969, con una tesi sull'analisi stilistica computerizzata nelle opere di Samuel Beckett. Frattanto, aveva iniziato a insegnare letteratura all'Universit\u00e0 di Buffalo nello Stato di New York. Qui \u00e8 rimasto fino al 1971 e ha iniziato il primo romanzo, \"Dusklands\" (\"Terre al crepuscolo\"). In quest'anno la sua richiesta di residenza negli Stati Uniti \u00e8 stata respinta perch\u00e9 aveva preso parte al movimento di protesta contro la guerra del Vietnam: nel mese di marzo del 1970, con altri 45 docenti, aveva occupato un'aula dell'universit\u00e0 ed era stato arrestato.\n\u00c8 quindi tornato in Sudafrica come insegnante di letteratura inglese all'universit\u00e0 di Citt\u00e0 del Capo dove ha compiuto la carriera accademica fino al pensionamento nel 2002. Si \u00e8 quindi trasferito ad Adelaide, in Australia, divenendo membro onorario del Dipartimento d'inglese all'universit\u00e0, dove insegna la sua compagna, Dorothy Driver. Fino al 2003 \u00e8 stato professore al Committee on Social Thought dell'universit\u00e0 di Chicago.\nOltre ai romanzi, Coetzee ha pubblicato opere di critica e traduzioni dalla lingua olandese e dall'afrikaans.\nIl 6 marzo 2006 ha ottenuto la cittadinanza australiana.\nNel 2013 ha pubblicato il romanzo \"L'infanzia di Ges\u00f9\".\nCollaborazioni.\nNel 2012, Coetzee ha scritto il libretto per l'opera \" Slow Man \" di Nicholas Lens, basato sul suo romanzo \" Slow Man. \" La prima mondiale dell'opera \u00e8 stata data il 5 luglio 2012 durante il Malta Festival di Pozna\u0144, in Polonia.\nPersonalit\u00e0.\nCoetzee \u00e8 molto riservato ed evita la pubblicit\u00e0 al punto tale che non ha ritirato personalmente i due Booker Prize. Lo scrittore Rian Malan ha detto:\nDi conseguenza, le copie dei suoi romanzi firmate dall'autore sono molto ricercate. Per questo \u00e8 stato una figura chiave nella pubblicazione presso la Oak Tree Press delle \"First Chapter Series\", opere di grandi autori in edizione limitata e firmate a scopo benefico, in favore dei bimbi vittime dell'AIDS in Africa.\nNegli ultimi anni, Coetzee ha assunto apertamente posizioni critiche contro i maltrattamenti di animali e a favore del movimento per i diritti degli animali. In un discorso tenuto a Sydney per l'associazione australiana Voiceless per i diritti degli animali, il 22 febbraio 2007, si \u00e8 scagliato contro le tecniche moderne di allevamento degli animali. Famose le sue due conferenze (\"I poeti e gli animali\" e \"I filosofi e gli animali\", pubblicate in italiano dall'editore Adelphi nel volume \"La vita degli animali\") scritte per un convegno in Australia a favore dei diritti degli animali e dell'etica vegetariana, in collaborazione col filosofo Peter Singer.\nAnche nella narrativa Coetzee si \u00e8 impegnato su queste tematiche; in particolare nei romanzi \"Vergogna\" (\"Disgrace\"), \"La vita degli animali\" e \"Elizabeth Costello\".\nRiconoscimenti.\nMalgrado la sua nota allergia alle cerimonie di premiazione, Coetzee ha ricevuto molti riconoscimenti. Il romanzo \"Waiting for the Barbarians\" (\"Aspettando i barbari\") ha ottenuto il \"James Tait Black Memorial Prize\" e il \"Geoffrey Faber Memorial Prize\"; Coetzee ha vinto tre volte il \"CNA Prize\". Il libro \"Age of Iron\" (\"Et\u00e0 di ferro\") ha ricevuto il premio come libro dell'anno del \"\u00abSunday Express\u00bb\" nel 2007, e \"The Master of Petersburg\" (\"Il maestro di Pietroburgo\") ha ottenuto il premio internazionale per la narrativa di \"\u00abIrish Times\u00bb\" nel 1995. Ha anche ricevuto il Prix Femina, il Commonwealth Writers' Prize e nel 1987 il Jerusalem Prize for the Freedom of the Individual in Society.\nGli \u00e8 stato assegnato nel 1994 il Premio Mondello come autore straniero per \"Il maestro di Pietroburgo\" (Donzelli).\n\u00c8 stato il primo scrittore insignito due volte del Booker Prize: la prima nel 1983 per \"Life &amp; Times of Michael K\" (\"La vita e il tempo di Michael K\"), la seconda nel 1999 per \"Vergogna\". Solo un altro scrittore ha ricevuto due volte il premio, l'australiano Peter Carey. Coetzee \u00e8 anche stato finalista al concorso per il premio nel 2009 col romanzo \"Summertime\". Il premio \u00e8 per\u00f2 stato assegnato a Hilary Mantel.\nIl 2 ottobre 2003 \u00e8 stato annunciato che aveva vinto il Premio Nobel per la letteratura, il quarto africano a riceverlo, il secondo sudafricano dopo Nadine Gordimer.\nNella motivazione del premio, l'Accademia svedese ha dichiarato \"I racconti di John Maxwell Coetzee sono caratterizzati da una composizione ben articolata, ricca di dialogo e analiticamente brillante\". La sua opera \"tra molteplici travestimenti espone la sconcertante complicit\u00e0 dell'alienazione\" e \"descrive il sorprendente ruolo degli outsider nella storia\".\nLa premiazione si \u00e8 svolta a Stoccolma il 10 dicembre 2003. Il 27 settembre 2005 Coetzee ha ricevuto dal governo sudafricano l'Ordine di Mapungubwe per \"il suo straordinario contributo nel campo letterario e per aver messo il Sudafrica in primo piano sulla scena mondiale\". Ha ricevuto lauree honoris causa dalle Universit\u00e0 di Adelaide, Austin, Oxford e altre.\nNel 2001 \u00e8 stato insignito del titolo di duca di Deshonra dal sovrano del Regno di Redonda.\nOrientamento politico.\nScrivendo della sua vita in terza persona, nel libro \"Doubling the Point\", Coetzee afferma:\nA proposito di quest'ultima frase, ha detto in un'intervista:\nIl giudizio sul Sudafrica.\nInsieme a Andr\u00e9 Brink e a Breyten Breytenbach, Coetzee \u00e8 stato \"in prima fila nel movimento anti-apartheid nella letteratura afrikaner\" nel ricevere il Premio Jerusalem nel 1987, Coetzee ha parlato delle limitazioni cui \u00e8 soggetta l'arte nella societ\u00e0 sudafricana, le cui strutture hanno prodotto \"relazioni deformate e forzate tra gli esseri umani\" e \"una vita interiore deformata e forzata\". ha continuato dicendo che \"la letteratura sudafricana \u00e8 una letteratura in stato di schiavit\u00f9. \u00c8 una letteratura non completamente umana. \u00c8 proprio quel genere di letteratura che ci si aspetterebbe fosse scritta da persone in prigione\". Ha chiesto al governo sudafricano di rinunciare alla politica dell'apartheid. Lo studioso Isidore Diala afferma che J. M. Coetzee, Nadine Gordimer e Andr\u00e9 Brink sono \"tre dei pi\u00f9 eminenti scrittori bianchi del Sudafrica, tutti con un preciso impegno anti-apartheid\".\nSi \u00e8 visto il romanzo \"Vergogna\" come un'allegoria della Commissione per la verit\u00e0 e la riconciliazione (\"Truth and Reconcialiation Commission\", TRC).\nSu di essa Coetzee ha affermato: \"In uno stato senza una religione ufficiale, la TRC \u00e8 stata in certo modo anomala: una specie di tribunale basato in larga misura sull'insegnamento cristiano e su un filone di insegnamento cristiano accettato interiormente solo da una piccola parte della popolazione. Soltanto il futuro potr\u00e0 dire che cosa la TRC \u00e8 riuscita ad ottenere\".\nDopo aver ufficialmente ricevuto la cittadinanza australiana, Coetzee ha detto: \"Non ho lasciato il Sudafrica, con cui mantengo forti legami affettivi; piuttosto sono venuto in Australia. Sono venuto perch\u00e9 fin dalla mia prima visita nel 1991 sono stato attratto dallo spirito libero e generoso della popolazione, dalla bellezza del territorio e - quando ho visto per la prima volta Adelaide - dal fascino della citt\u00e0 che ora ho l'onore di chiamare casa mia\". Quando si era trasferito in Australia, aveva citato il lassismo del governo sudafricano verso la criminalit\u00e0 come un motivo per il trasferimento, scontrandosi con il presidente del Sudafrica Thabo Mbeki che, parlando del romanzo \"Vergogna\" dichiar\u00f2: \"Il Sudafrica non \u00e8 solo un posto di stupri\". Nel 1999 l'African National Congress, durante un'inchiesta sul razzismo nei media da parte della Commissione sudafricana per i diritti umani, indic\u00f2 \"Vergogna\" come un romanzo che sfrutta gli stereotipi razziali.\nTuttavia, quando Coetzee ha vinto il Nobel, il presidente Mbeki si \u00e8 congratulato con lui \"a nome della nazione sudafricana e anzi del continente africano\".\nCritica alle leggi antiterrorismo.\nNel 2005, Coetzee ha criticato le nuove leggi antiterrorismo dell'Australia in quanto simili a quelle adottate dal regime dell'apartheid in Sudafrica: \"Pensavo che gli autori delle leggi sudafricane che di fatto hanno sospeso l'applicazione del diritto fossero moralmente dei barbari. Ora mi rendo conto che erano solo pionieri in anticipo sui tempi\". Nel libro del 2007 \"Diary of a Bad Year\" (\"Diario di un anno difficile\"), che \u00e8 stato descritto come una fusione di \"memorie e invenzione, critica accademica e narrazione romanzesca\", che non riconosce \"il confine che ha tradizionalmente separato la teoria politica dalla narrativa d'invenzione\", il protagonista esprime analoghe preoccupazioni sulla politica di John Howard e di George W. Bush."}
{"id": "246515", "revid": "2091899", "url": "https://it.wikipedia.org/wiki?curid=246515", "title": "Filippo di Harvengt", "text": "Biografia.\nNacque a Harvengt, vicino a Mons, entr\u00f2 come canonico norbertino nell'Abbazia di Bonne-Esp\u00e9rance, abbazia belga situata vicino a Cambrai e ne fu abate dal 1130-1131. Fu anche un brillante intellettuale, infatti a lui sono attribuite varie lettere a carattere teologico, dei commentari al Cantico dei cantici, delle agiografie e dei trattati ascetici, pubblicati per la prima volta nel 1621.\nSi sa che Filippo de Harvengt ebbe una disputa con Bernardo di Chiaravalle in occasione del trasferimento di un religioso dall'abbazia di Bonne-Esp\u00e9rance all'abbazia cistercense. Quest'incidente convinse i superiori di fra' Filippo ad espellerlo dalla comunit\u00e0 nel 1148. Ma, tre anni pi\u00f9 tardi, tornarono sulla decisione presa e lo discolparono. Nel 1152, Filippo de Harvengt rientr\u00f2 nel monastero\nNei suoi scritti Filippo illustra le sue idee, in quel tempo il monastero non era pi\u00f9 l'unico centro di cultura perch\u00e9 si erano formate le scuole vescovili e le universit\u00e0 e lui intervenne proprio sul problema di quali siano i luoghi pi\u00f9 adatti per la preparazione culturale e religiosa. Harvengt non ebbe dubbi: era il monastero il luogo ideale per la formazione di un chierico, non era pi\u00f9 in discussione se si doveva arrivare ad una scienza ma quali erano il modo e il luogo migliore per apprenderla."}
{"id": "246516", "revid": "93556", "url": "https://it.wikipedia.org/wiki?curid=246516", "title": "Cosmo (programma televisivo)", "text": "Cosmo (\"Cosmos: A Personal Voyage\") \u00e8 un programma televisivo statunitense di divulgazione scientifica sull'astronomia in 13 puntate trasmesso nel 1980 su PBS e condotto dall'astrofisico e scrittore Carl Sagan.\nIn Italia, Sagan \u00e8 stato doppiato da Cesare Barbetti. Con il titolo italiano di \"Cosmo\", la serie \u00e8 stata trasmessa all'interno della cornice del programma \"Quark\" verso la met\u00e0 degli anni ottanta. \"Cosmo\" costituisce uno dei pochi \"excursus\" astronomici nella pluridecennale storia della trasmissione di Piero Angela.\nPer la bellezza delle immagini e la capacit\u00e0 acuta del suo ideatore, alcuni ritengono \"Cosmos\" uno dei migliori esempi di divulgazione culturale in televisione, trattando in modo rigoroso e non noioso temi scientifici.\nSommario.\n\"Cosmos\" venne prodotto tra il 1978 e il 1979 dalla KCET di Los Angeles, allora affiliata della PBS, con un budget di circa 6,3 milioni di dollari, pi\u00f9 2 milioni per le spese pubblicitarie. Il formato del programma si basava su quello dei documentari scientifici della BBC quali \"Civilisation\" di Kenneth Clark, \"The Ascent of Man\" di Jacob Bronowski e \"Life on Earth\" di David Attenborough.\n\"Cosmos\" \u00e8 degno di nota per il suo uso di effetti speciali che permettevano a Sagan di camminare in mezzo ad ambientazioni che erano costituite da modellini oltre che da oggetti in scala reale.\nLa Turner Home Entertainment acquist\u00f2 \"Cosmos\" dalla KCET nel 1989. Nel trasferimento alla televisione commerciale, gli episodi da un'ora vennero accorciati a 45 minuti, in modo da permettere l'inserimento degli spot pubblicitari, e Sagan film\u00f2 nuovi epiloghi per diversi episodi in cui discuteva nuove scoperte (e differenti punti di vista) che erano avvenute nel frattempo. In pi\u00f9, venne aggiunto un quattordicesimo episodio consistente in un'intervista a Sagan condotta da Ted Turner e questa \"nuova\" versione venne successivamente pubblicata in formato VHS con sottotitoli in sette lingue. Questa stessa versione venne pubblicata in seguito su Laserdisc da 12 pollici, un precursore dei DVD.\nSequel.\nNel 2014 \u00e8 andato in onda \"\", condotto da Neil deGrasse Tyson."}
{"id": "246517", "revid": "307923", "url": "https://it.wikipedia.org/wiki?curid=246517", "title": "Ordine dei bit", "text": "L'ordine dei bit \u00e8 un concetto dell'informatica che definisce l'ordine di trasmissione dei singoli bit di un'unit\u00e0 d'informazione (ad esempio un byte o una word) attraverso una linea seriale.\nIn una trasmissione seriale il bit LSB \u00e8 il primo ad essere trasmesso, dopo il bit di start.\nQuesta distinzione non \u00e8 necessaria sui canali di trasmissione paralleli (BUS) in quanto ogni bit transita sulla propria linea dedicata; anche in questo caso bisogna per\u00f2 tener conto dell'ordine dei byte.\nPer definire l'ordine dei bit si fa riferimento a:\nLSB vale sempre formula_1 mentre il valore di MSB dipende dalla dimensione dell'unit\u00e0 di informazione, pi\u00f9 precisamente 2(numero di bit - 1).\nAd esempio, in un byte, MSB vale formula_2 mentre in una word 215 = 32768."}
{"id": "246521", "revid": "466539", "url": "https://it.wikipedia.org/wiki?curid=246521", "title": "Fred Astaire", "text": "Insignito di un Premio Oscar onorario nel 1950, Astaire \u00e8 stato attivo in teatro e al cinema per settantasei anni, durante i quali ha interpretato trentun film musicali. \u00c8 ricordato, fra l'altro, per aver lavorato in coppia con Ginger Rogers, con la quale ha girato dieci film.\nGeorge Balanchine e Rudol'f Nureev lo hanno considerato il pi\u00f9 grande ballerino del XX secolo, e gli viene generalmente riconosciuto di essere stato il ballerino pi\u00f9 influente nella storia dei musical sul grande e piccolo schermo. L'American Film Institute ha inserito Astaire al quinto posto tra le pi\u00f9 grandi star della storia del cinema.\nBiografia.\nFiglio di un immigrato austriaco, Frederic \"Fritz\" Austerlitz (nato l'8 settembre 1868 come Friedrich Emanuel Austerlitz, i cui genitori erano ebrei convertitisi al cattolicesimo), e di un'americana discendente da tedeschi luterani, Johanna \"Ann\" Geilus, Frederick Austerlitz, questo il suo vero nome, dimostr\u00f2 fin da bambino una grande passione per la danza. Quando il padre perse improvvisamente il lavoro, la famiglia si trasfer\u00ec nel 1905 a New York per dare maggiori possibilit\u00e0 alla carriera dei bambini, che intrapresero gli studi presso l'Alviene Master School dell'Accademia di Teatro e delle Arti culturali per imparare a recitare e a cantare. La madre sugger\u00ec di cambiare il nome di famiglia da Austerlitz al pi\u00f9 pratico Astaire, per evitare infelici accostamenti all'omonima battaglia.\nInsieme alla sorella Adele inizi\u00f2 a esibirsi in una serie di spettacoli teatrali e vaudeville nel Midwest e in alcune citt\u00e0 del Sud, grazie a un contratto firmato con la catena del Circuito Orpheum. All'et\u00e0 di 14 anni Fred si assunse la responsabilit\u00e0 della scelta delle musiche per i loro spettacoli e cominci\u00f2 inoltre a sviluppare la sua incessante ricerca di novit\u00e0 e perfezione nella composizione di nuovi passi.\nNotati per il loro stile ed il loro affiatamento, Fred e Adele debuttarono con successo a Broadway nel 1917, ottenendo un vero e proprio trionfo in riviste come \"Lady, Be Good\" di George e Ira Gershwin. Verso la met\u00e0 degli anni venti approdarono nei teatri di Londra, riscuotendo anche l\u00ec un buon successo. Nel 1932 Adele spos\u00f2 Lord Charles Cavendish, secondogenito del nono duca del Devonshire e abbandon\u00f2 le scene. Fred continu\u00f2 da solo la propria attivit\u00e0 avvicinandosi al cinema.\nL'ascesa come ballerino.\nMagro, d'altezza slanciata, le gambe \"straordinariamente lunghe\" ed elegante, Astaire matur\u00f2 uno stile del tutto personale. Con lo sfrenato scalpiccio dei suoi piedi giganteggi\u00f2 nel \"tip-tap\", rendendo questa danza una vera e propria forma d'arte. Nelle sue coreografie cerc\u00f2 di unire il ritmo della musica jazz con l'eleganza di quella europea. \nDebutt\u00f2 nel cinema accanto a Joan Crawford e Clark Gable, nel film \"La danza di Venere\" (1933), in cui interpret\u00f2 un cameo nel ruolo di se stesso in un numero di danza, dato che era gi\u00e0 un celebre ballerino. Nello stesso anno, scritturato dalla RKO, inaugur\u00f2 il sodalizio artistico con la giovane e affascinante Ginger Rogers, con la quale girer\u00e0 in tutto dieci pellicole, a partire dalla commedia musicale \"Carioca\" (1933). \nFred e Ginger, duo strepitoso per ritmo, classe e sintonia, apparvero durante gli anni trenta in numerosi film musicali, come \"Cerco il mio amore\" (1934), \"Cappello a cilindro\" (1935), considerato il loro capolavoro, \"Seguendo la flotta\" (1936), \"Voglio danzar con te\" (1937), e \"La vita di Vernon e Irene Castle\" (1939). Dopo la fine del sodalizio, i due torneranno a lavorare insieme dieci anni pi\u00f9 tardi nel musical \"I Barkleys di Broadway\" (1949).\nDopo la separazione artistica dalla Rogers, a partire dagli anni quaranta Fred Astaire lavor\u00f2 come \"free-lance\" per diverse case di produzione, ma soprattutto per la Metro Goldwyn Mayer. Nei suoi numeri di danza venne affiancato da altre splendide attrici, come Rita Hayworth in \"L'inarrivabile felicit\u00e0\" (1941) e \"Non sei mai stata cos\u00ec bella\" (1941), Judy Garland in \"Ti amavo senza saperlo\" (1948) di Charles Walters, Cyd Charisse in \"Spettacolo di variet\u00e0\" (1953), splendido musical diretto da Vincente Minnelli, e Audrey Hepburn in \"Cenerentola a Parigi\" (1957) di Stanley Donen.\nDa ballerino ad attore.\nSmesso il frac, Astaire fornir\u00e0 altre grandi prove d'attore in film non musicali: da ricordare in proposito il ruolo dello scienziato poco onesto nel drammatico \"L'ultima spiaggia\" (1959) di Stanley Kramer, film di denuncia sul nucleare, accanto ad Ava Gardner e Gregory Peck, e quello dell'amabile diplomatico nella commedia \"L'affittacamere\" (1962) di Richard Quine, al fianco di Jack Lemmon e Kim Novak. Nel 1968 apparve accanto a Petula Clark nel suo ultimo film musicale, \"Sulle ali dell'arcobaleno\" di Francis Ford Coppola, che ebbe poca fortuna sia al botteghino che presso i critici. Segu\u00ec una partecipazione in \"Il colpo era perfetto, ma...\" (1969) di Alf Kjellin, ma anche questa pellicola non ebbe successo.\nNel 1974 prese parte al film catastrofico \"L'inferno di cristallo\" (1974), al fianco di grandi star come Paul Newman, Steve McQueen, William Holden, Jennifer Jones e Faye Dunaway, e l'interpretazione di Harlee Claiborne gli frutt\u00f2 il Golden Globe per il miglior attore non protagonista e una candidatura all'Oscar al miglior attore non protagonista. Dopo aver interpretato un ruolo nel film \"Un taxi color malva\" (1977) di Yves Boisset, nel 1981 gir\u00f2 il suo ultimo film, \"Storie di fantasmi\" di John Irvin.\nMor\u00ec il 22 giugno 1987, all'et\u00e0 di 88 anni. Riposa nel cimitero di \"Oakwood Memorial Park\" di Los Angeles.\nVita privata.\nNel 1933 spos\u00f2 Phyllis Livingston Potter, che mor\u00ec nel 1954, all'et\u00e0 di 46 anni, per un cancro ai polmoni. Ebbero due figli: Fred (1936) e Ava (1942).\nNel 1980 si rispos\u00f2 con Robyn Smith, con cui rimase fino alla morte.\nRiconoscimenti.\nHollywood Walk of Fame.\n1989 Premio Grammy alla carriera \nDoppiatori italiani.\nNelle versioni in italiano dei suoi film, Fred Astaire \u00e8 stato doppiato da:\nCitazioni.\nViene citato nel film \"Charlie's Angels - Pi\u00f9 che mai\" (2003).\nViene citato nella canzone di Cesare Cremonini \"La nuova stella di Broadway\"\nViene inoltre citato nella canzone di Pino D'Angi\u00f2 \"Ma quale idea\" e nel celebre brano di Madonna \"Vogue\"."}
{"id": "246531", "revid": "1543377", "url": "https://it.wikipedia.org/wiki?curid=246531", "title": "Guglielmo Achille Cavellini", "text": "Dopo una prima attivit\u00e0 artistica come pittore, negli anni quaranta e cinquanta diviene uno dei maggiori collezionisti dell'astrattismo contemporaneo italiano, fino ad instaurare con i protagonisti di tale corrente un profondo rapporto di mecenatismo ed amicizia, esperienza che culmina nella celebre mostra \"Pittori moderni dalla collezione Cavellini\", allestita presso la Galleria nazionale d'arte moderna e contemporanea di Roma nel 1957. In seguito Cavellini torna all'attivit\u00e0 di artista con opere che spaziano dal dadaismo alla performance art alla mail art, di cui diviene uno dei principali esponenti con le \"Mostre a domicilio\" e le opere \"Andata/ritorno\", e nel 1971 inventa l\"Autostoricizzazione\". \u00c8 inoltre autore dei libri \"Arte astratta\" (1959), \"Uomo pittore\" (1960), \"Diario di Guglielmo Achille Cavellini\" (1975), \"Incontri/scontri nella giungla dell'arte\" (1977) e \"Vita di un genio\" (1989).\nBiografia.\nGuglielmo Achille Cavellini nasce a Brescia l'11 settembre 1914. I genitori sono toscani, provengono infatti da due paesini sopra Pontremoli, nella Lunigiana. Dopo il matrimonio e la nascita della figlia Adele (1900), si spostano in Svizzera dove il padre lavora come muratore, in seguito avvia un'attivit\u00e0 di venditore ambulante in Lombardia. Vivono per qualche tempo ad Arona, sul Lago Maggiore, dove nel 1911 nasce il secondo figlio Mario. Infine decidono di spostarsi a Brescia dove aprono una bottega, il Bazar 33, in via Mercanzie 45. Nel 1918 Adele muore a causa dell'influenza spagnola. Cavellini frequenta per nove anni il collegio Cesare Arici dei Gesuiti. A 16 anni \u00e8 ammesso all'istituto tecnico, ma \u00e8 costretto a interrompere gli studi per aiutare i genitori nel negozio. Gi\u00e0 durante l'infanzia disegna e dipinge, soprattutto paesaggi. A 22 anni conosce Lisetta, la sua prima fidanzata e futura moglie. A 25 anni incontra a Cortina d'Ampezzo il pittore Domenico Mucci, di cui diviene amico e che gli d\u00e0 lezioni di disegno.\nNel 1941 parte per la guerra, \u00e8 destinato a un gruppo di artiglieria antiaerea a Bergamo. L'11 agosto 1941 si sposa con Lisetta, in seguito \u00e8 congedato dall'esercito a causa di un'ulcera gastrica. Il 10 settembre 1942 nasce la figlia Mariella, in seguito Cavellini riprende il servizio militare. Tra il 1945 e il 1948 disegna e dipinge intensamente. Nello stesso periodo visita la collezione Feroldi, raccolta molto ricca che include \"Nudo sdraiato\" di Amedeo Modigliani, \"Le muse inquietanti\" di Giorgio de Chirico e opere di Giorgio Morandi, Henri Rousseau, Andr\u00e9 Derain, Alfred Sisley e Paul C\u00e9zanne. Nello stesso periodo visita Venezia, di cui dipinge i paesaggi, e Burano, dove incontra il pittore Filippo de Pisis. Alle Procuratie Nuove incontra anche l'artista Emilio Vedova, davanti alla \"Tempesta\" di Giorgione. Vedova gli propone di organizzare una mostra a casa sua a Brescia, coinvolgendo anche il pittore Giuseppe Santomaso e i critici d'arte Giuseppe Marchiori e Marco Valsecchi.\nCavellini collezionista.\nIl successo della mostra fa s\u00ec che numerosi giovani artisti contattino Cavellini per proporgli di esporre le loro opere. In particolare Cavellini stringe amicizia con Renato Birolli e acquista subito gli \"86 disegni della Resistenza\" e il quadro \"La donna e la luna\". Nel dicembre dello stesso anno Birolli e Ennio Morlotti partono per Parigi grazie a una borsa di studio del governo francese. Nel giugno del 1947 Cavellini li raggiunge a Parigi con la moglie, e qui visita i principali musei (il Louvre, il Petit Palais, il Jeu de Paume), le gallerie d'arte e inoltre gli studi degli artisti Gino Severini, \u00d3scar Dom\u00ednguez, \u00c9douard Pignon ed Henry Adam. Il confronto con i grandi artisti del passato e del presente lo avvilisce e lo convince ad abbandonare la pittura per dedicarsi a tempo pieno all'attivit\u00e0 commerciale e al collezionismo.\nNello stesso anno acquista due quadri di Renato Guttuso e nel marzo 1948 si reca a Roma perch\u00e9 un suo quadro \u00e8 esposto presso la Rassegna nazionale di arti figurative promossa dalla Quadriennale di Roma nella Galleria Nazionale d'Arte Moderna a Valle Giulia. Qui incontra Guttuso, di cui diventa amico, e il critico e storico dell'arte Lionello Venturi che \u00e8 da poco rientrato in Italia dopo l'esilio durante il Fascismo. Venturi riconosce il valore del lavoro di collezionista di Cavellini e nel 1953 pubblica un articolo in proposito su \"La Stampa\". In seguito a questa improvvisa notoriet\u00e0 il padre e il fratello Mario, presidente dei commercianti della provincia di Brescia, gli chiedono di rinunciare alle frequentazioni con gli amici artisti in quanto preoccupati che si tratti di comunisti.\nNonostante questo Cavellini non smette di collezionare, anzi comincia a frequentare Roma nel fine settimana, in particolare la casa di Guttuso in via Leccosa e il suo studio nel parco di Villa Massimo. Qui frequenta spesso gli artisti del Gruppo degli otto (Afro Basaldella, Antonio Corpora, Giulio Turcato, Alberto Burri, Corrado Cagli, Giuseppe Capogrossi, Pietro Consagra, Nino Franchina, Leoncillo Leonardi e Mimmo Rotella) e riesce ad acquisirne numerose opere, tra cui \"Sacco e nero 3\" di Burri.\nAlla settima Quadriennale di Roma acquista numerose opere di astrattisti fra cui Nino Franchina, Pietro Consagra, Antonio Corpora e Giuseppe Capogrossi. Alla fine del 1949, e poi nuovamente nel 1951, Cavellini torna a Parigi per acquisire opere di Hans Hartung, Maurice Es. Nel frattempo ha successo anche dal punto di vista commerciale, il negozio infatti si ingrandisce e cambia nome da \"Bazar 33\" a \"Grandi Magazzini 33\". Il 4 febbraio 1946 nasce il figlio Piero. Nel 1950 il fratello si trasferisce e a Cavellini resta l'intera villa di famiglia, che fa ristrutturare dall'architetto Mario Baciocchi. Una parte della casa \u00e8 trasformata in una vera e propria galleria d'arte, con un allestimento curato dal grafico AG Fronzoni La casa-galleria \u00e8 inaugurata alla presenza di sette esponenti del Gruppo degli otto, di Giuseppe Marchiori, dello scrittore Giancarlo Fusco e delle Peter Sisters. Nella primavera dello stesso anno la galleria \u00e8 visitata anche da Katherine Dunham e Jos\u00e9phine Baker.\nNel febbraio 1953 Cavellini si reca a Milano per fare visita ad Atanasio Soldati, il \"patriarca\" dell'astrattismo italiano, poco prima della sua morte, e acquista due suoi quadri. Riesce anche a ottenere l'interesse dei critici, incontra infatti Lionello Venturi, Giulio Carlo Argan e il 12 luglio il direttore del Louvre Georges Salles e il museologo Georges Henri Rivi\u00e8re.\nNello stesso periodo la rivista \"XX Siecle\", diretta da Gualtieri di San Lazzaro, gli dedica un lungo articolo scritto dal professor Argan. Nel febbraio 1954 Cavellini si reca di nuovo a Parigi dove fa visita a San Lazzaro, acquista quadri di Jean Ren\u00e9 Bazaine e Raoul Ubac e incontra Joan Mir\u00f3 e il gallerista Aim\u00e9 Maeght. San Lazzaro gli procura inoltre un quadro di Alberto Magnelli e sedici disegni di Jean Fautrier. Fa poi visita agli studi di Gerard Schneider, L\u00e9on Gischia, Andr\u00e9-Pojet, Jean-Michel Atlan, Jean Dubuffet e Victor Brauner. Inoltre grazie a Gildo Caputo, direttore della Galerie de France, riesce a incontrare Alfred Manessier e acquistarne il quadro \"Ce qui \u00e9tait perdu\". A Parigi incontra per caso anche Bruno Munari. Nel 1955 la galleria di Cavellini \u00e8 visitata dallo storico dell'arte tedesco Werner Haftmann e dal fondatore di \"documenta\" Arnold Bode, che lo invita a contribuire alla prima edizione di questa importante rassegna artistica. In occasione del viaggio a Kassel acquista inoltre una bruciatura di Alberto Burri.\nNello stesso anno Cavellini riceve le visite degli storici dell'arte Vittorio Viale e Palma Bucarelli, e poi dei poeti Eugenio Montale, Salvatore Quasimodo, Giuseppe Ungaretti, Beniamino Joppolo e del pittore francese Maurice Est\u00e8ve. Nel gennaio 1956 torna a Parigi dove incontra di nuovo San Lazzaro da cui acquista un quadro di Serge Poliakoff. Cavellini incontra anche Lucio Fontana nel suo studio di Milano e acquista uno dei suoi \"buchi\" e un quadro di Osvaldo Licini e uno di Asger Jorn dalla sua collezione. Nel 1957 Palma Bucarelli gli propone di esporre presso la Galleria nazionale d'arte moderna di Roma, da lei diretta.\nL'esposizione, dal titolo \"Pittori moderni dalla Collezione Cavellini\", presenta 180 opere della collezione ed \u00e8 inaugurata il 24 maggio alla presenza del Ministro della pubblica istruzione Pietro Campilli. La mostra \u00e8 recensita positivamente, tra gli altri, dai critici Venturi, Argan, Marchiori e Guido Ballo (\"Settimo giorno\" del 13 luglio 1953) e anche da Francesco Arcangeli, Attilio Bertolucci, Enrico Crispolti, Maurizio Calvesi e Alfredo Mezio. Nei primi mesi del 1958 la collezione si trasferisce a La Chaux-de-Fonds in Svizzera, poi alla Kunsthalle di Basilea e in seguito in Germania, prima alla Staatliche Kunsthalle di Baden-Baden e poi al museo Landolins di Esslingen am Neckar.\n\"Arte astratta\" e \"Uomo pittore\".\nIl 2 giugno 1958 Cavellini pubblica il suo primo libro \"Arte astratta\", stampato da Giampiero Giani e presentato alla Biennale d'arte di Venezia. Il libro partecipa al Premio Viareggio raggiungendo la selezione finale. \"Arte astratta\" \u00e8 recensito positivamente da Elda Fezzi, Guido Ballo, Giorgio Kaisserlian, Duilio Morosini, Angelo Dragone, Rosanna Apicella. Inoltre alcune pagine del suo diario di collezionista sono pubblicate da Alfredo Mezio sulla rivista \"Mondo\", diretta da Mario Pannunzio. Nell'estate dello stesso anno accompagna la figlia Mariella a Londra, dove incontra il pittore John Latham, di cui acquista alcune opere. Nello stesso periodo visita le mostre di Yves Klein alla galleria Apollinaire di Milano, le mostre di Arman e Shusaku Arakawa alla galleria di Arturo Schwarz a Milano, la collettiva organizzata da Luciano Pistoi e Michel Tapi\u00e9 a Torino e le mostre allestite da Attilio Codognato a Venezia. In occasione di una di queste mostre incontra l'artista Christo, che gli fa visita a casa.\nIl 31 maggio 1960 Cavellini pubblica sempre presso Giani il secondo libro \"Uomo pittore\", che presenta il diario di Cavellini e il suo carteggio con Renato Birolli, che era morto il 3 maggio 1959. Nel gennaio 1961 torna a Parigi e incontra Georges Mathieu, Jean Fautrier (tramite Karel Appel). Il 16 e 23 aprile 1961 pubblica su \"L'Europeo\" i resoconti dei due incontri. Inoltre incontra Pierre Alechinsky, Philip Martin e Hisao Domoto. Nello stesso periodo gli fa visita il pittore Tancredi Parmeggiani, che morir\u00e0 suicida pochi anni dopo. Nel 1960 la Biennale d'arte di Venezia si concentra sull'arte informale, premiando Jean Fautrier e Hans Hartung. Cavellini incontra gli artisti Renato Guttuso, Alberto Burri, Emilio Vedova e Luigi Nono.\nCavellini artista.\nNell'estate 1962 Cavellini decide di riprendere a fare arte con opere di stampo dadaista. Sperimenta con impronte di foglie, smalto, carta assorbente, collage, carta igienica, lamette da barba. Nel 1965 espone una decina di opere presso la galleria Apollinaire di Milano. Con l'aiuto di Giovanni Fiorini realizza omaggi a Georges Braque, Henri Matisse, Giorgio Morandi, Joan Mir\u00f3, Fernand L\u00e9ger e Giorgio de Chirico. Compone inoltre mosaici di legno dipinto, che trasforma in enormi francobolli. Inizia anche a distruggere le proprie opere, sezionarle e disporle in piccole gabbie. Oltre alla distruzione inizia anche a bruciare le proprie opere, realizzando i cosiddetti \"carboni\", ovvero combustioni carbonizzate ridipinte in alcune parti con colori iridescenti.\nAlla Biennale d'arte di Venezia del 1964 Cavellini entra in contatto con la pop art. Nello stesso anno il Comune di Brescia decise di esporre le opere conservate nel deposito del museo presso la galleria d'arte moderna di Santa Giulia. A Cavellini viene chiesto di contribuire con alcune opere, ed egli ne deposita settanta. L'esposizione \u00e8 inaugurata il 15 novembre 1964. Il contratto durer\u00e0 sette anni, al termine dei quali Cavellini ritirer\u00e0 le opere a causa delle cattive condizioni di conservazione e della mancata valorizzazione da parte del Comune. Nell'ottobre del 1965 intraprende un viaggio in Russia insieme al figlio Piero e a numerosi artisti. Visita il Museo Pushkin, l'Ermitage, e incontra il Ministro della Cultura Yekaterina Furtseva e il cosmonauta Yuri Gagarin. Nel 1965 con l'avvento dell'arte povera Cavellini incontra Michelangelo Pistoletto e Giulio Paolini, e acquista opere di Mario Merz, Giovanni Anselmo e Gilberto Zorio, e poi Luciano Fabro, Piero Gilardi e Jannis Kounellis.\nIn questo periodo Cavellini commissiona i primi ritratti di s\u00e9 agli artisti Renato Birolli, Wolf Vostell, Mario Ceroli, Claudio Costa, Mimmo Rotella. Anche Andy Warhol si reca nella casa di Cavellini e ne realizza un ritratto. James Collins ne realizza un ritratto video. Anche gli artisti francesi Bernar Venet e Ben Vautier, i verbovisuali Emilio Villa, Ugo Carrega e Ketty La Rocca, e poi Claudio Parmiggiani, Aldo Spinelli, Michele Zaza, Fernando De Filippi, Adriano Altamira, Carlo Pittore e E.F. Higgins III eseguono ritratti di Cavellini. Nel 1966 Cavellini compie il primo viaggio negli Stati Uniti sul transatlantico Michelangelo. A New York visita il Metropolitan Museum of Art, dove vede \"Guernica\" di Picasso, le ninfee di Monet e opere di C\u00e9zanne, poi visita la National Gallery of Art a Washington dove resta colpito in particolare dai ritratti di Goya e Rembrandt e dalle tele di El Greco, poi visita la Casa Bianca, la United States Mint e le cascate del Niagara. Nel Greenwich Village di New York realizza una performance appuntandosi sul vestito un centinaio di spillette.\nNel 1967 si sposa la figlia Mariella e per l'occasione Cavellini cura un allestimento con opere di Piero Gilardi, Arman, Allen Jones, Robert Rauschenberg, David Hockney, Alan Davie, Alberto Burri e Lucio Fontana. Si fa fotografare con i quadri da Danilo Allegri, materiale che poi user\u00e0 per la propria arte. L'anno seguente realizza una mostra di disegni a Palazzo Sturm a Bassano del Grappa. In questa occasione gli vengono per la prima volta acquistate alcune opere appartenenti alla serie dei \"carboni\". Nel 1970 decide di far conoscere la propria arte con una serie di mostre in Italia: prima alla Galleria Toninelli a Milano, poi a Como alla galleria Il Salotto, a Torino alla galleria Triade, a Trieste alla galleria La Lanterna, a Firenze alla galleria Flori, infine a Roma alla galleria Toninelli. Le mostre non hanno per\u00f2 successo n\u00e9 di pubblico n\u00e9 di critica.\nL'autostoricizzazione.\nNel 1971 Cavellini conia il termine \"autostoricizzazione\" attraverso il quale inizia un'operazione di comunicazione internazionale attorno al sistema dell'arte producendo lavori in cui esalta la trasformazione dell'artista attraverso l'autopromozione. Realizza sedici \"Manifesti\" per le esposizioni che immagina avranno luogo nel 2014 nei musei pi\u00f9 prestigiosi del mondo per celebrare il centenario della sua nascita. Nello stesso anno incontra Rina Majoli, direttrice della galleria Cenobio-Visualit\u00e0, che decide di esporre i Manifesti. Grazie all'aiuto dell'artista Sarenco riesce a ripetere l'esposizione alla Aktionsgalerie di Berna e poi alla fiera-mercato di Basilea, dove ai Manifesti aggiunge alcuni \"carboni\". L'inaugurazione \u00e8 il 23 giugno 1972, ma non si presenta nessuno. In questo periodo realizza anche i primi \"Francobolli\" che riproducono i suoi ritratti: prima quello di Mario Ceroli, poi quelli di Mimmo Rotella, James Collins, Andy Warhol. Nel frattempo realizza anche sette autoritratti che trasforma in francobolli per il suo centenario, che espone presso la galleria Il Segnapassi di Pesaro, e 25 tele con i frontespizi dei libri che i personaggi importanti del passato e del presente gli hanno dedicato:\nI \"25 libri\" sono esposti a Milano al Cenobio-Visualit\u00e0 nei primi mesi del 1973. In seguito Cavellini scrive una voce di enciclopedia dedicata a se stesso, che racconta la sua vita fino all'anno 2014. Cavellini traduce la voce di enciclopedia in quattro lingue e inizia a scriverla ovunque: su tele, lenzuola, vestiti, ombrelli, cartoni e cos\u00ec via. La scrive anche su un vestito bianco di lino, che indossa spesso.\nInoltre realizza su una tela le \"24 lettere\" scrittegli da Vincent van Gogh. Nello stesso anno espongono opere di Cavellini la galleria La Bertesca di Genova, su iniziativa del pittore Claudio Costa, e in seguito il Palazzo dei Diamanti di Ferrara. Quest'ultima mostra gli consente di conoscere il fotografo Michelangelo Giuliani, che gli scatta alcune foto con il vestito, il cappello, la cravatta e l'ombrello con scritta la sua storia.\nLe mostre a domicilio.\nAlla fine del 1973 Cavellini muove i primi passi nel settore della mail art realizzando le \"25 lettere\", ovvero una lettera di ringraziamento per ciascuno dei grandi del passato tradotte anche in inglese, francese e tedesco. Fa stampare un catalogo delle lettere e lo spedisce a direttori di musei e gallerie, ai critici e agli artisti pi\u00f9 noti in Italia e all'estero. Nasce cos\u00ec l'idea delle \"Mostre a domicilio\". Nel gennaio 1974 espone le 25 tele a Cenobio-Visualit\u00e0 a Milano. Prosegue in questo modo per tutto il 1974. In seguito realizza le \"visite\" di 25 personaggi storici, ovvero si fa fotografare con indosso il vestito e il soprabito scritti, e in testa uno scafandro di legno con scritto il nome di un personaggio. Realizza anche nuovi autoritratti, sia disegnati sia soprattutto fotografici. In particolare compone un'opera di 330 fotografie della sua faccia, ognuna con un'espressione diversa.\nIl 10 ottobre 1974 \u00e8 inaugurata al Visual Art Center di Napoli una mostra delle \"25 lettere\". In questa occasione realizza anche un fotomontaggio del Palazzo Reale della citt\u00e0, che utilizza come cartolina-invito. La stessa cosa fa con il Duomo di Milano, poi con il Palazzo Ducale di Venezia e il Palazzo dei Diamanti di Ferrara. Fa stampare inoltre degli adesivi rotondi, tricolori, che pubblicizzano la mostra di Venezia. Da allora li include in ogni spedizione postale. Alla fine del 1974 realizza la nuova mostra a domicilio intitolata \"Cimeli\", in cui espone documenti e fotografie della propria vita. Tramite Corrado Cagli conosce il critico d'arte Mario Verdone, che lo avverte che molti artisti italiani ne criticano la supposta presunzione. L'opera \u00e8 invece apprezzata da George Brecht, Ben Vautier e Marinus Boezem, ed \u00e8 rielaborata dall'inglese Genesis P-Orridge. Nello stesso periodo Cavellini pubblica sempre su cartolina il proprio decalogo:\n\"Incontri/scontri nella giungla dell'arte\".\nNel 1975 Cavellini realizza una nuova mostra a domicilio con le cosiddette \"Analogie\": fotografie di Vincent van Gogh e Marcel Duchamp, la voce di enciclopedia di Michelangelo, l\"Ultima Cena\" di Leonardo da Vinci e poi Robert Rauschenberg, Jackson Pollock, Vassily Kandinsky, Jean Dubuffet, Roy Lichtenstein, Claes Oldenburg, Mao Tse-tung, Richard Nixon, Andy Warhol, ognuna confrontata con equivalenti di Cavellini. La giovane Marina Abramovi\u0107 si interessa alle sue opere, e l'olandese Ger Van Dyck ne pubblica un'intervista accanto a quelle a Joseph Beuys, Jacobo Borges e Andy Warhol. L'intervista \u00e8 realizzata il 22 maggio 1975 ed \u00e8 esposta al congresso internazionale di videotape organizzato dal CAYC di Buenos Aires a Palazzo dei Diamanti a Ferrara dall'architetto argentino Jorge Glusberg. Nello stesso anno Cavellini pubblica a proprie spese il libro \"Incontri/scontri nella giungla dell'arte\". Si interessa all'arte concettuale (Allan Kaprow, Daniel Buren, Dennis Oppenheim, Joseph Kosuth, Dan Graham, Peter Hutchinson, Bill Beckley, Jean Le Gac) e a Milano acquista l'opera \"La d\u00e9construction de l'art\" di Ben Vautier, composta di 167 quadri. L'artista gliela chiede in prestito per rappresentare la Francia a Europalia, mostra organizzata dal Museo reale delle belle arti del Belgio. Nello stesso anno fa visita a Vautier a Nizza, e in seguito si reca a Parigi dove incontra Daniel Templon e Catherine Millet.\nA ottobre Cavellini si reca a Brescia dove esegue una performance nella galleria Nuovi strumenti del figlio Piero. Nel 1975 esegue un nuovo autoritratto, un fotomontaggio di s\u00e9 sul trono dello Sci\u00e0 di Persia, di cui realizza anche un francobollo. Nel settembre 1975 realizza due nuove mostre a Brescia, alle gallerie Banco e Nuovi strumenti. \u00c8 invitato anche al Festival dell'Arte di Middelburg, nei Paesi Bassi, dove espone le \"24 lettere\" scrittegli da Vincent van Gogh. Compie il viaggio insieme al fotografo Ken Damy, poi la mostra si sposta a Bruxelles e infine ad Anversa. A ottobre dello stesso anno espone anche in Polonia, presso la Galeria Wsp\u00f3\u0142czesna di Varsavia e la Galeria Sztuki Wsp\u00f3\u0142czesnej di Cracovia. Nello stesso periodo Cavellini scrive con un pennarello su un canovaccio di stoffa la propria storia, in otto lingue. Con l'aiuto di Damy realizza un videotape in cui gli allievi del fotografo si avvolgono nel canovaccio e lo portano in giro per la citt\u00e0 di Brescia. Inoltre scrive la propria storia sul corpo di Marco Lucchetti, documentando la performance tramite fotografie e video. Nel frattempo prepara un'altra mostra a domicilio, in cui scrive lettere a 25 maestri della pittura fra cui Cimabue, Piet Mondrian, Paul C\u00e9zanne, Vincent van Gogh e Paul Gauguin. A dicembre del 1945 l'enciclopedia Rizzoli-Larousse dedica una voce a Cavellini.\nNel 1976 realizza una nuova mostra a domicilio, pubblicando il diario dell'anno precedente. All'inizio del 1976 il critico Hans Mayer organizza una mostra di Cavellini a D\u00fcsseldorf, che si sposta poi a Parigi, Bruxelles e Basilea. Luciano Inga Pin, direttore della galleria Diagramma di Milano, decide di replicare la mostra di Mayer nella propria galleria, e in questa occasione Cavellini scrive nuovamente la propria storia sul corpo di Marco Luchetti, alla presenza dei critici Gillo Dorfles e Filiberto Menna. La rivista \"Panorama\" pubblica una fotografia di Cavellini durante la performance, in seguito Paolo Mosca, direttore di \"Playboy\", organizza un'intervista all'artista e in questa occasione egli scrive la propria storia sul corpo di una modella. Cavellini spedisce 200 copie della rivista come opera di mail art. Il 9 aprile 1976 parte in automobile per Belgrado, in Serbia, dove inaugura una mostra presso il Centro Culturale Studentesco. Nello stesso periodo gli fa visita Eugen Dr\u0103gu\u0163escu per conto dell'Enciclopedia Treccani.\nNel 1976 Cavellini si procura una lettera d'invito alla Biennale d'arte di Venezia, sostituisce il nome dell'artista con il proprio e indirizza una lettera al presidente della Commissione Carlo Ripa di Meana, rifiutando l'invito perch\u00e9 in disaccordo con le modalit\u00e0 di svolgimento della rassegna. Le due lettere sono pubblicate su \"Flash Art\", nel numero di aprile. Il libro d'arte di Albert Skira pubblica una foto di Marco Lucchetti che indossa i vestiti con la storia di Cavellini. Anche la rivista olandese \"Miroir\" e quella tedesca \"Pardon\" gli dedicano alcune pagine. In Polonia sono allestite altre tre mostre personali, e un'altra in Olanda, inoltre Cavellini partecipa a numerose mostre collettive. In questo periodo Cavellini acquisisce maggiore popolarit\u00e0. Riceve una lettera anche da Elke Koska e Ha Schult, artisti tedeschi. Camillo Capolongo, artista napoletano, lo invita a una mostra a Napoli, Nola e Pomigliano, poi replicata a Milano presso il Castello Sforzesco. Nello stesso periodo la critica d'arte Sara Breitberg, che lavora presso il Museo d'arte di Tel Aviv, pubblica un articolo su Cavellini su un quotidiano israeliano, e Orna Panfil dell'Universit\u00e0 di Tel Aviv fonda un Centro di ricerche cavelliniane.\nLuciano Bartolini, artista fiorentino, invia a Cavellini una mappa di Firenze con evidenziato il tragitto da casa propria al Forte Belvedere, durante il quale aveva letto le sue 25 lettere. In seguito gli invia una propria opera con un libro bianco, e Cavellini risponde segnandolo con i propri timbri. Nasce cos\u00ec l'idea delle opere \"Andata-ritorno\", e l'idea viene ripetuta con Bill Gaglione di San Francisco e in seguito con numerosi altri artisti. Riviste d'arte fra cui \"Egozine\", \"Onderlangs\", \"Vile\" e \"Hid\" pubblicano articoli su di lui, inoltre esce il libro di Marie-Luise Schumacher dal titolo \"Identit\u00e4t, Realit\u00e4t, Fiktion = Identit\u00e9, r\u00e9alit\u00e9, fiction\", con riprodotte le fotografie del Palazzo Ducale di Venezia con lo stendardo del centenario di Cavellini, i manifesti delle mostre del 2014, l'incontro con Andy Warhol e il quadro \"Ultima cena\". Il Parachute Center for Cultural Affairs di Calgary, in Canada, organizza una sua mostra. Anche il Museo di L\u00f2dz, in Polonia, acquisisce una sua opera per volont\u00e0 del direttore Ryszard Stanislawski. \u00c8 il primo museo a conservare un'opera di Cavellini, in seguito alla mostra sulle 25 lettere organizzata dal gallerista Stanislaw Urbaniski. Non ottiene per\u00f2 successo in Italia, ad esempio il critico Achille Bonito Oliva, che gli fa visita insieme a Beppe Recchia, non mostra alcun interesse per la sua arte, e allo stesso modo Filiberto Menna e Alberto Boatto lo giudicano negativamente. L'artista, deluso, fa preparare il timbro \"Nemo propheta in patria\".\nNel 1976 Cavellini scrive a Willi Bongard, direttore della rivista \"Art Aktuell\", chiedendo di essere inserito in prima posizione nella classifica dei migliori artisti del mondo, in quanto con le mostre a domicilio avrebbe realizzato esposizioni in 10.600 luoghi, inclusi i principali musei del mondo che hanno tacitamente accettato i cataloghi. Non ricevendo risposta, decide di pubblicare egli stesso la classifica con in cima il proprio nome. Nel febbraio 1977 Franco Farina, direttore del Palazzo dei Diamanti di Ferrara, lo invita all'inaugurazione di uno spazio destinato alla produzione di videotape, performance e teatro. Il 15 aprile Cavellini realizza una performance. In seguito partecipa alle fiere-mercato di Bologna e Basilea e a documenta a Kassel. Le riviste americane \"File\" e \"Art Rite\" gli dedicano pagine e fotografie. Qui incontra Eberto Carboni, Judith Hoffberg, Gippo Toninelli e Willi Bongard. A questo punto Cavellini invia le sue due opere viventi a Basilea e a Kassel. Nel frattempo Cavellini riceve nuove opere per il Museo Cavelliniano.\n\"Nemo propheta in patria\".\nA questo punto Cavellini pubblica un nuovo catalogo, sotto il titolo \"Nemo propheta in patria\" ne stampa 12.000 copie e le invia in regalo in tutto il mondo. Gli arrivano richieste di adesivi da parte di numerosi artisti stranieri, in particolare gli statunitensi Buster Cleveland e Anna Banana, che gli dedica la copertina della rivista \"Vile\". Anche la rivista canadese \"Virus\", la statunitense \"Tabloid Art\", \"Egozine\" e \"Haute Kunst\" gli dedicano articoli. Inoltre, l'artista canadese Vincent Trasov si reca a casa di Cavellini e gira un filmato di 19 minuti in cui Cavellini svolge performance artistiche con Colosio e Lucchetti. Il video \u00e8 trasmesso dalla televisione canadese il 1\u00ba marzo 1978 e a settembre da quella statunitense. Il 15 ottobre 1977 il critico Giuseppe Marchiori scrive una lettera a Cavellini in cui lo definisce \"l'artista italiano pi\u00f9 noto nel mondo\". Tuttavia in Italia l'artista continua a non ricevere considerazione, infatti non figura nel catalogo della Fiera di Bologna, non \u00e8 invitato a esporre alla mostra sull'arte italiana 1960\u20131977 alla Galleria civica d'arte moderna e contemporanea di Torino e non riceve spazio sulla rivista \"Bolaffi Arte\".\nNel 1977 il giornalista Romano Battaglia lo inserisce nel libro \"Vivono fra noi\", in cui presenta una serie di personaggi insoliti, e in seguito lo intervista per il programma televisivo \"TG L'una\". Nel corso della trasmissione Cavellini mostra all'intervistatore le proprie opere e scrive sul corpo di Colosio e Lucchetti. Marco Nozza scrive sul \"Giorno\" l'articolo \"Cavellini prende la gente per i fondelli\", confondendo le due opere viventi con i figli di Cavellini, Mariella e Pietro. Anche il catalogo nazionale Bolaffi d'arte moderna n. 14, coordinato da Paolo Levi e curato dai critici Renato Barilli, Carlo Bertelli, Maurizio Calvesi, Mario De Micheli, Giuseppe Marchiori e Nello Ponente, non fa menzione di Cavellini. Sandra Orienti invece elogia il libro di Cavellini sul \"Popolo\" di Roma, Luigi Serravalli ne scrive sull\"Adige\" e Luciano Spiazzi su \"Bresciaoggi\". In un'intervista a \"Fotografia italiana\" del novembre 1977 Andy Warhol definisce Cavellini \"il mio artista italiano preferito\".\nIl giornalista Toti Carpentieri gli dedica un articolo su un quotidiano di Lecce, nel 1977, e in seguito lo intervista per la Rai chiedendogli le sue previsioni per il campo dell'arte per l'anno seguente. Cavellini risponde che l'arte \u00e8 morta ed \u00e8 inutile fare arte nel modo tradizionale, che l'Italia \u00e8 una nazione provinciale e che gli italiani sono presuntuosi senza merito. La \"Gazzetta del luned\u00ec\" pubblica un articolo dal titolo \"Lo straordinario Cavellini\". Il 7 marzo 1978 esce sul quotidiano \"Il Lavoro\" di Genova un articolo del critico Germano Beringheli dal titolo \"Schizofrenia di Cavellini\". Anche Tullio Cicciarelli scrive un articolo sul \"Il Lavoro\", dal titolo \"Scriversi addosso: Guglielmo Achille Cavellini ovvero l'onest\u00e0 della finzione\". Nello stesso periodo Carlo Battisti, direttore di uno studio pubblicitario, fonda a Viareggio il primo Centro Studi Cavelliniani. Sergio Colzani della galleria L'incontro di Genova organizza una mostra di Cavellini per telefono, e il giornalista Francesco Vincitorio la annuncia su \"L'Espresso\". Il critico Corrado Maltese, docente di storia dell'arte presso l'Universit\u00e0 di Genova, porta gli studenti a vedere la mostra e tiene una lezione su Cavellini. Nell'aprile 1978 Maltese invita Cavellini a Genova per incontrare gli studenti. Qui incontra anche Rossana Bossaglia.\nNel gennaio 1977 Cavellini espone a Brescia, presso la galleria La Nuova Citt\u00e0, le opere della serie \"Carboni\". Il 3 settembre dello stesso anno, insoddisfatto delle proprie opere materiche del periodo 1965\u20131970, ne brucia 353 nelle campagne vicino a Brescia. Nello stesso periodo realizza una serie di francobolli in bianco e nero in cui indossa il suo guardaroba, su nove soggetti scelti da fotografie di Damy. La galleria Petri di Lund realizza una mostra con i suoi cataloghi. Cavellini realizza inoltre dei nuovi adesivi tricolori dedicati alla Galleria degli Uffizi di Firenze, e il CSC di Viareggio realizza invece quello del Palazzo Pitti. Riceve poi la visita di Maltese e Bossaglia con i loro studenti, e contemporaneamente di Vittore Baroni. Il designer Armando Testa gli invia una sua opera celebrativa. Nello stesso anno compone un ritratto con fotografie eseguite da Paolo Gioli. \u00c8 inoltre soggetto di un'opera di arte postale di Plinio Mesciulam, a cui egli risponde come operazione di \"Andata-Ritorno\". Il 15 ottobre 1978 gli scrive una lettera l'artista Jean Dubuffet.\nNel 1979 Cavellini si fa fotografare nuovamente da Ken Damy, prima con travestimenti carnevaleschi e in seguito ricoperto interamente di adesivi tricolori. Nello stesso anno realizza anche la cartolina \"Dieci modi per diventare famosi\", che include il decalogo:\nIn seguito alla pubblicazione di questo nuovo decalogo Cavellini intrattiene scambi di mail art con Theo West, Anna Banana e Miroslav Klivar. Banana gli fa visita nella casa di Brescia insieme al marito artista Bill Gaglione. Buster Cleveland riempie la cittadina di Ukiah, in California, di adesivi di Cavellini. Nel 1978 Tiziano Marcheselli pubblica un articolo sulla \"Gazzetta di Parma\" in cui presenta l'iniziativa di beatificazione di Cavellini proposta dal Centro studi cavelliniani. Anche Jolena Baldini racconta le iniziative di Cavellini su \"Paese Sera\", notando il contrasto con la drammaticit\u00e0 del momento storico (anni di piombo, caso Moro). A Cavellini \u00e8 dedicato anche un capitolo del libro \"Contemporary Artists\", pubblicato a Londra nello stesso anno. Anche la rivista croata \"Podroom\", quella ungherese \"Muveszet\" e quella statunitense \"Mamelle\", diretta da Judith Hoffberg, gli dedicano articoli. Nel 1978 Cavellini partecipa alla prima grande mostra italiana di mail art a Mantova, nella casa di Andrea Mantegna, con 140 artisti provenienti da tutto il mondo. Cavellini invia in omaggio il libro \"Incontri/scontri nella giungla nell'arte\" a numerosi artisti e critici d'arte, ricevendo riscontri positivi esclusivamente dall'estero.\nNel 1979 \u00e8 allestita presso la Camera di commercio di Carrara una mostra antologica con 123 opere di Cavellini, dagli intarsi del 1965 ai \"Cimeli\" alle fotografie con adesivi. Nell'autunno 1979 Cavellini spedisce a 5000 amici artisti dei moduli da compilare, un referendum per ottenere un invito alla Biennale d'arte di Venezia dell'anno seguente. Ne invia 3000 alla Biennale ma non riceve risposta. Nel 1980 Cavellini inizia a realizzare quadri con foglie secche imbevute di vinavil e fotografie di s\u00e9. Emilio Villa gli fa visita e nel 1974 convince il Center di Napoli a esporre le \"25 lettere\". Graziano Origa, che gi\u00e0 gli aveva dedicato un servizio su \"Artist\", lo fa intervistare da Joe Zattere. Cavellini spedisce a 500 persone una copia della rivista con l'intervista. Cavellini realizza la mostra di inaugurazione della galleria Cinquetti di Verona realizzando 43 ritratti con penna a sfera e pennarelli. Il settimanale \"Il Mondo\" include Cavellini in un elenco di mille artisti italiani, curato da Paolo Levi per \"Bolaffi Arte\". La rivista statunitense \"Artnews\" nel marzo 1981 lo descrive come uno degli artisti pi\u00f9 rappresentativi del panorama italiano contemporaneo. Anche la rivista slava \"HID\" del dicembre 1980 gli dedica otto pagine. Nel 1979 partecipa alla mostra \"Parola\u2013Immagine\" alla Rotonda della Besana di Milano.\nIl 17 ottobre 1979 Cavellini realizza una performance in piazza Duomo a Brescia insieme al Gruppo Alternativo di Salerno, guidato da Beppe Rosamilia. Distendono sulla piazza i manifesti di Cavellini, danno loro fuoco e li cospargono di sale, infine raccolgono le ceneri e accendono dei ceri all'interno della galleria Nuovi strumenti, come \"funerale artistico\". In seguito Cavellini spedisce 400 autorizzazioni a celebrare il suo centenario nel 2014, e realizza nuovi francobolli. Nello stesso periodo scrive una \"Lettera di ringraziamento ai miei nemici\" Inoltre crea una nuova cartolina con un fotomontaggio di Benito Mussolini, Adolf Hitler, Stalin, Lenin, Mao Tse-tung, Karl Marx, Fidel Castro, Che Guevara, Francisco Franco e altri, e sul verso un appello per scongiurare una guerra nucleare che potrebbe distruggere la sua produzione artistica. Enrico Crispolti e Franco Summa organizzano a Pescara una mostra dal titolo \"Postal Medium\" in cui espongono numerose opere dell'artista insieme a quelle di Basilio Cascella e altri esponenti dell'arte postale. In questa occasione Cavellini realizza una performance di calligrafia su alcuni pannelli e sul corpo di Gianni Romeo. Nel marzo 1980 l'artista Galeazzo Nardini invita Cavellini a un convegno a Montecatini Terme dal titolo \"Critica 1 \u2013 L'arte da chi a chi\" diretto da Gillo Dorfles e con la partecipazione, fra gli altri, di Christo, Daniel Buren, Andy Warhol, Pierre Restany, Giuseppe Chiari e Fabio Mauri. Sono presenti anche Umberto Eco, Flavio Caroli, Eugenio Battisti, Lucia Marcucci, Claudio Costa, Maurizio Calvesi e Michael Pergolani de \"Il Male\", che contesta l'evento. Il Gruppo Alternativo di Napoli realizza una performance celebrativa di Cavellini, e l'artista scrive sul corpo di Mariella Valenti.\nGli Stati Uniti e il Giappone.\nDal 6 aprile al 30 maggio 1980 a Ukiah si svolge il festival \"Inter Dada 80\". Gli artisti Anna Banana, Judith Hoffberg e Buster Cleveland realizzano una parata in onore di Cavellini e lo invitano negli Stati Uniti. Hoffberg mette Cavellini in prima pagina su \"Umbrella\". Il 28 aprile l'artiste parte da Linate alla volta di San Francisco insieme al fotografo Ken Damy. \u00c8 intervistato da Video Free America e Target Video. In quest'ultima intervista Cavellini sostiene di non essere dadaista e prende le distanze da Fluxus. Il 1\u00ba maggio l'artista giunge a Ukiah, e il 3 maggio si svolge una grande parata in suo onore. In seguito visita l'Orange County Museum of Art, il Museum of Contemporary Art San Diego, l'Universit\u00e0 di San Diego e Disneyland. Gli artisti locali realizzano la performance \"Mangiare Cavellini\", in cui inghiottono frammenti di poster dell'artista. Il 10 maggio si svolge una nuova parata in suo onore. In seguito l'artista si sposta a Budapest in Ungheria, dove Gy\u00f6rgy Gal\u00e1ntai ha organizzato una sua esposizione.\nVittore Baroni dedica a Cavellini il numero 5 della propria rivista \"Arte postale!\" Anche le riviste tedesche \"Art\" e \"Frankfurter Idee\", quelle statunitensi \"Boulevards\" e \"Slick\" e la svizzera \"DU\" gli dedicano articoli. La canadese \"Fuse\" invece lo stronca con un articolo di Ken Friedman, esponente di Fluxus. Cavellini realizza una nuova mostra a domicilio dal titolo \"Cavellini in California e a Budapest\". Viene poi pubblicato il documentario \"Cavellini in California\". Il 24 marzo 1981 muore la moglie Lisetta. L'artista le dedica subito alcuni quadri della serie \"Cimeli\" utilizzando alcuni suoi oggetti personali: cinture, ombrelli, borse, guanti, cappelli... Nello stesso anno realizza un'altra mostra a domicilio, dal titolo \"Autoritratti\", in dodicimila copie. Nel giugno 1981 gli fa visita Emilio Villa, che sta preparando un saggio sulla sua autostoricizzazione. Nell'estate 1981 Cavellini torna a Parigi, dove visita il Jeu de Paume e il Beaubourg. Tommaso Trini pubblica un articolo su Cavellini sulla rivista \"Panorama\". A ottobre \u00e8 invitato a esporre le sue opere di mail art presso la Biennale di San Paolo. Qui incontra Urs Fischer, Georg Karl Pfahler, Pierre Restany, Antonio Dias e Roberto Moriconi.\nNel 1982 Buster Cleveland e Diana Siprelle invadono documenta a Kassel, attaccando ovunque gli adesivi di Cavellini. Lo stesso accade a Venezia, fuori dalla Biennale d'arte. Nello stesso anno Cavellini gira il video \"La giornata di un genio\", che lo mostra nelle sue attivit\u00e0 quotidiane di autostoricizzazione. Nel 1982 partecipa ad \"Artexpo\" a Brescia con un centinaio di opere. Il 2 ottobre 1982 si reca a New York dove il giorno seguente incontra Ray Johnson, padre della mail art. Lo stesso giorno Cavellini viene ricoperto di adesivi tricolori dai suoi fan e poi viene ricoperto di pittura bianca, rossa e verde. L'8 ottobre \u00e8 inaugurata nella galleria The Store Upstairs una mostra delle sue opere. Nel 1982 partecipa alla Festa dell'Unit\u00e0 di Mantova e a Arte Expo a Bologna. A settembre 1983 partecipa nuovamente ad Arte Expo con opere del Museo Cavelliniano.\nNel 1978 nomina quale suo \"ambasciatore\" Fausto Paci, ex-sindaco di Porto San Giorgio, che tutt'oggi esercita il mandato, divulgando l'opera e la poetica dell'artista e favorendone gli studi e l'approfondimento critico. Negli anni Ottanta \u00e8 inserito in \"Who's Who\" della Marquis Publications, che per\u00f2 prende per vera la sua autobiografia inventata. Nell'estate 1984 l'artista belga Guy Bleus, direttore dell'Administration Center di Wellen, organizza un festival in onore di Cavellini a Bruxelles, in corrispondenza con le elezioni europee. Qui viene nominato Presidente degli Stati Uniti d'Europa. Il 7 febbraio 1984 chiudono i Magazzini 33. La galleria Modern Realism Presents di Dallas gli dedica una mostra, e anche Enzo Rossi Roiss ne organizza una al Centro Nucleo Arte di Bologna. Roiss chiede a Cavellini di realizzare un omaggio a Giorgio Morandi nel ventennale della morte. In occasione di una mostra di arte sacra a Pescara realizza un'opera in cui su un crocifisso al corpo di Ges\u00f9 Cristo \u00e8 attaccato il volto di Cavellini che ride. Per la terza edizione di \"Artexpo\" Cavellini realizza un nuovo crocifisso, pi\u00f9 grande, ispirato a una crocifissione di Cimabue.\nDal 2 al 9 settembre 1984 si svolge un nuovo festival dada a San Francisco dal titolo \"Inter Dada 84\". Cavellini \u00e8 invitato a partecipare e in questa occasione scrive sul corpo dell'artista Eva Lake. Inoltre, sul palco del Victoria Theatre, si fa scrivere addosso dal pubblico. Nell'ottobre dello stesso anno Cavellini espone a Milano nella galleria di Ken Damy una serie di venti autoritratti, e nella primavera del 1986 \u00e8 allestita una nuova mostra a Torino presso la Galleria Hovara Arte. L'ultimo viaggio \u00e8 in Giappone: il 3 dicembre 1985 artista Shozo Shimamoto gli fa visita a casa e lo informa che sta organizzando nuove mostre a Kyoto nel luglio 1986, a Osaka nell'ottobre dello stesso anno, e infine Tokyo nel gennaio 1987. Il 7 ottobre 1986 Cavellini parte per Osaka e nei giorni seguenti realizza diverse performance di scrittura, in particolare all'interno del tempio Shitenno-ji scrive sul cranio rasato di Shimamoto. Nel 1987 Cavellini realizza l'ultima mostra a domicilio. A luglio Rai Uno gli dedica un documentario diretto da Mario Carbone. Nel 1989 Cavellini pubblica l'autobiografia \"Vita di un genio\", in cui racconta nel dettaglio tutta la propria vita. Nell'ultima mostra, del 1989, presenta numerosi nuovi \"Francobolli\". Il 20 novembre 1990 muore a Brescia dopo una lunga malattia.\nDopo la morte.\nA partire dal 1991 il Museo di fotografia Ken Damy di Brescia dedica ogni anno una mostra a Cavellini. Sono numerose le retrospettive in Italia a ell'estero, ad esempio nel 2008 alla Florence Lynch Gallery di New York, nel 2013 una sezione della mostra \"Novecento mai visto. Opere dalle collezioni bresciane. Da de Chirico a Cattelan e oltre\" a cura di Elena Lucchesi Ragni, Paolo Bolpagni, Enrico De Pascale e Maurizio Mondini a Brescia presso il Museo di Santa Giulia, nello stesso anno una nuova mostra a New York presso lo spazio di Lynch Tham. Nel 2008 \u00e8 pubblicato il libro di Monia Marchionni \"L'autostoricizzazione di Guglielmo Achille Cavellini. Idea di un Museo dal suo presente al nostro futuro\", che espone con completezza l'opera di Cavellini.\nNel 2013 viene ripubblicata nel volume \"Cavellini Dixit\" un'intervista rilasciata da GAC a Giuseppe Iannicelli per la rivista che all'epoca dirigeva: \"Circolo Pickwick\". L'intervista \u00e8 corredata dalle fotografie originali e inedite di Alberto Prato. Il volume, pubblicato da Avanguardia 21, \u00e8 curato da William Nessuno e contiene contributi critici di Antonio Saccoccio e Piero Cavellini.\nNel 2014, in occasione del centenario della nascita di Cavellini, dedicano mostre a Cavellini l'Istituto italiano di cultura di San Francisco e il Museo d'arte contemporanea Ludwig di Budapest. L'11 settembre si tiene allo Spazio Contemporanea di Brescia la celebrazione ufficiale del centenario.\nL'artista amico di Cavellini Galeazzo Nardini, nominato, nel 1980, \u201cMaster of Ceremonies\" , per la celebrazione del centenario della nascita dell'artista ha costruito in Second Life l'Italian Museum dove in collaborazione con l'Universit\u00e0 Utopica e/o Ubiquitopica ha allestito una mostra dei suoi lavori.\nIn occasione del Centenario viene pubblicato \"Cavellini Dixit\" in versione ebook con il titolo \"Cavellini Dixit Reloaded\". Ai contenuti dell'edizione cartacea vengono aggiunti contributi di alcuni artisti che a giudizio del curatore hanno dato contributi originali alla celebrazione: Carl Chew (USA), Fulgor Silvi e Bruno Capatti. Ampio spazio \u00e8 dedicato anche a materiale storico de \"l'Amico del Genio\", Gianni Romeo."}
{"id": "246533", "revid": "1833487", "url": "https://it.wikipedia.org/wiki?curid=246533", "title": "Oakland", "text": "Oakland, fondata nel 1852, \u00e8, per grandezza, l'ottava citt\u00e0 della California e il capoluogo amministrativo della Contea di Alameda. Si trova sulla costa est della baia di San Francisco, annidata contro le colline di Berkeley e a contatto di cinque dei parchi regionali di East Bay. A nord di Oakland si trova Berkeley, sede della rinomata University of California e ad ovest, attraverso il Bay Bridge, si trova San Francisco.\nOakland si trova nell'area metropolitana della baia di San Francisco, la quinta pi\u00f9 popolata degli USA con 7.000.000 di abitanti. Oakland, con i suoi 429.082 abitanti, \u00e8 la terza citt\u00e0 dell'area dopo San Jos\u00e9 e San Francisco.\nLa maggior parte dell'occupazione riguarda le poste, il porto, gli organi di governo locale e federale e le varie carriere associate alle attivit\u00e0 portuali ed ai trasporti.\nStoria.\nLa prima popolazione che venne registrata nella zona dell'attuale Oakland fu la trib\u00f9 degli \"Huchiun\", appartenente al gruppo linguistico in seguito chiamato Ohlone (una parola \"Miwok\" che significa \"Gente dell'ovest\"). Ad Oakland erano concentrati attorno al lago Merritt ed al fiume Temescal, che sfocia nella baia di San Francisco.\nOakland, come il resto della California venne rivendicata dagli esploratori della \"Nuova Spagna\" nel 1772, l'area che in seguito divenne Oakland, fu assicurata a Luis Maria Peralta dal governo reale spagnolo per il suo \"Rancho San Antonio\". La fiducia gli venne confermata anche dalla susseguente Repubblica Messicana, la quale ottenne l'indipendenza dalla Spagna. L'area del Rancho si trovava dove oggi sorge il centro di Oakland e si estendeva fino ad Alameda (la quale un tempo non era un'isola ma una penisola), includendo un terreno boscoso composto da querce (\"Oaks\"). Peralta chiam\u00f2 la zona \"\"encinal\", una parola spagnola che significa \"terra delle querce\", in inglese \"oakland\"\". Dopo la propria morte, nel 1842, Peralta divise i terreni tra i suoi quattro figli. La parte di Oakland and\u00f2 nelle mani di Antonio Maria e Vicente. Essi avrebbero aperto le porte ai coloni americani ed ai commercianti di pelli anche europei.\nLa grande colonizzazione della zona venne in seguito alla conquista della California da parte degli Stati Uniti, avvenuta dopo la Guerra messicano-statunitense e dalla nota corsa all'oro nel 1848. L'originario insediamento in quello che oggi \u00e8 il centro della citt\u00e0 venne chiamato Contra Costa e fu incluso nella omonima contea prima della creazione della Contea di Alameda il 25 marzo del 1853. La legislatura di stato californiana incorpor\u00f2 ufficialmente la citt\u00e0 di Oakland il 4 maggio 1852.\nLa citt\u00e0 ed i suoi dintorni crebbero maggiormente con l'apparizione della ferrovia, diventando ben presto uno dei principali capolinea ferroviari degli anni '70 del XIX secolo. Nel 1868 la Central Pacific costru\u00ec l\"'Oakland Long Wharf\" ad Oakland Point, luogo dell'odierno porto di Oakland. Il Long Wharf serviva sia come capolinea della ferrovia transcontinentale sia come smistamento per i treni locali della Central Pacific. Quest'ultima cre\u00f2 una delle sue pi\u00f9 grandi reti ferroviarie proprio a West Oakland divenendo cos\u00ec il polo centrale della zona per quanto riguardava il lavoro e rimanendo tale anche durante il XX secolo sotto la Southern Pacific. Il principale deposito era il \"16th Street Station\" che \u00e8 attualmente (2006-07) in fase di ristrutturazione.\nNella seconda met\u00e0 del XIX secolo vennero costruite molte carrozze e tramvie. La prima tranvia cittadina era del 1891 e conduceva da Oakland a Berkeley; altre linee naturalmente arrivarono nel corso degli anni finali del secolo. Le varie compagnie relative ai tram vennero acquistate da \"Francis \"Borax\" Smith\" e si consolidarono in quello che in seguito divenne noto come il Key System, il predecessore dell'odierna azienda pubblica \"\"AC Transit\". In aggiunta al sistema tranviario il Key System si preoccup\u00f2 anche di operare nelle ferrovie e nei traghetti per San Francisco, entrando cos\u00ec in competizione con la Southern Pacific. Gli investitori della Key, che in parte era anche una azienda immobiliare, costruirono due grandi hotel a Oakland, uno dei quali sopravvive tuttora con il nome di \"Claremont Resort\". L'altro era il Key Route Inn che venne distrutto da un incendio negli anni trenta. Il gruppo di imprenditori, raggruppati con il nome di \"Realty Syndacate\" costru\u00ec anche un grande parco giochi a nord di Oakland, chiamato \"Idora Park\"\".\nLa citt\u00e0 annesse in seguito possedimenti agricoli ed altri insediamenti ad est ed a nord. La conseguente crescita industriale e la necessit\u00e0 di un porto adeguato alle necessit\u00e0 port\u00f2 agli scavi per la creazione di un canale navigabile nel 1902, trasformando di conseguenza la penisola di Alameda in isola. Nel 1906 la popolazione raddoppi\u00f2 in seguito all'arrivo dei rifugiati scappati da San Francisco dopo il terremoto. Gi\u00e0 nel 1920 Oakland aveva numerose industrie in vari settori, quali quello dei metalli, delle automobili e navale.\nDagli anni '20 ai '50.\nGli anni venti furono un'epoca di boom economico negli USA e specialmente in California. Lo slancio economico ricevette la spinta da vari fattori tra i quali il rifornimento post-bellico, la scoperta del petrolio a Los Angeles e l'introduzione su larga scala dell'automobile. Secondo l'annuario dell\"'Oakland Tribune\" furono costruite molte pi\u00f9 case tra gli anni 1921 e 1924 che dal 1907 al 1920. La maggior parte delle ville e dei grandi uffici postali nacquero negli anni '20 e tuttora rispecchiano lo stile architettonico del periodo.\nDurante la seconda guerra mondiale nella \"Fast Bay Area\" si svilupparono molte industrie belliche tra le quali vi era la \"Kaiser Shipyards\" nella vicina Richmond che con il sistema sanitario per i propri dipendenti divenne la base per il grande \"Kaiser Permanente HMO\" che ebbe un grande centro medico a MacArthur e Broadway.\nLa guerra attir\u00f2 molti lavoratori ad Oakland, dei quali buona parte furono afro-americani provenienti dagli stati del sud (Texas, Louisiana, Oklahoma, Arkansas), che approfittarono della grande prosperit\u00e0 di quegli anni.\nSubito dopo la guerra le industrie automobilistiche e navali scomparirono e cos\u00ec fecero i relativi posti lavoro che erano nati.\nAd ogni modo molte delle persone che erano arrivate attirate dallo slancio economico decisero di stabilirsi comunque ad Oakland. Nel frattempo molti dei precedenti residenti bianchi si spostarono nelle nuove aree suburbane in sviluppo come San Leandro ed Alameda. Questo fatto fu parte integrante di quello che viene definito come il fenomeno della \"fuga dei bianchi\" (\"The White Flight\").\nIn questo periodo venne costruito il sistema di superstrade che ebbe come conseguenza lo smantellamento del \"Key System\". L'edificio pi\u00f9 grande, di propriet\u00e0 della Kaiser Permanente, venne edificato sul lato ovest del lago \"Merritt\". Sempre in questo lasso di tempo la zona a ridosso di Broadway venne trasformata nella \"Jack London Square\".\nOakland, che era diventata una citt\u00e0 prosperosa prima e durante la guerra, verso la fine degli anni sessanta divenne invece sempre pi\u00f9 povera e \"nera\".\nAnni '60 e '70.\nLa povert\u00e0 e la segregazione che si svilupp\u00f2 ad Oakland nel dopoguerra contribu\u00ec ad incrementare l'indice di criminalit\u00e0 che aument\u00f2 la paura della classe dominante del governo locale, costituita da medio-borghesi conservatori bianchi. Come soluzione vennero reclutati degli agenti di polizia bianchi provenienti dal profondo sud, vale a dire proprio dal luogo di provenienza dei neri di Oakland. Il movimento per i diritti civili doveva ancora lasciare il proprio marchio.\nLe tensioni crebbero parecchio tra la polizia di Oakland e la comunit\u00e0 nera. Fu in quel momento che Huey Newton, ispirato dall'attivismo sia del movimento per i diritti civili che degli studenti della \"University of California\" di Berkeley, organizz\u00f2 il partito delle cosiddette \"Pantere Nere\" (Black Panthers) per auto-difesa.\nLa citt\u00e0 svilupp\u00f2 anche un'innovativa scena musicale funk producendo gruppi come gli Sly &amp; the Family Stone, i Cold Blood e gli Headhunters.\nPer quanto riguarda gli sport gli Athletics vinsero tre World Series di fila (1972-73-74), i Golden State Warriors vinsero il titolo NBA nel 1974-75 ed i Raiders vinsero il loro primo Super Bowl nel 1977.\nAnni '80 e '90.\nA partire dagli anni ottanta il numero di ispanici, specialmente messicani, cominci\u00f2 a crescere, soprattutto nel distretto di \"Fruitvale\". Quest'ultimo \u00e8 il distretto pi\u00f9 antico della citt\u00e0, crebbe attorno a quello che fu il possedimento Peralta (oggi \u00e8 un parco cittadino) ed ha sempre avuto una grande presenza di ispanici, ma il numero \u00e8 in continua crescita per la grande ondata di immigrazione che continua anche nel XXI secolo.\nIn questi decenni Oakland svilupp\u00f2 intensamente l'ambiente musicale del rap producendo artisti come MC Hammer, The Luniz, Too $hort e soprattutto il pi\u00f9 noto Tupac Shakur. Un altro gruppo, al di fuori dell'ambiente rap, che assurse al Grammy Award partendo da Oakland furono anche i Green Day.\nUn terremoto denominato \"Loma Prieta\" interess\u00f2 la baia di San Francisco nell'ottobre del 1989. Misurava 7,1 della Scala Richter e cre\u00f2 seri danni a molte strutture ad Oakland. Una parte dell'Interstate 880 che passa per Oakland, precisamente il viadotto \"Cypress\", sub\u00ec danni notevoli causando 42 vittime. Il lato est del \"San Francisco Bay Bridge\" venne chiuso per un mese in seguito ai danni riportati.\nDurante gli anni novanta gli edifici di Oakland vennero rimodernati per poter sostenere maggiormente la furia di altri eventuali terremoti.\nNell'ottobre del 1991 un grande incendio si svilupp\u00f2 dalle colline di Berkeley causando 25 vittime, 150 feriti e 2.000 case distrutte. La perdita economica \u00e8 stata stimata in 1,5 miliardi di dollari. Molte di queste case comunque vennero ricostruite spesso anche pi\u00f9 grandi delle precedenti.\nXXI secolo.\n\"Jerry Brown\", il quale venne eletto sindaco nel 1998, inizi\u00f2 un piano urbanistico per portare 10.000 residenti in pi\u00f9 nel centro della citt\u00e0. Questo piano prevedeva anche molti progetti di sviluppo vicino a Lake Merritt, J. London Square e ad alcuni quartieri a ridosso del centro ma i risultati tra il 2000 ed il 2001 videro un indebolimento economico della Bay Area con una bassa occupazione delle nuove residenze ed una flebile ripresa rispetto a quanto ci si aspettava.\nNegli anni pi\u00f9 recenti la richiesta di nuovi grattacieli \u00e8 salita, cos\u00ec come a San Francisco. Uno dei principali progetti \u00e8 la costruzione di un edificio alto 235 metri composto da 63 piani che dovrebbe rivaleggiare con la \"Transamerica Pyramid\" di San Francisco e dare ad Oakland un panorama cittadino di tutto rispetto.\nAd Oakland ha anche la sede la BrightSource Energy, un'impresa che opera nel settore delle centrali solari.\nGli Oakland Athletics da tempo erano in cerca di un luogo che avesse le caratteristiche appropriate per la costruzione di un nuovo stadio per il baseball e lo trovarono vicino a Telegraph Avenue e la 20th Street. Il posto era ben servito dai mezzi pubblici ed era a ridosso delle autostrade ma la pianificazione dello sviluppo edilizio aveva altri progetti al riguardo. Ne consegu\u00ec che gli Athletics nel 2006 annunciarono la costruzione di un nuovo stadio, il Cisco Field, situato nella vicina Fremont.\n\"Ron Dellums\", in precedenza membro del consiglio cittadino, fu eletto come sindaco nel giugno del 2006. La corsa elettorale si disput\u00f2 tra Dellums ed altri candidati tra i quali il presidente del consiglio cittadino di Oakland \"Ignacio de la Fuente\" ed un altro membro del consiglio, \"Nancy Nadel\". Dellums raggiunse la maggioranza utile per l'elezione senza dover ricorrere ad un eventuale ballottaggio a novembre.\nSport.\nOakland \u00e8 rappresentata in una delle due principali leghe professionistiche statunitensi:\nFino alla stagione 2019 la citt\u00e0 \u00e8 stata la casa degli Oakland Raiders (NFL), prima del ricollocamento della franchigia a Las Vegas nel 2020.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Oakland."}
{"id": "246534", "revid": "599013", "url": "https://it.wikipedia.org/wiki?curid=246534", "title": "Ministro", "text": "Il ministro, detto in alcuni ordinamenti giuridici \"segretario di Stato\" (o, semplicemente, segretario), \u00e8 un componente del governo.\nOltre che nel governo centrale ci possono essere ministri anche negli Stati di una federazione o in altri governi subcentrali. Sono inoltre, per certi versi, assimilabili ad un ministro i componenti degli organi esecutivi degli enti territoriali, sebbene generalmente ad essi si attribuiscano altri titoli (ad esempio, in Italia, assessore).\nEtimologia.\nIl titolo di ministro e i ministeri nascono con gli stati moderni, sicch\u00e9 \u00e8 un anacronismo usare queste denominazioni per figure simili presenti in sistemi politici anteriori.\nMinistro deriva dal latino \"minister\" (a sua volta derivato da \"minus\", 'meno') che indicava genericamente una persona subordinata ad un'altra, il \"magister\" (da \"magis\", 'pi\u00f9') e, pi\u00f9 specificamente, chi era al servizio di un'autorit\u00e0 o un'istituzione, come i littori e coloro - generalmente schiavi o liberti - che prestavano servizio nella casa imperiale con svariate incombenze.\nStoria.\nIn seguito assunse il significato di funzionario, concepito come servitore del sovrano o dello Stato, ed infine, a partire dalla fine del XVIII secolo, il significato pi\u00f9 ristretto che ha oggi, sostituendosi nella maggioranza degli stati al titolo di segretario di Stato (o aggiungendosi ad esso).\nResiduo del pi\u00f9 ampio significato che aveva in passato \u00e8 l'uso rimasto di attribuire il titolo di ministro agli agenti diplomatici di rango inferiore all'ambasciatore e superiore all'incaricato d'affari, nonch\u00e9 in alcuni paesi di latinoamericani (come Argentina, Cile e Brasile) ai magistrati che compongono la corte suprema o la corte costituzionale.\nNomina e mandato.\nI ministri sono di solito nominati dal Capo di Stato, su proposta del primo ministro negli ordinamenti in cui \u00e8 presente. In alcuni ordinamenti sono direttamente nominati dal primo ministro. Con le stesse modalit\u00e0 possono essere revocati. Modalit\u00e0 simili sono di solito previste per la nomina e la revoca dei sottosegretari di Stato e organi affini.\nI ministri, come gli altri membri del governo, sono di solito dei politici anche se non mancano casi di ministri scelti per la loro competenza tecnica nelle materie attribuite al dicastero (i cosiddetti ministri \"tecnici\"). Quando il governo \u00e8 sostenuto da una coalizione di partiti, i posti governativi sono ripartiti tra gli stessi in relazione ai seggi parlamentari di cui dispongono; a tal fine, peraltro, non si tiene conto solo del numero di dicasteri attribuiti ad un partito ma anche del \"peso\" degli stessi, giacch\u00e9 alcuni dicasteri (ad esempio quelli degli esteri, degli interni, delle finanze, della difesa, della giustizia) sono ritenuti pi\u00f9 importanti di altri. Pu\u00f2 peraltro accadere che alcuni partiti della coalizione non abbiano posti di governo (si parla, in questo caso, di \"appoggio esterno\") perch\u00e9 non lo vogliono o perch\u00e9 non ci sono posti a sufficienza per attribuirli anche ai partiti minori. In alcuni paesi, oltre che su base partitica, i posti governativi sono ripartiti anche secondo altri criteri, ad esempio tenendo conto dell'appartenenza religiosa o etnica del titolare oppure della sua provenienza geografica; talvolta tali criteri sono codificati nella stessa costituzione, di solito per\u00f2 sono stabiliti da convenzioni costituzionali o dalla prassi.\nIn taluni ordinamenti con forma di governo parlamentare (ad esempio, quelli che seguono il sistema Westminster) i ministri devono essere membri del parlamento e, se questo \u00e8 bicamerale, pu\u00f2 essere prescritto un numero minimo di ministri appartenenti alla camera alta. In altri ordinamenti (tra cui quello italiano) i ministri non devono necessariamente essere membri del parlamento ma, in pratica, di solito lo sono; vi sono anche ordinamenti dove \u00e8 prescritto che una quota minima di ministri (in Giappone, ad esempio, la maggioranza) appartenga al parlamento. Infine, nelle repubbliche presidenziali, in molte repubbliche semipresidenziali e in alcuni sistemi parlamentari i ministri non possono essere membri del parlamento e, se lo sono, si debbono dimettere al momento della nomina.\nNei sistemi parlamentari e semipresidenziali i ministri devono godere della fiducia del parlamento; in alcuni sistemi, per\u00f2, il rapporto fiduciario intercorre tra il parlamento e il solo primo ministro, sicch\u00e9 questo pu\u00f2 scegliere liberamente, almeno sulla carta, i suoi ministri. Quando il rapporto fiduciario intercorre con l'intero governo, si pone il problema se il parlamento possa votare la sfiducia, oltre che al governo nella sua interezza, anche a singoli ministri, costringendoli a dimettersi: in alcuni ordinamenti \u00e8 possibile, in altri no. In ogni caso i singoli ministri devono godere della fiducia del capo dello Stato o del primo ministro giacch\u00e9, in caso contrario, possono essere revocati.\nI ministri, come gli altri membri del governo, decadono dall'ufficio in caso di dimissioni o cessazione per altri motivi dell'intero governo o del primo ministro.\nIl dibattito su competenze e titoli di studio.\nIn Italia si \u00e8 aperta un\u2019animata polemica attorno alle competenze necessarie per la nomina dei capi dei dicasteri, in particolare riferita ai governi Renzi, Letta e Gentiloni, con il focalizzarsi dell'attenzione dei media sui casi di ministri non laureati.\nLa polemica legata alle competenze necessarie per essere nominati a capo di un dicastero riguarda in larga parte il livello di studio raggiunto dai ministri. La Costituzione italiana, infatti, non prevede l'obbligo di possedere una laurea per i ministri. Dunque il dibattito vede contrapporsi due schieramenti: coloro che credono sia necessaria una valutazione delle competenze, e dunque l'introduzione di requisiti minimi obbligatori (ad esempio la laurea triennale) per essere messi a capo di un dicastero, e coloro che invece sostengono che l\u2019unica competenza necessaria per il raggiungimento di tale nomina dovrebbe essere quella politica e che le competenze specifiche o tecniche dovrebbero riguardare solo i funzionari e la burocrazia ministeriale.\nAnche precedentemente, come ha affermato il giurista e costituzionalista Michele Ainis, nel governo italiano la laurea \u00e8 spesso stata \u201cun optional\u201d: \u201csenza questo titolo di studio ormai un po' tutti i mestieri ti lasciano fuori dalla porta. Perfino per cambiare le bende agli ammalati devi procurarti una laurea in scienze infermieristiche; non invece se punti alla poltrona di ministro della Salute. L\u00ec basta e avanza la maturit\u00e0 classica\u201d.\nCome emerge dai dati riportati nel grafico pubblicato da \u201cLinkiesta\u201d nel 2014 il grado di istruzione dei componenti dei gabinetti governativi italiani era inferiore a quello di Germania, Francia e Stati Uniti. In Germania il 50% possiede un dottorato, il 38% un master, il 5% solo una laurea triennale e solo il 7% ha un titolo al di sotto della laurea. In Francia, nessun componente \u00e8 al di sotto della laurea triennale e le percentuali diventano rispettivamente il 37% in possesso di un dottorato, 40% di un master, 23% di una laurea triennale. Anche negli Stati Uniti nessun componente \u00e8 al di sotto della laurea triennale: 59% ha un dottorato, il 16% un master, il 25% una laurea triennale. In Italia, il 23% possiede un titolo al di sotto della laurea triennale, il 54% ha una laurea triennale, il 4% possiede un master e il 19% un dottorato.\nFunzioni.\nIl ministro, in generale, riveste un duplice ruolo:\nVa peraltro precisato che:\nIn molti ordinamenti i ministri, nello svolgimento delle funzioni di capo del dicastero, sono coadiuvati da organi monocratici variamente denominati: \"segretari di Stato\" (quando il titolo non \u00e8 attribuito ai ministri), \"sottosegretari di Stato\", \"segretari parlamentari\" (nei paesi che seguono il sistema Westminster), \"vice ministri\" ecc. Questi svolgono funzioni vicarie del ministro e possono essere preposti ad una parte del dicastero; pur facendo parte anch'essi del governo, non sono membri del consiglio dei ministri.\nOltre che da tali organi di natura politica, il ministro pu\u00f2 essere coadiuvato da un organo burocratico, quale, ad esempio, un \"segretario generale\" o un \"segretario permanente\" (in Gran Bretagna e altri paesi che seguono il sistema Westminster), dal quale dipendono gli altri uffici del dicastero.\nMinistro di Stato.\nIl titolo di \"ministro di Stato\" \u00e8 attribuito in certi ordinamenti (Brasile, Cile, Giappone ecc.) a tutti i ministri, mentre in altri ordinamenti (Francia ed ex possedimenti francesi, Portogallo ecc.) \u00e8 attribuito ad alcuni ministri per dare loro una particolare preminenza, seppur solo protocollare.\nNei paesi che seguono il cosiddetto sistema Westminster il \"minister of state\" \u00e8 un ministro di rango inferiore rispetto al \"cabinet minister\": in Gran Bretagna, ad esempio, \u00e8 inferiore al \"secretary of State\" ma superiore al \"parliamentary undersecretary of State\", mentre in Canada \u00e8 inferiore al \"minister of the crown\" (ministro della corona) ma superiore al \"secretary of state\". Fa eccezione l'Australia dove il \"minister of state\", preposto ad un dipartimento e membro del gabinetto, pu\u00f2 avere alle dipendenze altri ministri, preposti ad una parte del suo dipartimento.\nIn Grecia il ministro di Stato \u00e8 un membro del governo portavoce dello stesso, ruolo che di per s\u00e9 non comporta la titolarit\u00e0 di un portafoglio. In Spagna, dal 1833 al 1938, il \"ministro de estado\" aveva funzioni corrispondenti a quelle di un ministro degli affari esteri. In Francia, durante il Secondo Impero, il \"ministre d'\u00e9tat\" era preposto ad uno specifico ministero incaricato della politica di prestigio dello Stato e, in particolare, dell'organizzazione di feste e cerimonie; si occupava, inoltre, di belle arti, teatri e musei.\nIn alcuni ordinamenti, quali il Principato di Monaco e i paesi scandinavi, \u00e8 detto ministro di Stato il capo del governo. Con questo significato il titolo era utilizzato anche in vari stati tedeschi pre-unitari mentre nella Germania attuale lo \"Staatsminister\" \u00e8 un segretario di Stato addetto alla Cancelleria federale o al Ministero degli affari esteri, con un rango intermedio tra segretario di Stato e ministro federale.\nInfine, vi sono ordinamenti nei quali quello di ministro di Stato \u00e8 un titolo puramente onorifico, senza responsabilit\u00e0 di governo, attribuito a personalit\u00e0 che si sono particolarmente distinte nella politica o nell'amministrazione (cos\u00ec in Belgio, Paesi Bassi, Siria).\nSotto lo Statuto albertino, in Italia tale carica fu quasi del tutto onorifica e pertanto conferita a vita. Dava titolo a speciali onori (r. decr. 8 gennaio 1929, n. 14, sulle precedenze a corte) e alla nomina a senatore (art. 33, categoria 4a, dello statuto del regno); di solito conferita a persone che abbiano particolari benemerenze nel campo della politica e dell'amministrazione. Il loro numero massimo fu di 25 (r. decreto 20 aprile 1933, n. 393)."}
{"id": "246535", "revid": "339392", "url": "https://it.wikipedia.org/wiki?curid=246535", "title": "Tenutamon", "text": ""}
{"id": "246537", "revid": "14894", "url": "https://it.wikipedia.org/wiki?curid=246537", "title": "Giacomo da Varagine", "text": ""}
{"id": "246540", "revid": "106908", "url": "https://it.wikipedia.org/wiki?curid=246540", "title": "World Bank", "text": ""}
{"id": "246541", "revid": "287204", "url": "https://it.wikipedia.org/wiki?curid=246541", "title": "Cosmos", "text": "Cosmos (o kosmos) \u00e8 una parola di origine greca incamerata in molte lingue del mondo, come nell'italiano \"cosmo\"; il significato originale era \"ordine\", ma attualmente \u00e8 generalmente usata come sinonimo di \"universo\"."}
{"id": "246544", "revid": "599013", "url": "https://it.wikipedia.org/wiki?curid=246544", "title": "Heavily Indebted Poor Country", "text": "Con Heavily Indebted Poor Countries (in acronimo HIPC, in italiano \"nazioni povere pesantemente indebitate\") si indica un programma internazionale promosso nel 1996, congiuntamente dal Fondo Monetario Internazionale (\"International Monetary Fund\", IMF) e della Banca Mondiale.\nL'iniziativa ha lo scopo di aiutare i paesi pi\u00f9 poveri del mondo portando il loro debito pubblico a un livello sostenibile, sotto la condizione che i loro governi dimostrino di raggiungere determinati livelli di efficienza nella lotta alla povert\u00e0.\nFra le iniziative che furono protagoniste nel portare il tema del debito pubblico dei paesi poveri all'attenzione internazionale c'\u00e8 il movimento per la cancellazione del debito, sostenuto da diverse organizzazioni non governative negli anni immediatamente precedenti al Giubileo del 2000.\nIl programma HIPC \u00e8 stato oggetto di critiche rispetto ai criteri eccessivamente restrittivi per l'ammissione delle nazioni povere, e per il fatto che alcune delle misure che le nazioni devono adottare per essere ammesse al programma, secondo alcuni, contribuiscono all'impoverimento di tali nazioni.\nStoria.\nIl programma, che fu oggetto di revisione e riforme nel 1999, ha identificato 38 nazioni particolarmente bisognose, di cui 32 nell'Africa subsahariana. A oggi (dato del 2020) 37 nazioni hanno ricevuto fondi nell'ambito del programma, per un totale superiore ai 100 miliardi di dollari:"}
{"id": "246545", "revid": "14691", "url": "https://it.wikipedia.org/wiki?curid=246545", "title": "Highly Indebted Poor Country", "text": ""}
{"id": "246546", "revid": "14691", "url": "https://it.wikipedia.org/wiki?curid=246546", "title": "HIPC", "text": ""}
{"id": "246547", "revid": "14691", "url": "https://it.wikipedia.org/wiki?curid=246547", "title": "Heavily Indebted Poor Countries", "text": ""}
{"id": "246548", "revid": "14691", "url": "https://it.wikipedia.org/wiki?curid=246548", "title": "Nazione povera pesantemente indebitata", "text": ""}
{"id": "246550", "revid": "768068", "url": "https://it.wikipedia.org/wiki?curid=246550", "title": "Herschel Grynszpan", "text": "L'omicidio serv\u00ec al Terzo Reich da pretesto per scatenare la Notte dei cristalli, un pogrom nelle citt\u00e0 della Germania contro gli ebrei nella notte tra il 9 ed il 10 novembre del 1938.\nSequestrato dalla Gestapo dopo l'invasione tedesca della Francia, venne trasferito in Germania. Il suo destino rimane sconosciuto. Sebbene si sia presunto che non fosse sopravvissuto alla fine della seconda guerra mondiale, nel dicembre 2016 \"The Guardian\" ha pubblicato una foto - ritrovata al Museo Ebraico di Vienna - che sembra ritrarre Grynszpan ancora vivo in un campo di profughi a Bamberga, in Germania, il 3 luglio 1946.\nGi\u00e0 nel 1957, lo storico tedesco Helmut Heimer scrisse in un articolo che Grynszpan, deportato nel campo di concentramento di Sachsenhausen, sopravvisse; Egon Larsen, due anni pi\u00f9 tardi, ha sostenuto che avesse cambiato nome e, con una nuova identit\u00e0 segreta, lavorasse a Parigi come meccanico in un garage e fosse felicemente sposato.\nNel 1960 i genitori di Grynszpan lo dichiararono morto, ma nel 1961 il padre precis\u00f2 \"non ho trovato prove che sia sopravvissuto\".\nLo scrittore ed editorialista del \"Los Angeles Times\" Jonathan Kirsch gli ha dedicato una biografia intitolata \"The Short, Strange Life of Herschel Grynszpan\".\nPrimi anni.\nNato ad Hannover il 28 marzo 1921 \u00e8 il minore di sei figli, solo tre dei quali sopravvissuti all'infanzia; uno nasce morto, la sorella Sophie muore a 14 anni nel 1928 di scarlattina, mentre Salomon muore a 11 anni nel 1931 in un incidente stradale.\nI suoi genitori (Sendel e Riva, chiamata anche Berta) erano ebrei polacchi emigrati dalla Polonia nel 1911. Divenuti a tutti gli effetti cittadini polacchi dopo la prima guerra mondiale, mantennero questa cittadinanza anche durante gli anni della loro residenza in terra tedesca; Herschel, pur essendo nato in Germania, ebbe sempre e solo la cittadinanza polacca. Il padre conduceva una piccola sartoria, impiego questo che gli permetteva seppur modestamente di sopravvivere e mantenere la numerosa famiglia.\nDopo aver frequentato la scuola statale fino ai 14 anni prosegue gli studi in una yeshivah (o seminario rabbinico) a Francoforte sul Meno, dove impara la lingua ebraica e si perfeziona nella conoscenza della \"Torah\"; ma, dopo solo poco pi\u00f9 di un anno torna a casa e fa domanda per poter emigrare in Palestina, ma viene scartato in quanto troppo giovane. I genitori decidono allora di mandarlo a vivere con gli zii, Abraham e Chawa Grynszpan, a Parigi: ottenuto un passaporto polacco ed il permesso di recarsi in Belgio, entra illegalmente (non avendo sostegno finanziario, gli ebrei difatti non possono portar soldi all'estero) in Francia nel settembre del 1936.\nA Parigi vive in una piccola enclave yiddish abitata da ebrei ortodossi. Trascorre i due anni successivi cercando di ottenere una residenza legale in Francia - senza la quale non avrebbe mai potuto n\u00e9 studiare n\u00e9 lavorare - ma viene respinto dai funzionari francesi. Nell'aprile 1937 gli scade il permesso di soggiorno e nel gennaio 1938 il passaporto, rimanendo cos\u00ec senza pi\u00f9 alcun documento legale a disposizione.\nLa prefettura di polizia stabilisce intanto che non sussiste alcuna base per la sua richiesta di permanenza nel Paese e gli intima di lasciare la Francia. Nel frattempo la Polonia aveva promulgato una legge che privava della cittadinanza quei cittadini che avevano vissuto ininterrottamente all'estero per pi\u00f9 di 5 anni; conseguentemente Herschel diventa a tutti gli effetti un apolide; non avendo nessuna intenzione, n\u00e9 tanto meno voglia, di ritornare in Germania, decide di continuare a vivere a Parigi come clandestino.\nL'omicidio di Ernst vom Rath.\nIntanto la posizione della famiglia rimasta ad Hannover sembra farsi sempre pi\u00f9 precaria. Ad ottobre venne a sapere che i suoi genitori, i fratelli e le sorelle stavano per essere deportati in Polonia dalle autorit\u00e0 naziste. Quando la Polonia rifiut\u00f2 di accettarli, loro - con migliaia di altri deportati ebrei-polacchi - vennero abbandonati al confine.\nIl 7 novembre di prima mattina Herschel si rec\u00f2 all'ambasciata tedesca, dove spar\u00f2 tre colpi all'addome contro Ernst vom Rath, un giovane diplomatico. Vom Rath mor\u00ec due giorni dopo. L'assassinio fin\u00ec su tutte le prime pagine dei quotidiani tedeschi, su istruzione del Ministro della Propaganda Joseph Goebbels.\nGrynszpan non fece alcun tentativo di resistere o fuggire e venne dunque immediatamente identificato e preso in custodia dalla polizia francese. Il giovane confess\u00f2 la propria responsabilit\u00e0 dell'attentato a vom Rath (che era in condizioni critiche in ospedale), e ancora una volta sostenne che la motivazione che lo spinse a compiere tale gesto, fu quella di vendicare gli ebrei tedeschi perseguitati. In tasca aveva una cartolina rivolta ai suoi genitori in cui era scritto: \"Con l'aiuto di Dio, miei cari genitori, non ho potuto fare altrimenti, che Dio mi perdoni, il cuore sanguina quando sento della vostra tragedia e quella dei ebrei; devo fare in modo che tutto il mondo possa sentire la mia protesta. Perdonatemi, Herschel. .\nDopo il suo arresto Grynszpan disse alla polizia parigina: \u00ab\"Essere ebreo non \u00e8 un crimine. Io non sono un cane. Io ho il diritto di vivere ed il popolo ebraico ha il diritto di esistere su questa terra. Dovunque sia stato sono stato inseguito come una bestia\"\u00bb.\nConseguenze.\nNonostante gli sforzi congiunti dei sanitari francesi e tedeschi, tra cui Karl Brandt (medico personale di Adolf Hitler), vom Rath muore il 9 novembre a ventinove anni. L'assassinio di vom Rath viene usato come giustificazione per pianificate e lanciare un massiccio pogrom contro le comunit\u00e0 ebraiche tedesche, passato alla storia come la \"Notte dei cristalli\". Il giorno della morte di Rath \u00e8 stato il quindicesimo anniversario del Putsch di Monaco del 1923, oltre che il ventesimo della sconfitta tedesca nella grande guerra.\nIl 17 novembre, alla salma di vom Rath vengono concessi gli onori del funerale di stato, che si svolge con una notevole pubblicit\u00e0 mediatica a D\u00fcsseldorf alla presenza dello stesso Hitler visibilmente commosso; vi partecipa anche il ministro degli Esteri Joachim von Ribbentrop: nella sua orazione funebre, Ribbentrop descrive la sparatoria come un attacco da parte degli ebrei sul popolo tedesco: \"Comprendiamo la sfida, e la accettiamo\", dice.\nTeoria sul movente passionale.\nEsistono due teorie sulle motivazioni di Grynszpan; la prima propone che egli si rec\u00f2 all'ambasciata tedesca e con rabbia colp\u00ec il primo tedesco che gli si par\u00f2 dinnanzi. Una variante a questa teoria afferma che egli confuse vom Rath con l'ambasciatore tedesco Graf Johannes Welczek. Questa ipotesi, di Grynszpan che agisce sotto l'influsso della rabbia procurata dalla persecuzione della propria famiglia, \u00e8 ancora oggi considerata quella maggiormente accettata.\nLa seconda teoria, pi\u00f9 controversa, afferma che Grynszpan conoscesse vom Rath ed intendesse ucciderlo. Nel 2001 il professor Hans-J\u00fcrgen D\u00f6scher, un affermato storico tedesco del periodo ed autore del libro \"Reichskristallnacht\", pubblic\u00f2 alcuni documenti che a suo parere dimostravano che Grynszpan e vom Rath fossero amanti.\nConformemente a questa spiegazione, vom Rath era ben conosciuto a Parigi come omosessuale, soprannominato \"Madame Ambassadeur\" e \"Notre Dame de Paris\" nei circoli gay parigini. Secondo D\u00f6scher, egli incontr\u00f2 Grynszpan nel locale omosessuale \"Le B\u0153uf sur le Toit\", anche se non \u00e8 ancora chiaro se Grynszpan fosse realmente interessato o se volesse solo sfruttare la propria indubbia avvenenza per conquistarsi le grazie di un amico influente. Nelle parole di D\u00f6scher, vom Rath avrebbe promesso di utilizzare la propria influenza per regolarizzare la posizione di Grynszpan in Francia, e quando si tir\u00f2 indietro Grynszpan sarebbe andato all'ambasciata per ucciderlo.\nA supporto delle proprie idee, D\u00f6scher riporta alcuni estratti del diario dello scrittore francese Andr\u00e9 Gide, omosessuale e ben informato sul \"gossip\" omosessuale parigino. Scrive Gide: \u00ab\"Risulterebbe da fonte certa che il funzionario d'ambasciata von \"(sic)\" Rath che \u00e8 stato assassinato da poco aveva delle relazioni molto intime con il suo piccolo ebreo assassino\"\u00bb, e successivamente \u00ab\"L'idea che un rappresentante del Terzo Reich, che \u00e8 stato appena glorificato, peccasse due volte agli occhi delle leggi del proprio Paese, \u00e8 abbastanza buffa\"\u00bb.\nLo scrittore statunitense Ron Roizen, tuttavia, asserisce che o Grynszpan o i suoi avvocati costruirono artificiosamente la storia della relazione amorosa dopo l'omicidio di vom Rath con lo scopo di alleggerire la posizione difensiva di Grynszpan, screditando il proprio amante all'interno del clima di omofobia allora imperante nella Germania nazista. Joseph Goebbels, il potente ministro della propaganda tedesco, accredit\u00f2 la versione di una tattica difensiva sul suo diario in data 5 aprile 1942.\nAnnotazione tratta dai \"Diari\" di Goebbels in data 5 aprile 1942:\nPrigionia.\nGrynszpan viene imprigionato nella prigione minorile di Fresnes mentre le autorit\u00e0 francesi decidono come procedere contro di lui. Egli non era legalmente residente in Francia, era minorenne, e sussistevano diversi dubbi che fosse possibile provare l'omicidio. La Francia, inoltre, era in quel periodo governata dal Fronte Popolare di ispirazione socialista e il Presidente del consiglio, L\u00e9on Blum, era ebreo e un'importante figura nel panorama politico francese. Questo governo non poteva certo estradare Grynszpan verso una morte certa in Germania ed egli, in ogni caso, non era cittadino tedesco.\nCome conseguenza della \"Notte dei cristalli\" il caso di Grynszpan ricevette una grande pubblicit\u00e0 in Europa e negli Stati Uniti; l'opinione pubblica ebraica rimase generalmente colpita negativamente dal suo gesto, ma oper\u00f2 anche in suo soccorso. Oltre dollari vennero donati per la sua difesa ed inoltre venne assunto un importante avvocato. Ma Grynszpan era ancora in prigione in attesa del proprio giudizio quando le armate tedesche, dopo lo scoppio del secondo conflitto mondiale, si avvicinarono a Parigi nel giugno 1940.\nLe autorit\u00e0 francesi evacuarono i detenuti parigini verso il sud del Paese e Grynszpan si trovava nella prigione di Bourges quando la Francia si arrese alla Germania. Il 18 luglio 1940 Grynszpan venne prelevato, probabilmente dalla Gestapo, ed inviato in Germania. Apparentemente l'intenzione di Goebbels fu di trasformare il processo a Grynszpan in uno spettacolo mediatico per provare la presenza di una \u00ab\"congiura internazionale ebraica\"\u00bb nell'omicidio di vom Rath e giustificare cos\u00ec all'opinione pubblica internazionale (ed in parte anche a quella tedesca) gli eccessi della \"Notte dei cristalli\". Il piano venne per\u00f2 disatteso, come dimostrano i \"Diari\" dello stesso Goebbels, dalle continue affermazioni di Grynszpan riguardo all'omicidio passionale.\nIl destino di Grynszpan dopo il 1942 \u00e8 incerto. Si presume sia stato deportato presso il campo di concentramento di Sachsenhausen, dove venne ucciso (o mor\u00ec di stenti) prima del crollo della Germania nel 1945. Dopo la guerra circolarono persistentemente voci che lo volevano ancora vivo a Parigi sotto falso nome, ma non esiste alcuna prova certa. Grynszpan \u00e8 stato dichiarato legalmente morto dal governo della Repubblica Federale Tedesca nel 1960. I suoi genitori, che l'avevano inviato \"al sicuro\" a Parigi, mentre loro e i suoi fratelli erano rimasti in Germania, sopravvissero alla deportazione in Polonia e riuscirono a fuggire in Unione Sovietica.\nNella targa fatta apporre dal comune di Hannover sul muro della casa in cui abit\u00f2 con i genitori si pu\u00f2 leggere: \"Herschel Grynszpan ha vissuto qui. Nato in una famiglia ebreo-polacca. Emigr\u00f2 in Francia nel 1936. Alla notizia della deportazione degli ebrei polacchi dalla Germania il 28/10/1938, tra cui anche la sua famiglia, ha assassinato il diplomatico tedesco vom Rath in quanto rappresentante del regime nazista il 7/11/1938. Il suo atto \u00e8 servito come pretesto per il pogrom del novembre 1938. Grynszpan \u00e8 stato estradato in Germania, dove \u00e8 stato detenuto nel campo di concentramento di Sachsenhausen e nella prigione di Moabit. Le circostanze della sua morte sono sconosciute\"."}
{"id": "246553", "revid": "281901", "url": "https://it.wikipedia.org/wiki?curid=246553", "title": "Classificazione tassonomica dei pesci", "text": "Tradizionalmente col termine Pesci si identificano tutti i Vertebrati acquatici non Tetrapodi, che vengono inclusi nella superclasse degli Agnati (pesci privi di mascelle) e in alcune classi di Gnatostomi viventi: Condroitti (pesci cartilaginei), Attinopterigi e Sarcopterigi. In precedenza questi ultimi due gruppi costituivano l'unica classe degli Osteitti (pesci ossei).\nNota bene: non tutti i biologi e gli scienziati seguono la stessa divisione tassonomica, pertanto esistono suddivisioni, famiglie, classi e sottoclassi che sono oggetto di discussione nel mondo accademico. In questa voce viene riportata una delle possibili classificazioni, terminante con gli ordini in cui vengono suddivise le varie classi di \"pesci\" e comprendente, quando \u00e8 indicato, categorie tassonomiche intermedie. I nomi comuni sono posti tra parentesi e vengono talvolta elencate alcune delle specie tipiche di ogni ordine.\nRegno \"Animalia (Animali)\"&lt;br&gt;\nPhylum \"Chordata (Cordati)\"&lt;br&gt;\nSubphylum \"Vertebrata (Vertebrati)\"\nInfraphylum Gnathostomata (Gnatostomi).\nClasse Actinopterygii (Attinopterigi).\nClade Cladistia\nClade Actinopteri"}
{"id": "246554", "revid": "21079", "url": "https://it.wikipedia.org/wiki?curid=246554", "title": "Matrice associata ad una applicazione lineare", "text": ""}
{"id": "246558", "revid": "1543377", "url": "https://it.wikipedia.org/wiki?curid=246558", "title": "Camino (browser)", "text": "Camino (dallo spagnolo \"camino\" \"cammino, via, strada\") era un browser web per macOS basato su Mozilla. Sostituiva la tipica interfaccia utente basata su XUL con un'implementazione Cocoa nativa. Camino non includeva componenti email o newsgroup, si concentrava sulla fornitura \"solo browser\" inserendo il motore di rendering Gecko in un'applicazione molto leggera. Il suo sviluppo \u00e8 stato ufficialmente interrotto il 30 maggio 2013.\nMike Pinkerton era l'ultimo responsabile tecnico del progetto Camino da quando Dave Hyatt si trasfer\u00ec nel team di sviluppo di Safari di Apple nel 2002.\nStoria del browser.\nLa prima versione scaricabile fu la 0.1 pubblicata il 13 febbraio 2002. Le prime versioni divennero subito molto popolari a causa della loro velocit\u00e0 nel caricare le pagine (comparata alla velocit\u00e0 dell'allora browser Mac \"dominante\", Microsoft Internet Explorer versione 5.2). Molti dichiararono che era il browser per Mac pi\u00f9 veloce al mondo, anche se non era cos\u00ec completo come i suoi concorrenti.\nHyatt venne assunto in Apple a met\u00e0 del 2002 per iniziare a lavorare a quello che sarebbe diventato Safari. Nel frattempo il team di Chimera (primo nome di Camino) si un\u00ec a un altro team di Netscape, con sviluppo e assicurazione qualit\u00e0 dedicati, per sviluppare l'anteprima di una tecnologia a marchio Netscape da presentare alla Macworld conference del gennaio 2003. Comunque, due giorni prima della presentazione, il management di AOL decise di abbandonare l'intero progetto. Nonostante ci\u00f2, un piccolo gruppo di sviluppatori e testatori distribu\u00ec Camino 0.7 il 3 marzo 2003.\nIl nome fu modificato da Chimera a Camino per questioni legali, a causa delle sue radici nella mitologia greca; \"Chimera\" \u00e8 stata una scelta molto popolare per dare un nome ai sistemi hypermedia: per esempio, uno dei primi browser web grafici venne chiamato, appunto, Chimera, ed i ricercatori dell'Universit\u00e0 Irvine della California avevano inoltre sviluppato un sistema hypermedia con lo stesso nome, eccetera.\nMentre la versione 0.7 era cominciata da Netscape e finita dall'open source, la versione 0.8 fu, come disse Pinkerton, responsabile del progetto \u00abun trionfo dell'open source e dell'open process. Persone da tutto il mondo hanno contribuito al successo di Camino con patch, test, rilevazione di bug, localizzazioni, illustrazioni e passaparola\u00bb.\nNel febbraio del 2005 Josh Aas, uno dei capo sviluppatori di Camino, \u00e8 stato assunto dalla Mozilla Foundation per migliorare il supporto per Mac OS X in progetti come Firefox, Thunderbird e il toolkit di Mozilla. Ha cominciato a lavorare a tempo pieno per Mozilla nel maggio del 2005."}
{"id": "246560", "revid": "271907", "url": "https://it.wikipedia.org/wiki?curid=246560", "title": "Viktor Kor\u010dnoj", "text": "Viktor Kor\u010dnoj (o Kortschnoi, come lui stesso si \u00e8 firmato dopo essere divenuto cittadino svizzero) \u00e8 stato per oltre un trentennio (dagli anni sessanta agli anni ottanta) uno dei grandi protagonisti della scena scacchistica internazionale e per due volte sfidante per il titolo di campione del mondo.\nBiografia.\nKor\u010dnoj frequent\u00f2 le scuole a Leningrado, laureandosi in Storia nel 1954. Impar\u00f2 a giocare a scacchi da suo padre all'et\u00e0 di sette anni. Nel 1943 divenne membro del club scacchistico del palazzo dei pionieri di Leningrado. Qui fu allenato da Abram Model', Andrej Batujev e Vladimir Zak. Nel 1947 e 1948 fu campione \"juniores\" dell'Unione Sovietica. Nel 1951 prese il titolo di maestro e un anno dopo si qualific\u00f2 per la prima volta per i campionati sovietici assoluti.\nVerso la vetta.\nLa sua scalata ai titoli internazionali inizi\u00f2 abbastanza presto: a ventitr\u00e9 anni, nel '54, ottenne il titolo di Maestro Internazionale e solo due anni dopo fu la volta del titolo di Grande Maestro.\nPer quattro volte fu campione sovietico, tra le altre nel 1960 vincendo la competizione che si teneva nella sua citt\u00e0, Leningrado.\nSempre a Leningrado, nel 1973 disput\u00f2 e vinse il \"Torneo Interzonale\", che dava diritto ad entrare nel novero dei candidati ufficiali al titolo di sfidante del campione del mondo. In quell'occasione Kor\u010dnoj dovette dividere il gradino pi\u00f9 alto del podio con un esordiente, il giovane Anatolij Karpov: i due sarebbero stati i protagonisti assoluti del decennio successivo.\nNel 1974 infatti, la finale del torneo dei candidati vide contrapposti proprio Karpov e Kor\u010dnoj. Il pugnace leningradese ed il piccolo uomo degli Urali avevano spazzato via tutta la vecchia guardia dello scacchismo sovietico ed internazionale, e si apprestavano ad incrociare le armi per ottenere il diritto di sfidare il fortissimo Bobby Fischer, allora campione del mondo in carica. Kor\u010dnoj in particolare, aveva battuto l'idolo brasiliano Mecking e soprattutto l'ex campione del mondo Petrosyan. Dopo una lunga lotta non priva di emozioni Karpov prevalse di stretta misura: 12,5 a 11,5 in un match disputato al meglio delle ventiquattro partite. L'anno successivo, come noto, Karpov divenne campione del mondo a seguito del \"forfait\" di Fischer.\nLa fuga dall'URSS.\nKor\u010dnoj da sempre aveva fama di ribelle e dissidente: sostenne di aver perso a causa di non meglio precisate (e non dimostrate) manovre della federazione scacchistica sovietica, volte a sostenere Karpov, funzionario del PCUS e membro del comitato centrale del Komsomol, la giovent\u00f9 comunista-leninista dell'Unione Sovietica.\nNel 1976, cogliendo l'occasione di una trasferta per un torneo internazionale ad Amsterdam, Kor\u010dnoj non fece ritorno in URSS e fu dal governo di quest'ultima privato della cittadinanza sovietica e pertanto dichiarato apolide. Sua moglie e suo figlio rimasero in URSS e, con l'aiuto della FIDE, cerc\u00f2 in seguito di ottenere anche per loro il permesso di emigrazione, che giunse solo un decennio pi\u00f9 tardi.\nInizialmente Kor\u010dnoj rimase nei Paesi Bassi, ma in seguito elesse a sua dimora la Svizzera, nazione per la quale milit\u00f2 nelle olimpiadi scacchistiche e di cui gioc\u00f2 il campionato nazionale, che vinse tre volte (nel 1982, 1984 e 1985). Dopo la sua migrazione, la federazione sovietica invit\u00f2 i suoi grandi maestri ad un boicottaggio sistematico dei tornei nei quali fosse stato invitato Kor\u010dnoj. Questa pratica dur\u00f2 fino al 1984, anno nel quale Kor\u010dnoj riallacci\u00f2 buoni rapporti con la sua ex federazione rinunciando a una vittoria a tavolino nella semifinale dei candidati contro Garri Kasparov. Kor\u010dnoj perse in seguito quella sfida per 4-7.\nL'ostacolo \u00e8 ancora Karpov.\nIl combattivo Viktor torn\u00f2 alla carica nel successivo ciclo dei candidati, strappando nel 1978 il biglietto per le Filippine, dove si sarebbe tenuto l'atteso \"match\" di rivincita con il campione del mondo. Visti i presupposti di partenza, la sfida con Karpov assunse subito i connotati politici di una sfida tra il blocco sovietico e l'occidente, ricalcando molte delle modalit\u00e0 del \"match\" Fischer - Spasskij di soli cinque anni prima.\nAvrebbe vinto il \"match\" chi si fosse per primo aggiudicato sei vittorie, senza conteggiare le patte. Karpov part\u00ec bene, arrivando a condurre per 5-2. Ad un solo punto dal titolo il campione in carica entr\u00f2 in una profonda crisi di concentrazione e risultati, che permise al pi\u00f9 anziano Kor\u010dnoj un'inattesa rimonta sino al 5-5. Nella trentaduesima e drammatica partita i due, allo stremo delle forze, si giocarono il titolo mondiale. Il gioco di Karpov torn\u00f2 ad essere preciso e spietato; purtroppo per lui, invece, Kor\u010dnoj commise il proverbiale \"ultimo errore\" pagando con la sconfitta e consegnando nuovamente la corona al suo avversario.\nNel 1981 Kor\u010dnoj (nel frattempo divenuto cittadino elvetico) vinse nuovamente il ciclo dei candidati e si rec\u00f2 a Merano per sedersi di nuovo davanti a Karpov per il Campionato del mondo di scacchi 1981: contando anche la finale dei candidati del '74, di fatto valida per il titolo, era la terza volta in otto anni che i due scacchisti si disputavano il massimo alloro in singolar tenzone. Kor\u010dnoj per\u00f2 nel frattempo aveva perso vigore mentre Karpov, che negli anni tra un \"match\" e l'altro aveva inanellato una quantit\u00e0 impressionante di vittorie in tornei maggiori, era in uno dei suoi momenti di migliore forma, cosicch\u00e9 ebbe ragione di lui con un inequivocabile 6-2 inflitto in sole diciotto partite, segnando il definitivo addio di Kor\u010dnoj ai sogni iridati. In quest'ultimo incontro faceva parte dello staff arbitrale Gino Piccinin.\nGli ultimi anni.\nA quel punto inizi\u00f2 il tramonto di Kor\u010dnoj: un tramonto in realt\u00e0 tutt'altro che repentino visto che si trov\u00f2 inserito nel novero dei candidati fino a tutto il decennio seguente, ma non ebbe pi\u00f9 occasioni di combattere per il titolo.\nIl \"terribile Viktor\" non ha mai annunciato il proprio ritiro. Nel 2006 ha vinto con autorevolezza il Campionato del mondo seniores di scacchi (riservato a giocatori \"over 60\") con il perentorio risultato di nove punti su undici disponibili. Nell'aprile 2009 ottiene la migliore prestazione individuale ai Campionati Europei Senior, tenutisi a Velden, in Austria, con una prestazione di 7,5/9.\nA titolo di curiosit\u00e0, vale la pena notare che nel campionato ucraino 2007 Viktor L'vovi\u010d occupa la quinta scacchiera della squadra di \u010celjabinsk. Il suo capitano, in prima scacchiera, \u00e8 l'ormai ex nemico Anatolij Evgenevi\u010d Karpov..\nUn bilancio.\nI suoi record: 4.109 partite ufficiali giocate tra il 1945 e il 2007; 1656 vittorie, 655 sconfitte e 1676 pareggi, il tutto per una percentuale di punti del 62,60%. Il massimo del suo punteggio Elo \u00e8 stato di 2695, nel gennaio 1979 ma, ancora nel 2007, era assestato ben oltre i 2.600 punti. Al 2009 il suo punteggio Elo risultava di 2561 punti, nonostante i suoi 78 anni di et\u00e0."}
{"id": "246561", "revid": "83531", "url": "https://it.wikipedia.org/wiki?curid=246561", "title": "Matrice di cambiamento di base", "text": "In matematica, e pi\u00f9 precisamente in algebra lineare, la matrice di cambiamento di base o di coordinate \u00e8 una matrice quadrata che codifica il cambiamento di una base di uno spazio vettoriale.\nDefinizione.\nSia formula_1 uno spazio vettoriale di dimensione finita su un campo formula_2. Siano formula_3 e formula_4 due basi di formula_5, e siano formula_6 i vettori che compongono la base formula_3. Si definisce \"matrice di cambiamento di coordinate\" dalla base formula_3 alla base formula_4 l'unica matrice formula_10 le cui colonne sono le coordinate dei vettori formula_11 rispetto ai vettori della base formula_4:\nSi ha allora:\nIn particolare, la matrice formula_10 \u00e8 la matrice associata alla funzione identit\u00e0 su formula_5 rispetto alle basi formula_3 nel dominio e formula_4 nel codominio.\nSe formula_19 \u00e8 il campo dei numeri reali, la matrice di cambiamento di base \u00e8 utile a verificare se due basi hanno la stessa orientazione: questo accade precisamente quando il determinante della matrice di cambiamento di base che le collega \u00e8 positivo.\nRappresentazione grafica nel piano cartesiano.\nRifacendoci alla fig.1 supponiamo di avere nel piano cartesiano il vettore formula_20 di coordinate:\nSiano poi formula_22 e formula_23 due coppie di vettori che nello spazio euclideo formula_24 individuano rispettivamente la base formula_3 e la base formula_4 date da:\nLa coppia formula_29 pu\u00f2 rappresentare un qualunque vettore del piano cartesiano (e quindi ne rappresenta una base) trattandosi di vettori non paralleli e pertanto indipendenti; altrettanto vale per la coppia formula_30.\nSi verifica facilmente che si pu\u00f2 ottenere il vettore formula_20 come combinazione di vettori della base formula_3 e della base formula_4 mediante le seguenti equazioni:\nPertanto, le coordinate del vettore formula_20 rispetto alle basi formula_3 e formula_4 sono date da:\nGraficamente, in base formula_3 il vettore formula_20 \u00e8 dato dalla somma dei vettori formula_45' e formula_46': bisogna a tal proposito tracciare la retta che ha la stessa direzione di formula_45 e individuare il punto di intersezione con la retta passante per la punta del vettore formula_20 e parallela a formula_46. Si ottengono cos\u00ec il vettore formula_45' con modulo pari a tre volte quello di formula_45 e il vettore formula_46' con modulo pari a formula_46 conformemente all'equazione formula_35 che pu\u00f2 essere riscritta come:\nAnalogamente, in base formula_4 il vettore formula_20 \u00e8 dato dalla somma dei vettori formula_63' e formula_64': bisogna a tal proposito tracciare la retta che ha la stessa direzione di formula_63 e individuare il punto di intersezione con la retta passante per la punta del vettore formula_20 e parallela a formula_64. Si ottengono cos\u00ec il vettore formula_63', nella fattispecie opposto in verso a formula_63, con modulo pari a sette volte quest'ultimo e il vettore formula_64' con modulo pari a cinque volte formula_64 conformemente all'equazione formula_37 che pu\u00f2 essere riscritta come:\nLa matrice che consente di passare dalle coordinate in base formula_3 a quelle in base formula_4 \u00e8 data da:\nVale, a riprova, l'identit\u00e0 formula_82 come di seguito riportato:\nLa fig.2 consente di avere una rappresentazione grafica delle colonne di tale matrice. La prima colonna fornisce i coefficienti moltiplicativi dei vettori che costituiscono la base formula_4 al fine di ottenere per somma geometrica il primo vettore della base formula_3 conformemente alla definizione data nel paragrafo introduttivo. Analogo discorso vale per la seconda colonna.\nLa matrice che consente di passare dalle coordinate in base formula_4 a quelle in base formula_3 \u00e8 data dalla sua inversa:\nVale, a riprova, l'identit\u00e0 formula_89 come di seguito riportato:\nLa fig.3 consente di avere una rappresentazione grafica delle colonne di tale matrice. La prima colonna fornisce i coefficienti moltiplicativi dei vettori che costituiscono la base formula_3 al fine di ottenere per somma geometrica il primo vettore della base formula_4 conformemente alla definizione data nel paragrafo introduttivo. Analogo discorso vale per la seconda colonna.\nComposizione.\nLa matrice di cambiamento di base permette di codificare la relazione fra basi diverse attraverso la composizione di funzioni. Siano formula_93, formula_94 e formula_95 basi per formula_1 e sia formula_97 la matrice di cambiamento di coordinate da formula_98 a formula_99. Si ha:\nSegue che se formula_101 \u00e8 la matrice di cambiamento di coordinate da formula_102 in formula_103 e formula_104 \u00e8 la matrice di cambiamento di coordinate da formula_105 in formula_3 allora vale la relazione:\nIn particolare, la matrice formula_101 \u00e8 invertibile e formula_104 \u00e8 la sua inversa.\nCambio di matrici associate a endomorfismi.\nSia formula_110 un endomorfismo di uno spazio vettoriale formula_111. Siano formula_102 e formula_105 due basi per formula_1 e formula_101 la matrice di cambiamento di coordinate da formula_105 in formula_102. Sia formula_118 la matrice di trasformazione di formula_119 rispetto alla base formula_102 e formula_121 la matrice associata a formula_122. Vale allora la relazione:\nIn modo equivalente, due matrici che rappresentano lo stesso endomorfismo rispetto a basi diverse sono simili."}
{"id": "246562", "revid": "367445", "url": "https://it.wikipedia.org/wiki?curid=246562", "title": "Matthew Shepard", "text": " \nMatthew Shepard mor\u00ec cinque giorni dopo a causa delle gravi ferite subite senza riprendere pi\u00f9 conoscenza; durante il processo, gli imputati ammisero di avere inflitto le torture a Shepard perch\u00e9 questi era omosessuale. \nIl caso Shepard suscit\u00f2 scalpore per l'efferatezza della violenza con cui il ragazzo fu ucciso, e sensibilizz\u00f2 il pubblico statunitense riguardo ai diritti della comunit\u00e0 LGBT e all'annoso dibattito sulla pena di morte. Gli assassini, infatti, stanno attualmente scontando la pena in prigione; la loro condanna, inizialmente indirizzata verso la pena di morte per entrambi, \u00e8 stata variata in sede processuale a una condanna alternativa di ergastolo senza diritto di appello e di riduzione della pena, grazie alla famiglia della vittima che scelse di accettare la proposta della loro difesa, pur non rinunciando a portare avanti una campagna pubblica per non mettere a tacere l'episodio, portando a essere il figlio Matthew un simbolo contro l'omofobia e la discriminazione delle persone LGBT in tutto il mondo.\nBiografia.\nMatthew Shepard nacque a Casper, primogenito di Dennis Shepard e Judy Peck Shepard. Frequent\u00f2 con profitto la \"Crest Hill Grade School\", \"Dean Morgan Junior High\", e i primi due anni delle scuole superiori al \"Natrona County High School\". Divenne anche membro della \"St. Mark's Episcopal Church\".\nNel 1992, a seguito del trasferimento in Arabia Saudita del padre, ingegnere dirigente dell'azienda petrolifera saudita Aramco, la famiglia visse nel \"Saudi Aramco Residential Camp\" di Dhahran, mentre Matthew si trasfer\u00ec in Svizzera per frequentare la \"TASIS American School\" di Lugano. Qui Matthew si dedic\u00f2 con profitto allo studio ma anche alle complementari attivit\u00e0 teatrali e allo studio della lingua tedesca, francese e italiana. \nNel 1995, durante un viaggio studentesco in Marocco con la propria classe, Matthew Shepard sub\u00ec uno stupro di gruppo da ragazzi marocchini che, dopo averlo violentato, lo derubarono portandogli via anche le scarpe. Questo episodio segn\u00f2 molto Matthew, tanto da sottoporsi a esami clinici e ad alcuni ricoveri ospedalieri, oltre a sottoporsi a una terapia di antidepressivi contro frequenti attacchi di panico. \nRistabilitosi e diplomatosi nel 1995, Matthew Shepard fece ritorno negli Stati Uniti e frequent\u00f2 il \"Catawba College\" prima e il \"Casper College\" in seguito, prima di trasferirsi a Denver, dove visse da solo per circa un anno dando scarse notizie di s\u00e9 alla famiglia, che continu\u00f2 a risiedere in Arabia Saudita. \nMatthew Shepard in seguito si iscrisse alla facolt\u00e0 di Scienze Politiche presso l'Universit\u00e0 del Wyoming a Laramie, con l'intento di dedicarsi alla carriera diplomatica e venne anche eletto rappresentante degli studenti per il Wyoming Environmental Council. \nL'aggressione fatale.\nIntorno alla mezzanotte del 7 ottobre 1998 il ventunenne Matthew Shepard incontr\u00f2 in un bar di Laramie Aaron James McKinney e Russell Arthur Henderson. Non \u00e8 ben chiaro come si svolsero davvero i fatti ma, secondo quanto dichiarato da McKinney, Shepard chiese loro un passaggio a casa. Matthew, forse rassicurato dal comportamento apparentemente amichevole dei due, prese posto sul pick-up di McKinney. \nTuttavia gi\u00e0 durante il breve tragitto verso le campagne circostanti Matthew Shepard fu verosimilmente derubato delle scarpe, della propria carta di credito e dei contanti che aveva con s\u00e9, mentre McKinney condusse il proprio pick-up in un luogo completamente isolato, un vasto terreno a ridosso di Snowy View Road. Quando Matthew scese dal veicolo per scappare venne afferrato dai due e legato a una staccionata di legno presente nel campo, per essere poi colpito ripetutamente da McKinney con il calcio della propria pistola. \nIl giovane Matthew venne selvaggiamente pestato e lasciato legato alla staccionata ormai agonizzante e completamente coperto di sangue. \nMcKinney e Henderson si allontanarono subito dopo e dai suoi documenti risalirono anche l'indirizzo della famiglia Shepard, tanto da ipotizzare di dirigersi a svaligiare la loro casa, anche se poi desistettero. \nMatthew Shepard fu trovato diciotto ore dopo l'aggressione da un ciclista di passaggio che scambi\u00f2 il suo corpo martoriato per uno spaventapasseri; Matthew era ancora legato alla staccionata, vivo ma esanime, coperto di sangue e in stato di incoscienza; il passante chiam\u00f2 subito i soccorsi e giunse sul luogo una pattuglia di polizia della Contea di Albany. A effettuare le operazioni di primo soccorso fu l'agente Reggie Fluty che, seppur priva di guanti chirurgici, cerc\u00f2 di praticare al ragazzo la respirazione bocca a bocca e il massaggio cardiaco. \nIl ragazzo, ormai in fin di vita, riportava una grave frattura dalla nuca fino oltre l'orecchio destro. Parte del cervello era stato danneggiato irremediabilmente tanto da risultare compromessa la capacit\u00e0 di regolare le funzioni vitali. Furono riscontrate inoltre circa una dozzina di ecchimosi e profonde ferite sulla testa, sul collo e sulla faccia. Venne riportato che Shepard era stato colpito con una violenza tale da rendere il suo volto completamente ricoperto di sangue, a eccezione di dove era stato lavato dalle sue stesse lacrime. \nFu subito trasportato all'Ivinson Memorial Hospital di Laramie e successivamente al centro traumatologico Poudre Valley di Fort Collins, in Colorado. Tuttavia i medici giudicarono le sue lesioni troppo gravi per poter essere operate. Matthew Shepard non riprese pi\u00f9 conoscenza e rimase sempre in rianimazione fino alla sua morte, avvenuta alle 00:53 del 12 ottobre. Dagli esami clinici emerse anche che Matthew Shepard era positivo all'HIV e ci\u00f2 allarm\u00f2 la poliziotta che gli aveva praticato le operazioni di primo soccorso senza adeguate protezioni tuttavia, dopo ripetuti esami, l'agente di polizia risult\u00f2 negativa. Questo ulteriore particolare della vicenda accese forti dibattiti volti a screditare l'immagine di Matthew Shepard e della comunit\u00e0 LGBT in generale.\nLa polizia di Laramie arrest\u00f2 McKinney e Henderson poco dopo il ritrovamento di Matthew quasi per caso, poich\u00e9 i due sbandati furono coinvolti in una rissa ai danni di due ragazzi ispanici. A seguito dell'arresto la polizia trov\u00f2 nel pick-up di McKinney l'arma insanguinata, le scarpe di Matthew e la sua carta di credito. Malgrado il tentativo di procurarsi invano un alibi tramite le loro fidanzate, i due assassini vennero arrestati con l'accusa di rissa, sequestro, aggressione, lesioni, rapina a mano armata e omicidio volontario.\nIl processo.\nDurante le udienze di entrambi la difesa di ciascun imputato adott\u00f2 varie strategie per giustificare le efferate azioni degli assassini. Quella pi\u00f9 degna di nota fu la cosiddetta difesa da panico gay, ovvero che i due sarebbero stati temporaneamente incapaci di intendere e di volere a causa di presunte \"avances\" sessuali che gli imputati dichiararono di aver ricevuto dalla vittima. In un secondo momento invece la difesa adott\u00f2 la strategia del pentimento, dichiarando che gli imputati avrebbero voluto soltanto derubare Shepard ma non avrebbero mai avuto intenzione di ucciderlo. Malgrado il seguito di alcuni innocentisti, entrambe le strategie si rivelarono deboli e l'efferatezza dell'omicidio prevalse sopra ogni cosa.\nRussell Arthur Henderson fu dichiarato colpevole il 5 aprile 1999 e accett\u00f2 di testimoniare contro McKinney per evitare la pena di morte; ricevette due condanne all'ergastolo, senza possibilit\u00e0 di appello e di essere rilasciato anticipatamente per buona condotta. \nNel processo a carico di Aaron James McKinney la giuria lo dichiar\u00f2 colpevole di \"omicidio di primo grado\", oltre che dei reati di sequestro e rapina. Quando si inizi\u00f2 a considerare la pena di morte per il solo McKinney, i genitori di Matthew, seppur molto provati dalla loro tragedia, iniziarono a valutare un eventuale patteggiamento con gli avvocati della difesa, una sofferta scelta che tuttavia port\u00f2 anche per McKinney a due condanne di ergastolo senza possibilit\u00e0 di appello e di essere rilasciato anticipatamente per buona condotta. \nI genitori di Matthew, all'udienza finale dichiararono: \u00ab\"Noi stiamo risparmiando la sua vita in memoria di uno che non ce l'ha pi\u00f9.\"\u00bb\nMalgrado ci\u00f2, una volta in prigione McKinney ed Henderson cercarono entrambi di razionalizzare nuovamente l'accaduto affermando che le loro azioni erano state dettate dalla Bibbia e anche il clero della locale comunit\u00e0 cattolica assunse un atteggiamento assai ambiguo opponendosi fortemente alla pena di morte per questo specifico caso.\nLe conseguenze.\nFurono molte le manifestazioni di solidariet\u00e0 a favore di Matthew Shepard in tutto il mondo, alcune gi\u00e0 a partire dalla morte del ragazzo. Queste manifestazioni portarono alla ribalta mediatica il caso e l'attenzione dell'opinione pubblica si concentr\u00f2 sull'omofobia e sulla discriminazione sessuale che Matthew Shepard fu costretto a subire. In seguito il caso interrog\u00f2 anche le coscienze riguardo l'annoso dibattito sulla pena di morte. \nTuttavia un gruppo di oppositori omofobi, capeggiati dal discusso pastore della Chiesa Battista Fred Phelps, protestarono a pi\u00f9 riprese con picchetti ai funerali di Shepard e a tutte le udienze del processo dei suoi assassini. L'accesa protesta di costoro si concretizz\u00f2 con svariate manifestazioni in cui campeggiavano cartelli con discutibili slogan tra cui: \u00ab\"Matt Shepard marcisce all'inferno\"\u00bb, \u00ab\"L'Aids cura i finocchi\"\u00bb e \u00ab\"Dio odia i froci\"\u00bb. Successivamente Phelps chiese anche l'autorizzazione per la costruzione di un monumento granito da erigere nel parco di Casper, sul quale avrebbe dovuto essere apposta una targa in bronzo con l'immagine di Matthew Shepard e le parole: \u00ab\"MATTHEW SHEPARD, entrato all'inferno il 12 ottobre 1998, in spregio all'avviso di Dio: \"Non avrai con maschio relazioni come si hanno con donna: \u00e8 abominio.\" - Levitico 18:22\"\u00bb, ma non gli venne concessa. \nDurante il processo a Henderson, Romaine Patterson, un'amica di Matthew Shepard, insieme ad altri suoi amici e sostenitori, organizz\u00f2 una controprotesta pacifica e silenziosa nei confronti di Phelps, circondando il suo gruppo di esagitati. I dimostranti guidati da Romaine Patterson indossarono una lunga tunica bianca con grandi ali che nascosero completamente al pubblico di passaggio la vista del gruppo di Phelps, che gi\u00e0 era stato confinato dalla polizia in una piccola area delimitata. Nonostante il gruppo di Romaine Patterson non avesse un preciso nome durante la dimostrazione, \u00e8 stato successivamente soprannominato \"Angels of Peace\" e l'iniziativa \"Angel Action\". \nTattiche simili a quelle utilizzate dagli \"Angels of Peace\" crearono un precedente e vennero riutilizzate in numerose occasioni di protesta contro le manifestazioni omofobe di Phelps, ottenendo per\u00f2 risultati meno efficaci a causa dell'intervento della polizia che separ\u00f2 i gruppi confinandoli in zone diverse per evitare un contatto troppo ravvicinato tra i due gruppi.\nLa staccionata alla quale Matthew Shepard venne legato e lasciato morire \u00e8 stata definitivamente rimossa dal proprietario del terreno poco tempo dopo la conclusione del processo. I genitori di Matthew, Judy e Dennis, sono ancora oggi attivi sostenitori dei diritti gay ed educatori alla tolleranza. Per timore che la sepoltura di Matthew Shepard venisse profanata o vandalizzata, essi decisero di conservare privatamente le ceneri del figlio. \nIl caso Shepard spinse il presidente Bill Clinton a rinnovare i tentativi di estendere una legge federale in materia di \"crimini per pregiudizio\" includendo individui gay, lesbiche e disabili, seppur contestati dalla maggioranza Repubblicana della Camera dei Rappresentanti. \nFu soltanto con l'amministrazione di Barack Obama che si arriv\u00f2 al Matthew Shepard Act, legge fortemente voluta dallo stesso presidente Obama, le cui modifiche sono state riproposte e definitivamente approvate dalla maggioranza Democratica di Camera e Senato il 22 ottobre del 2009.\nNel 2018, a vent'anni esatti dal brutale assassinio, le ceneri di Matthew Shepard sono state trasferite presso la cripta della National Cathedral di Washington.\nInfluenza culturale.\nCinema.\nSono stati prodotti tre film sulla storia di Shepard:\nMatthew Shepard \u00e8 inoltre presente, in una breve intervista, nel documentario \"Dear Jesse\".\nPittura.\nNel 2011 l'artista Antonello Morsillo ha omaggiato Shepard con la tela Scarecrow, raffigurandolo come un angelo nella mostra Svestiti di carne i martiri del pensiero, al Caff\u00e8 letterario di Roma, accanto ad altri martiri come Pasolini, Ipazia e Giordano Bruno.\nTelevisione.\nNel novembre del 2004 gli assassini di Shepard sono stati intervistati al programma \"20/20\" della rete televisiva \"ABC News\", spiegando che il loro omicidio non fu indotto da motivazioni omofobe, bens\u00ec da una collera aggravata dall'assunzione di metilanfetamine, un'affermazione che per\u00f2 venne da subito smentita dagli inquirenti del caso sulla base di analisi cliniche. \nEntrambi dichiararono anche di avere avvisato da subito i loro avvocati, ma che questi preferirono intraprendere l'inutile linea difensiva basata sulla \"difesa da panico gay\". L'emittente televisiva ABC venne criticata aspramente dalla comunit\u00e0 LGBT per questa intervista televisiva.\nMusica.\nLe canzoni scritte sul caso Shepard sono circa una cinquantina. Fra esse si segnala:"}
{"id": "246565", "revid": "287204", "url": "https://it.wikipedia.org/wiki?curid=246565", "title": "Endomorfismo", "text": "In matematica, un endomorfismo di una struttura algebrica \u00e8 una funzione dall'insieme sostegno della struttura in s\u00e9, che preservi le operazioni. In altre parole, \u00e8 un morfismo della struttura algebrica in s\u00e9 stessa.\nDefinizione.\nSia X un insieme o una struttura. Si definisce endomorfismo una funzione T tale che:\nformula_1.\nL'endomorfismo si pu\u00f2 quindi attuare su un insieme generico; in varie applicazioni risulta importante considerare gli endomorfismi basati su spazi vettoriali.\nSi indica invece con formula_2 l'insieme degli endomorfismi di X.\nOperazioni binarie.\nSe un insieme \"X\" \u00e8 dotato di un'operazione binaria *, che associa a due elementi \"x\" e \"y\" un altro elemento \"x\" * \"y\" di \"X\", un endomorfismo di \"X\" \u00e8 una funzione \"f\": \"X\" \u2192 \"X\" tale che\nper ogni \"x\" e \"y\" in \"X\". L'esempio pi\u00f9 importante di insieme dotato di operazione binaria \u00e8 il gruppo.\nAd esempio, la funzione \"f\"(\"x\") = 2\"x\" dal gruppo dei numeri interi in s\u00e9 \u00e8 un endomorfismo rispetto all'operazione di somma. La funzione \"f\"(\"x\") = \"x\" + 1 invece no.\nSpazi vettoriali.\nSe \"V\" \u00e8 uno spazio vettoriale, un endomorfismo di \"V\" \u00e8 un'applicazione lineare T da \"V\" in s\u00e9 stesso T: V \u2192 V. \nData la precedente definizione relativa agli spazi vettoriali, \u00e8 interessante chiedersi, essendo l'immagine dell'endomorfismo un sottoinsieme di V, se esistono in X dei \"sottospazi\" U di dimensione 1 che sono lasciati invariati per l'azione dell'endomorfismo. Ci si chiede cio\u00e8 se esistono degli insiemi U tali che formula_4. La ricerca di questi sottospazi \u00e8 riconducibile alla ricerca di particolari vettori, detti autovettori di T."}
{"id": "246567", "revid": "486946", "url": "https://it.wikipedia.org/wiki?curid=246567", "title": "Matrici simili", "text": ""}
{"id": "246568", "revid": "729019", "url": "https://it.wikipedia.org/wiki?curid=246568", "title": "Isola di Panarea", "text": "Panarea (\"Panar\u00eca\" in siciliano) \u00e8 un'isola italiana appartenente all'arcipelago delle isole Eolie, in Sicilia.\nAmministrativamente appartiene a Lipari, comune italiano della citt\u00e0 metropolitana di Messina, di cui costituisce una frazione di 241 abitanti, suddivisa nei centri di San Pietro (il principale approdo), Ditella e Drauto.\n\u00c8 l'isola pi\u00f9 piccola e la meno elevata dell'arcipelago eoliano, nonch\u00e9 la pi\u00f9 antica, e con gli isolotti di Basiluzzo, Spinazzola, Lisca Bianca, Dattilo, Bottaro, Lisca Nera e gli scogli dei Panarelli e delle Formiche, costituisce un microarcipelago fra Lipari e l'isola di Stromboli posto su un unico basamento sottomarino.\nGeografia fisica.\nTerritorio.\nDal punto di vista geologico Panarea \u00e8 la pi\u00f9 antica isola delle Eolie, con gli isolotti circostanti \u00e8 quel che resta di fenomeni eruttivi di un unico bacino vulcanico, oramai quasi del tutto sommerso ed eroso dal mare e dal vento. Divisa nel senso della lunghezza da un'elevata dorsale, rimane soltanto la parte orientale e meridionale dell'isola originaria, con coste relativamente limitate in altezza, caratterizzate da piccole spiagge e vaste zone pianeggianti, anticamente coltivate a vigne ed oliveti e di cui ancora oggi si notano i terrazzamenti che erano adibiti alle colture, oramai abbandonate.\nIl lato occidentale e settentrionale \u00e8 caratterizzato da alte coste inaccessibili e molto frastagliate, un continuo succedersi di terrazzamenti, crepacci e suggestive formazioni di lava solidificata. Il condotto principale dell'originario complesso vulcanico \u00e8 situato all'incirca nel tratto di mare compreso tra lo scoglio La Nave e lo scoglio Cacatu. Sempre dal mare, sulla costa occidentale (Cala Bianca), sono invece visibili i resti di un camino vulcanico secondario dalla forma di grosso imbuto.\nSul lato nord-est dell'isola, sulla spiaggia della Calcara \u00e8 tuttora possibile scorgere fumarole di vapori che si levano dalle fessure fra le rocce (dai suggestivi colori sulfurei), ultime tracce di attivit\u00e0 vulcanica con temperature fino ai 100\u00a0\u00b0C. In alcuni punti fra i ciottoli in riva al mare, per effetto di queste sorgenti di calore, l'acqua ribolle fino ad essere ustionante. Altri fenomeni eruttivi subacquei sono evidenti nel ribollire delle acque fra l'isolotto di Bottaro e Lisca Bianca. Non sono invece pi\u00f9 identificabili le sorgenti termali segnalate sulla carta poco a nord della punta Peppe Maria.\nL'Istituto nazionale di geofisica e vulcanologia ritiene che l'attivit\u00e0 vulcanica potrebbe non essere cessata del tutto, e considera il vulcano come quiescente, ed \u00e8 per questo motivo presente nell'elenco dei vulcani italiani stilato dalla Protezione Civile.\nFlora e fauna.\nLa macchia mediterranea di Panarea presenta fico d'India (\"Opuntia ficus indica\"), lentisco (\"Pistacia lentiscus\"), ginestra (\"Spartium junceum\"), cappero (\"Capparis spinosa\") e piante di olivo (\"Olea europaea\") secolari, resti dell'antica vocazione agricola dell'isola (scomparsi i vigneti che esistevano fino agli anni settanta). La vegetazione originaria \u00e8 poi contaminata da molte specie vegetali esogene, arrivate con il boom edilizio e turistico.\nPer quanto riguarda la fauna \u00e8 presente il falco della regina (\"Falco eleonorae\"), il corvo (\"Corvus corax\"), qualche marangone (\"Phalacrocorax carbo\") e il gabbiano reale mediterraneo (\"Larus michahellis\") che nidificano sulle inaccessibili pareti delle coste occidentali. Caratterizza la fauna isolana il geco (\"Tarentola mauritanica\"), innocuo e utilissimo predatore di insetti.\nStoria.\nPreistoria.\nPanarea fu abitata gi\u00e0 in epoca preistorica come testimonia il villaggio dell'et\u00e0 del Bronzo (XIV secolo a.C.) sul promontorio di Capo Milazzese, a sud-ovest dell'isola (da cui prende il nome la Cultura del Milazzese). La particolare posizione del pianoro, proteso verso il mare e protetto da alte pareti a dirupo sul mare - dunque facilmente difendibile - ne fece un luogo ideale per l'insediamento: nel villaggio, di cui sono visibili e visitabili i resti di una ventina di capanne, sono stati ritrovati materiali d'origine micenea, a testimonianza del ruolo svolto, anche in antichit\u00e0, dall'arcipelago eoliano, al centro delle principali rotte commerciali del Mar Mediterraneo. Per il resto Panarea condivide la storia delle altre isole Eolie ed in particolare di Lipari.\nEt\u00e0 antica.\nAbitate fin dal neolitico, nel periodo fra il VII e il VI secolo a.C. le isole furono preda di continue scorrerie etrusche fino a quando questi ultimi non vennero sostituiti dalla colonizzazione greca. Nel 264 a.C. Lipari \u00e8 alleata di Cartagine e le isole devono quindi subire i continui attacchi della flotta romana. Nel 252 a.C. Lipari e le sue isole passeranno sotto il dominio romano. Ne sono prova i resti di una villa romana sulla difficilmente accessibile sommit\u00e0 dell'isolotto di Basiluzzo, propriet\u00e0 di un eccentrico possidente romano, evidentemente amante dell'asprezza e bellezza dei panorami panarellesi.\nEt\u00e0 medievale.\nCon la caduta dell'Impero romano d'Occidente inizia un periodo di decadenza che aumenta con la dominazione bizantina e diviene ancor pi\u00f9 rapida con l'inizio dell'occupazione araba (827/1061). Con l'avvento dei Normanni e la nascita del Regno di Sicilia ricominci\u00f2 lo sviluppo economico e demografico delle isole (1340-1544 circa). A met\u00e0 del 1500 infatti gli arabi ricominciarono a insidiare le isole (ne resta traccia nella toponomastica isolana nella baia e relativa contrada di Drautto, dal nome del pirata Dragut. Per le scorrerie della pirateria arabo-turca l'isola rimase pressoch\u00e9 disabitata, gli abitanti infatti non superavano il centinaio. Verso la fine del XVII secolo i contadini di Lipari ripresero a coltivarla (senza portarvici per\u00f2 donne e bambini, per via del pericolo delle scorrerie piratesche).\n\u00c8 significativo come sopra il villaggio preistorico di Cala Junco esista il \"Castello del Salvamento\" (nella toponomastica eoliana \"castello\" sta per pinnacolo roccioso di notevole altezza), usato appunto come provvidenziale rifugio degli abitanti durante queste incursioni. In seguito, con il miglioramento della situazione politica nelle isole, la popolazione di Panarea aument\u00f2 sino a circa 1000 persone. Ma alla fine dell'Ottocento diminu\u00ec nuovamente per via dell'emigrazione, verso Stati Uniti, Sud America e Australia.\nEt\u00e0 contemporanea.\nAi giorni nostri la popolazione \u00e8 intorno ai 200 abitanti stabili (in inverno, nei mesi estivi con i turisti pu\u00f2 facilmente decuplicare). Gli isolani vivono ora soprattutto del successo turistico dell'isola, esploso alla fine degli anni settanta, ma iniziato alla fine degli anni cinquanta, con la scoperta di queste isole da parte di villeggianti pi\u00f9 avventurosi, alla ricerca di un'oasi di vita pi\u00f9 semplice e a contatto diretto con la natura.\nLa festa di San Pietro.\nIl 29 giugno Panarea festeggia S.Pietro, patrono dell'isola. La statua del Santo viene portata a spalla dai fedeli lungo le stradine principali dell'isola, la processione \u00e8 accompagnata dalla banda con intervalli di preghiera. La caratteristica di questa processione, che la rende affascinante e suggestiva, riguarda il momento in cui la statua viene messa su una barca e si prosegue via mare. Una processione suggestiva del patrono che protegge l'isola ed il suo mare, che benedice i fedeli e le ricchezze naturali dell'isola. La processione via mare ricorda la passione degli abitanti dell'isola per la pesca, fonte primaria di lavoro, quasi fosse una vocazione naturale per chi nasce in questi luoghi. Da qui comprendiamo anche la forte devozione degli abitanti di Panarea a S.Pietro, pescatore nella vita, prima di incontrare Ges\u00f9, pescatore di uomini dopo l'incontro con il figlio di Dio.\nI festeggiamenti durano tutta la giornata del 28 e del 29 giugno. La processione, in genere (dipende chiaramente dall'organizzazione annuale dell'evento), \u00e8 organizzata a chiusura della festa, il 29 giugno. Il giorno della vigilia della festa \u00e8 ricco di eventi che preparano al clima di festeggiamenti: gruppi folkloristici, balli, canti, prodotti tipici, bancarelle, ricreano un quadretto pittoresco e delizioso che richiama l'attenzione e la curiosit\u00e0 di tanti turisti e risveglia la fede negli animi degli abitanti dell'isola che, attraverso queste ricorrenze, mostrano quanto sia bella la loro storia e quanto valore abbiano le tradizioni e la cultura autoctona. Anche il giorno in cui si svolge la processione non mancano momenti di arte e spettacolo. La chiusura della festa vede come protagonisti dei sorprendenti giochi pirotecnici sul mare.\nMonumenti e luoghi d'interesse.\nAree naturali.\nL'isola di Panarea ricade all'interno della riserva naturale orientata Isola di Panarea e scogli viciniori, istituita nel 1997, comprendente anche gli altri isolotti del miniarcipelago di Panarea.\nSociet\u00e0.\nLingue e dialetti.\nOltre alla lingua ufficiale italiana, a Panarea si parla la lingua siciliana nella sua variante eoliana. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nNel \"Vocabolario siciliano\" la parlata di Panarea \u00e8 indicata con la sigla ME34b, afferente al gruppo dei dialetti messinesi orientali del versante tirrenico.\nCultura.\nCinema.\nVanno ricordati almeno il celebre film \"Stromboli terra di Dio\" di Roberto Rossellini (1950) e l'altrettanto famoso \"L'avventura\", di Michelangelo Antonioni (1960), ambientato in larga parte a Panarea, Basiluzzo e Lisca Bianca. Anche il film di cassetta \"Panarea\" di Pipolo \u00e8 ambientato sull'isola stessa. A Panarea \u00e8 inoltre ambientata una scena del secondo episodio (\"Isole\") di \"Caro diario\", film del 1993 di Nanni Moretti.\nGeografia antropica.\nIl centro abitato di Panarea costituisce una frazione di 241 abitanti del comune di Lipari, nella citt\u00e0 metropolitana di Messina, formata dai centri di Ditella, Drauto e San Pietro, collegate tra di loro e distribuite nella parte orientale dell'isola.\nEconomia.\nTurismo.\nIl successo turistico, che ha portato indubbi benefici economici e di qualit\u00e0 della vita alla popolazione dell'isola, ha inevitabilmente comportato aspetti negativi, quali una progressiva inesorabile cementificazione e speculazione edilizia (seppur in misura minore e pi\u00f9 controllata rispetto ad altre isole dell'arcipelago), una spersonalizzazione del carattere originario (le nuove case o quelle riadattate ad uso turistico stanno via via perdendo il carattere originario verso uno stile simil-eoliano, o peggio verso un generico esotismo), una banalizzazione dell'offerta turistica, non pi\u00f9 dissimile da qualsiasi altra localit\u00e0 balneare, un affollamento di massa nei mesi estivi, agosto in particolare, caratterizzato da un turismo \"mordi e fuggi\", quest'ultimo pi\u00f9 attratto dalla nomea di sedicente \"isola dei VIP\", che dalle effettive bellezze paesaggistiche dell'isola.\nNel 2011 \u00e8 stata descritta dalla rivista \"W\" come \"l'epicentro della scena estiva pi\u00f9 chic nel Mediterraneo\".\nInfrastrutture e trasporti.\nPorti.\nL'unico approdo possibile a Panarea \u00e8 permesso dallo scalo Ditella, nel borgo di San Pietro."}
{"id": "246572", "revid": "767487", "url": "https://it.wikipedia.org/wiki?curid=246572", "title": "Destino (film 1942 Duvivier)", "text": "Destino (\"Tales of Manhattan\") \u00e8 un film del 1942 diretto da Julien Duvivier.\nTrama.\nFilm quasi a episodi il cui fulcro \u00e8 uno smoking che porta sfortuna, il direttore di orchestra che lo indossa finisce praticamente in mutande, ma che pu\u00f2 anche portare la morte o l'emergere di una verit\u00e0.\nNel primo episodio, Charles Boyer viene ucciso mentre indossa il frac proprio dopo aver offerto la sua migliore prova di recitazione.\nNel secondo episodio, Ginger Rogers trova una lettera romantica nel frac del suo fidanzato Cesar Romero che chiede aiuto al suo migliore amico Henry Fonda che finisce per innamorarsi della ragazza.\nNel terzo episodio, Charles Laughton \u00e8 un musicista brillante ma povero, per caso ottiene la possibilit\u00e0 di dirigere una grande ed importante orchestra ma a causa di uno strappo nel frac il pubblico ride. Victor Francen, un altro musicista gli offre il suo frac chiedendogli di continuare il concerto e il pubblico maschile in segno di solidariet\u00e0 si toglie il proprio frac.\nNel quarto episodio, Edward G.Robinson \u00e8 un alcolizzato che affitta un frac per non sfigurare al ritrovo dei compagni del college e far credere a tutti di essere un avvocato di successo nonostante sia stato radiato. Durante la serata per\u00f2 la verit\u00e0 salta fuori ma il mattino seguente i compagni di classe gli offrono un buon lavoro e la possibilit\u00e0 di riacquistare la credibilit\u00e0.\nNel quinto episodio, J. Carrol Nash ruba il frac da un negozio di seconda mano per poter compiere un furto in una sala da giochi clandestina che riesce ma durante la fuga la giacca prende fuoco e lui la getta via con tutto il denaro in tasca. Il denaro viene raccolto da una coppia di afro-americani che li porta nella chiesa per fare in modo che venga distribuito tra i vari membri della comunit\u00e0 in base ai loro desideri. Uno di questi voleva uno spaventapasseri quindi il frac ha trovato una sua collocazione definitiva.\nProduzione.\nIl film fu prodotto dalla Twentieth Century Fox Film Corporation. Era prevista una sesta storia (che sarebbe stata inserita nel film come quinta) ma nonostante fosse stata girata non venne poi inserita per non allungare troppo la durata del film.\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche Stati Uniti il 24 agosto 1942, dopo una premi\u00e8re il 5 agosto. In Italia, il film venne fatto uscire il 15 luglio 1945, dopo la guerra."}
{"id": "246575", "revid": "181699", "url": "https://it.wikipedia.org/wiki?curid=246575", "title": "Similitudine tra matrici", "text": "In algebra lineare, la similitudine tra matrici \u00e8 un'importante relazione di equivalenza, che induce una partizione dell'insieme formula_1 di tutte le matrici quadrate con formula_2 righe e colonne a valori in un campo formula_3. In particolare, nella teoria degli endomorfismi di uno spazio vettoriale, due matrici si dicono simili quando rappresentano lo stesso endomorfismo rispetto a due basi diverse. Quindi ad ogni endomorfismo si pu\u00f2 associare una classe di equivalenza di matrici simili.\nDue matrici simili hanno gli stessi autovalori, rango, determinante e traccia. Non vale per\u00f2 il contrario: due matrici con la stessa traccia, lo stesso determinante, lo stesso rango e lo stesso polinomio caratteristico non sono necessariamente simili.\nDefinizione.\nDue matrici quadrate formula_4 e formula_5 sono simili quando esiste una matrice invertibile formula_6 tale che:\nIn particolare, la matrice identit\u00e0 e la matrice nulla sono simili solo a loro stesse.\nInvarianti per similitudine.\nDue matrici simili hanno lo stesso rango, determinante e traccia. Si dice quindi che rango, determinante e traccia sono \"invarianti\" per similitudine.\nLa dimostrazione dell'invarianza del determinante passa per il teorema di Binet:\nDue matrici simili hanno inoltre lo stesso polinomio caratteristico e lo stesso polinomio minimo. Infatti, dalla definizione si ha che formula_10, da cui si ricava il polinomio caratteristico:\ne dal momento che formula_12 \u00e8 uno scalare si pu\u00f2 moltiplicare a sinistra e a destra di formula_13 per formula_14 e per formula_15. Infatti:\nSi ha quindi che:\nda cui formula_18.\nQuesto fatto comporta che due matrici simili abbiano anche gli stessi autovalori, infatti se formula_19 \u00e8 un autovalore della matrice formula_4, ed formula_4 \u00e8 simile a formula_5, si ha:\nper qualche vettore formula_24 diverso da zero. Moltiplicando entrambi i membri della seconda uguaglianza a sinistra per formula_6 si ottiene:\nper cui formula_12 \u00e8 anche autovalore di formula_28 con autovettore formula_29.\nDue matrici con la stessa traccia, lo stesso determinante e lo stesso polinomio caratteristico non sono tuttavia necessariamente simili. Ad esempio:\nnon sono matrici simili.\nRelazione con gli endomorfismi.\nLa relazione di similitudine fra matrici \u00e8 usata soprattutto per la sua stretta relazione con la teoria degli endomorfismi di uno spazio vettoriale, riassunta nell'asserzione seguente: sia \"T\" un endomorfismo di uno spazio vettoriale. Le matrici associate a formula_31 rispetto a due basi diverse dello spazio sono simili.\nUna matrice simile ad una matrice diagonale si dice diagonalizzabile. Lo studio della diagonalizzabilit\u00e0 di una matrice \u00e8 un problema centrale in algebra lineare. Non tutte le matrici sono diagonalizzabili, ed a tal proposito sui campi reale e complesso la forma canonica di Jordan di una matrice quadrata formula_4 definisce una matrice triangolare formula_33 simile ad formula_4 che ha una struttura il pi\u00f9 possibile vicina ad una matrice diagonale. In particolare, la matrice \u00e8 diagonale se e solo se formula_4 \u00e8 diagonalizzabile, altrimenti \u00e8 divisa in blocchi detti \"blocchi di Jordan\".\nParticolare importanza riveste il caso in cui la matrice invertibile che definisce la relazione di similitudine \u00e8 una matrice unitaria. Due matrici formula_4 e formula_5 sono unitariamente equivalenti se sono simili rispetto ad una matrice unitaria formula_38, ovvero formula_39. Ad esempio, le matrici hermitiane sono unitariamente equivalenti alle matrici diagonali reali, e le matrici normali sono unitariamente equivalenti alle matrici diagonali complesse."}
{"id": "246580", "revid": "1812835", "url": "https://it.wikipedia.org/wiki?curid=246580", "title": "Teoria dei quanti", "text": "In fisica la teoria dei quanti (\"old quantum theory\" ovvero \"vecchia teoria quantistica\", in inglese) \u00e8 un insieme di teorie fisiche sviluppatesi nel primo quarto del XX secolo per spiegare una serie di fenomeni evidenziati dagli esperimenti, altrimenti inspiegabili nel quadro della meccanica classica. \nTali teorie, che utilizzano i postulati della meccanica classica assieme ad alcune ipotesi ad hoc, si sono rivelate correzioni quantistiche alla teoria classica, che viene detta perci\u00f2 semiclassica. Tra le pi\u00f9 importanti ipotesi formulate in tale ambito vi sono la quantizzazione dell'energia per tutti i sistemi fisici, la quantizzazione della radiazione elettromagnetica sulla base di un comportamento particellare (il fotone), la dualit\u00e0 onda-particella.\nLa teoria dei quanti ha fornito una spiegazione euristica a vari fenomeni, tra i quali la radiazione di corpo nero, l'effetto fotoelettrico, l'effetto Compton, il calore specifico dei solidi, gli spettri atomici, la stabilit\u00e0 dell'atomo di idrogeno e la diffrazione di elettroni.\nRadiazione di corpo nero.\nNel 1859 il fisico tedesco Gustav Kirchhoff inizi\u00f2 lo studio della radiazione elettromagnetica emessa da un corpo nero, ossia un corpo capace di assorbire tutta la radiazione incidente su di esso. Se il corpo \u00e8 in equilibrio termico con l'ambiente circostante esso dovr\u00e0 emettere a sua volta energia sotto forma di radiazione elettromagnetica. \nSuccessivamente alcuni esperimenti provarono che lo spettro elettromagnetico emesso da un corpo nero \u00e8 una caratteristica indipendente dal materiale di cui \u00e8 composto il corpo ed \u00e8 legato solo alla temperatura del corpo stesso. \nPossiamo renderci conto del fatto che i corpi caldi emettano radiazione elettromagnetica a seconda della loro temperatura guardando, ad esempio, un pezzo di ferro rovente (di colore rosso) o il filamento di una lampadina (che emette luce bianca).\nNel 1894 Wilhelm Wien mostr\u00f2 a partire dalle leggi della termodinamica classica che la distribuzione dell'energia emessa da un corpo nero per unit\u00e0 di tempo e di area (radianza) in un certo intervallo di lunghezza d'onda deve essere descritto dalla legge:\nformula_1\nL'energia irradiata \u00e8 infatti dovuta ad onde stazionarie (o \"modi stazionari\") della cavit\u00e0 emettente, ed in particolare \u00e8 il risultato dell'equilibrio termodinamico fra tutti i \"modi\" possibili, le frequenze. Secondo l'elettromagnetismo classico, dunque, l'equilibrio termodinamico su tutte le frequenze ha come diretta conseguenza che per lunghezze d'onda molto piccole la radianza emessa dovrebbe essere infinita, dando luogo alla cosiddetta catastrofe ultravioletta. Ovviamente gli esperimenti confermarono che l'energia si mantiene finita anche nel limite di lunghezze d'onda piccole.\nNel 1900 Max Planck riusc\u00ec a derivare la forma corretta della distribuzione ipotizzando che l'energia assunta dagli oscillatori potesse essere solo un \"multiplo intero\" di una frequenza fondamentale. Lo scambio di energia tra gli oscillatori e l'ambiente esterno era quindi \"discretizzato\" e doveva avvenire attraverso \"pacchetti\" di energia chiamati \"quanta\" (dal latino, \"quantus\" - quantit\u00e0).\nL'ipotesi assunta da Planck non era giustificabile secondo la meccanica classica.\nIl fisico tedesco introdusse una costante formula_2, chiamata poi in suo onore costante di Planck (con le dimensioni fisiche di energia per tempo formula_3), che lega il valore dell'energia formula_4 elettromagnetica alla sua frequenza formula_5 attraverso la formula\nTale formula descrive un \"quanto di energia\", ovvero una quantit\u00e0 minima non ulteriormente suddivisibile.\nEffetto fotoelettrico.\nNel 1887, Heinrich Hertz scopr\u00ec l'effetto fotoelettrico mentre stava eseguendo gli esperimenti riguardanti le onde elettromagnetiche. L'effetto fotoelettrico consiste nell'emissione di elettroni da parte di metalli che vengono irraggiati con della luce ultravioletta. Esperimenti successivi delinearono le caratteristiche di queste effetto che consistono in:\nNonostante il fenomeno fosse spiegabile a partire dalle leggi dell'elettromagnetismo classico alcuni caratteristiche di quest'effetto non potevano essere spiegate. In particolare, per l'elettromagnetismo classico l'energia trasportata da un'onda elettromagnetica \u00e8 direttamente proporzionale alla sua intensit\u00e0. Non era quindi spiegabile la dipendenza dell'emissione dei fotoelettroni dalla frequenza della radiazione incidente. Allo stesso modo, l'elettromagnetismo classico prevedeva che l'energia trasportata da un'onda elettromagnetica fosse distribuita sulla regione di incidenza della luce: era quindi previsto che l'emissione degli elettroni dovesse richiedere molto tempo prima di avvenire nel caso di radiazioni di bassa intensit\u00e0, questa ipotesi era in contraddizione con quanto osservato.\nNel 1905 Einstein propose che la radiazione stessa consistesse di quanti di energia e che l'energia di ogni quanto fosse legata alla frequenza della radiazione tramite la legge di Planck\nformula_7 \nLa luce interagisce con la materia a livello atomico sotto forma di particelle dette \"quanti di luce\", poi ribattezzati fotoni nel 1926. Quando un fotone \u00e8 assorbito da un elettrone, questo acquista tutta la sua energia e se questa \u00e8 abbastanza grande pu\u00f2 anche sfuggire all'attrazione dell'atomo a cui \u00e8 legato. Se l'energia del fotone dipende linearmente dalla sua frequenza e vale formula_8, a frequenze troppo basse l'energia \u00e8 insufficiente affinch\u00e9 questo processo sia possibile. L'effetto fotoelettrico quindi sparisce del tutto, indipendentemente dal numero di fotoni incidenti (che determinano solo l'ampiezza dell'onda classica). L'interazione fra radiazione e materia \u00e8 quindi spiegata in termini di processi puntuali che coinvolgono particelle elementari.\nEffetto Compton.\nNel 1916, Einstein ipotizz\u00f2 che i fotoni dovessero trasportare anche quantit\u00e0 di moto, oltre che energia. Gli esperimenti che fornirorono la pi\u00f9 diretta conferma del comportamento particellare della luce furono eseguiti da Arthur Compton nel 1923-24. Compton scopr\u00ec che la radiazione di una data lunghezza d'onda (nella regione dei raggi X) inviata attraverso una lamina metallica veniva diffusa in due componenti: una della stessa lunghezza d'onda di quella incidente e un'altra componente di lunghezza d'onda leggermente superiore.\nSecondo la teoria classica la riemissione di radiazione era spiegabile a causa del fatto che l'onda elettromagnetica inviata sul corpo metteva in oscillazione forzata gli elettroni contenuti nella lamina metallica che a loro volta irradiavano nuovamente radiazione con frequenza pari a quelli di oscillazione e quindi uguale a quella incidente. Tuttavia la presenza della componente di lunghezza d'onda maggiore non era spiegabile. Compton fu in grado di spiegare l'esistenza di questa componente trattando la radiazione incidente come composta da fotoni di energia [h\u03c5] che si comportavano come particelle classiche nell'urto con gli elettroni. Nell'urto una parte dell'energia del fotone veniva ceduta all'elettrone dando origine a fotoni di energia diversa e quindi di frequenza (e lunghezza d'onda) diversa, rispettando comunque le leggi di conservazione dell'energia e di conservazione della quantit\u00e0 di moto.\nModello atomico di Bohr-Sommerfeld.\nModello atomico di Bohr.\nGrazie alla scoperta della radioattivit\u00e0 alfa da parte di Henri Becquerel nel 1896 inizi\u00f2 uno studio dell'atomo attraverso il bombardamento di diversi materiali con particelle alfa. In particolare l'esperimento di Rutherford mostr\u00f2 che la maggior parte della materia atomica doveva essere concentrata in un volume ristretto rispetto alle dimensioni atomiche, detto nucleo, attorno alla quale si trovavano gli elettroni. Fu cos\u00ec proposto un modello planetario dell'atomo.\nTuttavia, secondo le leggi dell'elettromagnetismo classico una carica elettrica accelerata, come un elettrone che compie un'orbita circolare attorno al nucleo sottoposto alla forza centripeta, dovrebbe irradiare onde elettromagnetiche, perdendo cos\u00ec energia e precipitando sul nucleo in un tempo brevissimmo (circa 1 nanosecondo - formula_9 s), cio\u00e8 non esisterebbero atomi stabili.\nContemporaneamente si inizi\u00f2 l'indagine degli spettri atomici grazie all'affinamento delle tecniche di spettroscopia, ossia mediante l'analisi della luce emessa da un gas a bassa pressione nel quale viene fatta scorrere della corrente elettrica. Contrariamente alle previsioni della meccanica classica lo spettro osservato consisteva di righe anzich\u00e9 di bande continue. Furono formulate alcune leggi empiriche, tra le quali possiamo citare il principio di combinazione di Ritz o la formula di Balmer, che ottennero un buon accordo con i risultati sperimentali ma che erano inspiegabili dal punto di vista classico.\nNel 1913 il fisico danese Niels Bohr propose una nuova teoria per l'atomo di idrogeno, essa si fondava sui seguenti postulati:\nLa nuova teoria permetteva di calcolare quali fossero le orbite permesse e da esse di risalire ai valori attesi per le lunghezze d'onda osservate che risultarono essere in accordo con i valori sperimentali.\nLa quantizzazione di Sommerfeld.\nArnold Sommerfeld introdusse una regola pi\u00f9 generale per la quantizzazione: essa affermava che l'integrale dell'azione su un cammino chiuso nello spazio delle fasi dovesse essere un multiplo intero della costante di Planck che assumeva il ruolo di unit\u00e0 fondamentale per il quanto di azione. Da questa regola, applicabile solo a sistemi periodici, risultava che la lunghezza della traiettoria dovesse essere un multiplo integrale della lunghezza d'onda di De-Broglie, quindi:\nIl principio di corrispondenza e l'osservazione che le quantit\u00e0 quantizzate dovessero essere invarianti adiabatici sono il fondamento di questa regola di quantizzazione.\nDualismo onda-particella.\nL'ipotesi di de Broglie.\nNel 1924 Louis Victor de Broglie, per la propria tesi di dottorato, formul\u00f2 l'ipotesi che anche le particelle dovessero avere comportamento ondulatorio cos\u00ec come era stato evidenziato il comportamento particellare della luce. Usando la nuova costante di Planck propose che la lunghezza d'onda di una particella che possiede quantit\u00e0 di moto formula_13 dovesse essere:\nformula_14\nL'introduzione della costante di Planck nella fisica ha reso possibile evidenziare analogie tra grandezze prima non chiare proprio per la mancanza di una costante che avesse le dimensioni necessarie.\nProve sperimentali di questa relazione furono fornite da Clinton Davisson e Lester Germer attraverso un esperimento nel 1927 e indipendentemente da George Thomson. Successivamente \nA. Tonomura esegu\u00ec l'esperimento della doppia fenditura confermando completamente l'ipotesi di De Broglie, mettendo in evidenza la diffrazione degli elettroni. Un effetto collegato al Dualismo onda-particella \u00e8 l'effetto Kapitza-Dirac proposto nel 1933 da P. Kapitza e P.A.M. Dirac.\nL'esperimento delle due fenditure.\nL'esperimento delle due fenditure fu ideato originariamente da Thomas Young nel 1803 e Augustin Fresnel agli inizi del XIX secolo per mostrare la natura ondulatoria della luce. Una sorgente di luce viene diretta verso due sottili fenditure e produce su di uno schermo una figura di interferenza, gi\u00e0 osservata nel medesimo esperimento condotto con onde sulla superficie dell'acqua. Questa figura consiste in una sequenza di bande pi\u00f9 luminose intervallate da regioni pi\u00f9 scure prive di luce. Questo permise di concludere che la luce ha sicuramente una natura ondulatoria; con particelle classiche infatti si formerebbero solamente due bande in corrispondenza dei due fori delle fenditure.\nLo stesso esperimento \u00e8 stato condotto nel XX secolo con particelle subatomiche, come gli elettroni. In questo caso una sorgente emette un singolo elettrone per volta di fronte alle due fenditure e uno schermo dietro di queste segnala con un punto la posizione finale raggiunta. Dopo molti elettroni emessi \u00e8 possibile osservare la distribuzione dei punti sullo schermo, distribuzione che si presenta analoga a quella di interferenza, con sequenze di bande ricche di punti intervallate da regioni in cui questi sono assenti. In questo caso tuttavia, trattandosi del passaggio di singoli elettroni, si deve concludere che in qualche modo l'elettrone stesso auto-interferisce, come se passasse allo stesso tempo per le due fenditure come un'onda. L'onda in questo caso ha natura probabilistica, in quanto, per poter essere messa in evidenza, richiede la ripetizione dello stesso processo fisico, il passaggio di un singolo elettrone attraverso le due fenditure, un numero formula_15 di volte grande, riproducendo esattamente la natura ondulatoria nel limite in cui formula_15 \u00e8 infinito.\nQuesto risultato lascia tuttavia aperta la questione di come sia possibile che un \"singolo\" elettrone si propaghi nello \"stesso momento\" attraverso \"due distinte\" fenditure. Si pu\u00f2 quindi tentare di osservare l'elettrone fisicamente attraversare le due fenditure illuminando queste ultime con della luce. I fotoni che costituiscono la luce colpiranno l'elettrone e permetteranno di capire se un elettrone \u00e8 passato attraverso una fenditura. In questo esperimento tuttavia si trova che l'elettrone viene rilevato passare solo attraverso una singola fenditura alla volta, ma nello stesso momento non si osserva pi\u00f9 la figura di interferenza sullo schermo, ma solo le due bande previste dalla meccanica classica. La misura stessa della posizione e del passaggio dell'elettrone disturba quindi drasticamente il suo stato originario, sulla base del principio di indeterminazione. Non vi \u00e8 alcun modo di stabilire come si comporti l'elettrone nei pressi delle fenditure che non distrugga al tempo stesso l'interferenza ondulatoria. Come scrisse Richard Feynman illustrando questo esperimento, in qualche modo \u00e8 come se il principio di indeterminazione protegga la meccanica quantistica e la natura dal mostrare nello stesso momento l'elettrone in un comportamento ondulatorio e in uno classico corpuscolare:\nSi tratta di una manifestazione del principio di complementarit\u00e0: entrambe le descrizioni sono necessarie in una descrizione del mondo quantistico, ma non possono essere evidenziate entrambe nello stesso momento. Non vi \u00e8 quindi modo di osservare allo stesso tempo l'elettrone come corpuscolo e come onda. Inoltre, fatto essenziale evidenziato da Bohr, la natura corpuscolare o ondulatoria mostrata di volta in volta \u00e8 determinata strettamente dall'apparato sperimentale e non direttamente dal sistema fisico oggetto di sperimentazione."}
{"id": "246581", "revid": "30610", "url": "https://it.wikipedia.org/wiki?curid=246581", "title": "Dario (nome)", "text": "Origine e diffusione.\nDeriva, tramite il greco antico \u0394\u03b1\u03c1\u03b5\u1fd6\u03bf\u03c2 (\"Dar\u00eaios\"), dal nome persiano \"D\u0101rayavahush\", nome tradizionale della dinastia dei re Achemenidi. \u00c8 composto dagli elementi \"d\u00e2raya\" (\"possedere\"), oppure \"dher\" (\"tenere\", \"mantenere\"), e \"vahu\" (\"bene\"), e pu\u00f2 quindi significare \"che possiede il bene\" o \"che mantiene il bene\".\nNella lingua inglese non \u00e8 mai stato molto popolare, anche se si registr\u00f2 un picco nell'uso a met\u00e0 del XX secolo. Il nome compare anche nella Bibbia, dove viene citato Dario I di Persia, il sovrano che permise agli ebrei di riedificare il Tempio di Gerusalemme.\nOnomastico.\nL'onomastico si festeggia generalmente il 19 dicembre in ricordo di san Dario, martire a Nicea. Altri due santi martiri con questo nome si ricordano uno il 12 aprile e l'altro, ucciso a Roma, il 24 agosto."}
{"id": "246582", "revid": "124626425", "url": "https://it.wikipedia.org/wiki?curid=246582", "title": "Comarca di Roma", "text": "La comarca di Roma fu una suddivisione amministrativa dello Stato Pontificio, esistita tra il 1816 e il 1870. La Comarca era un tipo speciale di delegazione e includeva Roma e buona parte dell'Agro Romano (poi confluito nella provincia di Roma).\nAll'epoca della sua istituzione la Comarca confinava a ovest con la delegazione di Civitavecchia e il Mar Tirreno, a nord con le delegazioni di Viterbo e Rieti, a sud con la delegazione di Frosinone, a est con il Regno delle Due Sicilie. Nel 1832, per scorporo da quella di Frosinone, fu istituita la delegazione di Velletri, situata sul confine sudoccidentale della Comarca.\nStoria.\nAll'indomani del Congresso di Vienna, con il \"motu proprio\" \"Quando\" p\"er ammirabile disposizione\" (6 luglio 1816), papa Pio VII riform\u00f2 la ripartizione amministrativa dello Stato Pontificio istituendo la Comarca in luogo dell'antico distretto di Roma, dove per distretto (\"districtus\") si intendeva l'ambito di giurisdizione territoriale del \"Praefectus urbi\" della Roma Imperiale, istituto giuridico fatto proprio - come anche altri - dal romano pontefice per il governo della Chiesa di Roma. Esso comprendeva il territorio \"infra centum milia ab Urbe lapide\", il cui conteggio iniziava dal Foro Romano.\nLa riforma entr\u00f2 in vigore l'anno successivo.\nLa Comarca era divisa nei distretti di Roma, Subiaco e Tivoli, e aveva per capoluogo Roma.\nLa riorganizzazione territoriale di Pio IX (22 settembre 1850) inser\u00ec la Comarca (con le delegazioni di Viterbo, Civitavecchia e Orvieto) nel circondario di Roma, che si aggiungeva alle quattro legazioni che avevano raggruppato le preesistenti delegazioni dello Stato Pontificio. Dopo la presa di Roma (20 settembre 1870) fu trasformata nel circondario di Roma della provincia omonima."}
{"id": "246583", "revid": "640277", "url": "https://it.wikipedia.org/wiki?curid=246583", "title": "Ardeidae", "text": "Gli ardeidi (Ardeidae ) sono una famiglia di uccelli dell'ordine dei Pelecaniformes a cui appartengono, ad esempio, gli aironi. \nIl nome deriva dalla cittadina di Ardea da cui, come narra Ovidio, si lev\u00f2 in volo un airone dopo che Enea ridusse la citt\u00e0 in cenere.\nDescrizione.\nSono uccelli trampolieri dall'aspetto slanciato, con gambe e collo lungo, coda corta e becco robusto.\nDistribuzione e habitat.\nGli aironi sono presenti in tutti i continenti, eccetto l'Antartide.\nBiologia.\nAlimentazione.\nLe varie specie di airone utilizzano risorse alimentari e zone di caccia differenti tra loro. Gli ambienti frequentati dalle varie specie sono: le risaie (tutte le specie), paludi e canneti (es. airone rosso), fiumi (es. airone cenerino), canali (es. nitticora).\nGli aironi sono animali strettamente carnivori. Il tipo di preda dipende dall'ambiente in cui vive o va a caccia la specie, per cui la dieta varia da una specie all'altra. Le prede pi\u00f9 cacciate sono:\nTecniche di caccia.\nGli aironi utilizzano varie posizioni e movimenti durante la loro caccia che dipendono sia dalle dimensioni degli aironi che dalla situazione ambientale (presenza di altri aironi, tempo atmosferico, profondit\u00e0 dell'acqua). La specializzazione in determinate tecniche delle diverse specie \u00e8 dovuta alla differente altezza e lunghezza di arti e collo che determinano la profondit\u00e0 a cui si pu\u00f2 cacciare e il tipo di prede che si possono catturare. Le tecniche si dividono in \"posture\" e \"movimenti\".\nPosture:\nMovimenti:\nTassonomia.\nLa famiglia Ardeidae comprende i seguenti generi e specie:"}
{"id": "246585", "revid": "599013", "url": "https://it.wikipedia.org/wiki?curid=246585", "title": "Pontificio istituto missioni estere", "text": "Il Pontificio istituto missioni estere (in latino \"Pontificium institutum pro missionibus exteris\") \u00e8 una societ\u00e0 clericale di vita apostolica di diritto pontificio: i membri della societ\u00e0 pospongono al loro nome la sigla P.I.M.E.\nLa societ\u00e0 \u00e8 nata nel 1926 dall'unione dell'Istituto per le missioni estere di Milano, sorto nel 1850 a opera di Angelo Ramazzotti con l'appoggio di tutti i vescovi lombardi, con il pontificio seminario dei santi apostoli Pietro e Paolo di Roma, istituito nel 1871 da don Pietro Avanzini.\nStoria.\nL'idea di fondare un seminario per la formazione del clero missionario era vagheggiata gi\u00e0 da papa Gregorio XVI, che espresse al suo conterraneo Lodovico Maria de Besi, vicario apostolico dello Shantong in Cina, il rammarico per l'assenza di un'istituzione del genere in Italia.\nL'istituto per le missioni estere di Milano.\nIl progetto venne ripreso da papa Pio IX: in occasione del suo incontro con il vescovo Jean-F\u00e9lix-On\u00e9sime Luquet, delle missioni estere di Parigi, lo invit\u00f2 a sollecitare l'arcivescovo di Milano a creare un istituto missionario nella sua diocesi. Nel 1847 Luquet incontr\u00f2 l'arcivescovo Carlo Bartolomeo Romilli nella casa degli oblati di Rho alla presenza del superiore della comunit\u00e0, Angelo Ramazzotti. Questi, non potendo recarsi in missione egli stesso, meditava da tempo l'apertura di un seminario per la formazione dei missionari e aveva gi\u00e0 acquistato un palazzo a Saronno da destinare a tale scopo.\nIl seminario venne aperto a Saronno il 31 luglio 1850 e il 1\u00ba dicembre successivo i vescovi lombardi sottoscrissero a Milano il decreto di erezione. L'episcopato lombardo si impegn\u00f2 a fornire al nascente istituto una base giuridica, il sostegno logistico e l'appoggio spirituale: i sacerdoti formatisi nell'istituto, appartenenti al clero secolare, sarebbero risultati incardinati nelle loro diocesi di origine (i membri vennero incardinati nella societ\u00e0 solo a partire dal 1917).\nI primi sette missionari partirono per la Melanesia e la Micronesia, dove erano gi\u00e0 attivi i maristi, nel 1852. Gli inizi furono disastrosi: uno dei sette missionari, fratel Corti, mor\u00ec per malattia, un altro, Giovanni Mazzucconi, venne assassinato dagli indigeni, un altro, Carlo Salerio, dovette rimpatriare e gli altri si ritirarono prima a Manila e poi a Hong Kong. Negli anni successivi vennero affidate ai missionari lombardi altre missioni: nel 1855 quella di Hyderabad, nel Bengala, nel 1858 Hong Kong, nel 1867 la Birmania orientale, nel 1869 lo Henan, in Cina.\nIl pontificio seminario dei santi apostoli Pietro e Paolo.\nNel 1867, in occasione del 18\u00ba centenario del martirio degli apostoli Pietro e Paolo, il sacerdote romano Pietro Avanzini present\u00f2 il progetto per l'apertura anche a Roma di un seminario per le missioni estere: la presa di Roma ritard\u00f2 l'inaugurazione, che avvenne solo il 21 dicembre 1871. La prima sede fu presso l'abitazione di Avanzini, ma nel 1874 papa Pio IX concesse loro una nuova sede pi\u00f9 adeguata: il 21 giugno di quell'anno, con il breve \"Dum Ecclesiae naviculae\", il pontefice concesse la sua approvazione alla societ\u00e0 missionaria.\nGli alunni del seminario studiavano e prendevano i gradi accademici presso le universit\u00e0 pontificie di Roma: il loro scopo principale, infatti, era quello di aprire seminari per la formazione del clero locale in terra di missione.\nI primi missionari raggiunsero il vicariato apostolico del Queensland nel 1877, ma abbandonarono il territorio nel 1884; nel 1887 venne loro affidata la missione di Hanchung, in Cina, dove i missionari ottennero i maggiori successi; nel 1895 venne loro affidata la California Inferiore, che i missionari dovettero lasciare nel 1926, a causa delle persecuzioni messicane.\nL'unione delle due societ\u00e0.\nGi\u00e0 negli ultimi anni del XIX secolo si inizi\u00f2 a parlare di una possibile unione tra l'istituto milanese e il seminario romano: l'occasione concreta si present\u00f2 nel 1912, quando alla prima assemblea generale dell'istituto milanese presero parte anche i rappresentanti del seminario romano.\nL'unione, caldeggiata da papa Pio XI e sostenuta dal cardinale Willem Marinus van Rossum, prefetto della congregazione di Propaganda Fide, venne sanzionata con il \"motu proprio\" \"Cum missionalium opera\" del 26 maggio 1926.\nAl PIME vennero affidate numerose missioni in Africa, Brasile e in Asia: nel 1936 furono a Neghelli, in Etiopia, nel 1947 in Guinea-Bissau, nel 1967 in Camerun e nel 1972 in Costa d'Avorio; nel 1946 giunsero in Brasile, dove furono attivi soprattutto a Macap\u00e1, Parintins, Manaus e Corumb\u00e1; dopo la cacciata dalla Cina (1949-1951) i missionari si diffusero in India, Bangladesh, Birmania e Hong Kong, nel 1951 raggiunsero il Giappone, nel 1968 le Filippine e nel 1972 la Thailandia.\nNel 1947 hanno iniziato a diffondersi negli Stati Uniti d'America.\nDal 1978 i membri della societ\u00e0 non si legano pi\u00f9 al PIME mediante giuramento ma mediante promessa; \u00e8 stata anche introdotta la possibilit\u00e0 per i sacerdoti diocesani di associarsi all'istituto pur rimanendo incardinati nelle diocesi di origine.\nTra i suoi membri, il PIME annovera il missionario Alberico Crescitelli, martire in Cina durante la rivolta dei Boxer, canonizzato da papa Giovanni Paolo II nel 2000.\nAttivit\u00e0 e diffusione.\nIl fine principale del PIME \u00e8 la propagazione della fede nel mondo. I suoi membri sono attivi anche nel settore dell'animazione missionaria e dell'editoria (insieme ad altri istituti missionari, hanno fondato la casa editrice EMI). Sostengono i movimenti di animazione e di cooperazione missionaria: hanno contribuito alla nascita dell'UMMI (1933), il primo organismo di laicato missionario in Italia, dei gruppi missionari giovanili (1956) e di Mani Tese (1964).\nLa sede generalizia, dal 1951, \u00e8 a Roma.\nAlla fine del 2008 la societ\u00e0 contava 58 case e 498 membri, 457 dei quali sacerdoti."}
{"id": "246588", "revid": "4175", "url": "https://it.wikipedia.org/wiki?curid=246588", "title": "Cinque Nazioni 1997", "text": "Il Cinque Nazioni1997 si \u00e8 disputato dal 18 gennaio al 15 marzo.\nVittoria e grande slam per la Francia e triplice corona per l'Inghilterra."}
{"id": "246593", "revid": "1779418", "url": "https://it.wikipedia.org/wiki?curid=246593", "title": "NIMBY", "text": "L'acronimo NIMBY (inglese per \"Not In My Back Yard\", \"Non nel mio cortile\") indica la protesta da parte di membri di una comunit\u00e0 locale contro la realizzazione di opere pubbliche con impatto rilevante (ad esempio grandi vie di comunicazione, cave, sviluppi insediativi o industriali, termovalorizzatori, discariche, depositi di sostanze pericolose, centrali elettriche e simili) in un territorio che viene da loro avvertito come vicino ai loro interessi quotidiani, ma che non si opporrebbero alla realizzazione di tali opere se in un altro luogo per loro meno importante.\nL'opposizione pu\u00f2 essere motivata dal timore di effetti negativi per l'ambiente, di rischi per la salute o sicurezza degli abitanti o di una riduzione dello status del territorio.\nOrigini.\nL'espressione risale agli anni '80 e viene attribuita a W. Rodger dell'American Nuclear Society. \u00c8 legata al politico britannico Nicholas Ridley del Partito Conservatore, all'epoca segretario di Stato per l'ambiente..\nIl dibattito.\nIl coinvolgimento degli interessati.\nAlcuni sostengono che la mancanza di informazione ai cittadini sia spesso tra le cause delle opposizioni incontrate da un progetto, asserendo che se i rapporti con questi ultimi fossero impostati in maniera pi\u00f9 aperta, anche in accordo con la direttiva comunitaria 2001/42/CE che invita gli amministratori a consultarli e ragguagliarli preventivamente nel caso di interventi a grande impatto ambientale, probabilmente molte contestazioni verrebbero mitigate.\nA tal proposito, secondo quanto riportato dal primo \"Convegno Nazionale Nimby Forum\" tenuto a Roma il 6 luglio 2005, in Italia solo nel 3% dei casi sono state avviate iniziative di ascolto nei confronti delle comunit\u00e0 locali prima dell'inizio dei lavori.\nIn Francia, ad esempio, con il dialogo continuo con gli abitanti dell'area interessata e con la loro partecipazione alle scelte progettuali e a quelle in merito alla destinazione dei proventi compensativi, \u00e8 stata fabbricato nel dipartimento dell'Aube un deposito per le scorie radioattive da 1.000.000 di m3 senza particolari dissensi.\nCon lo stesso metodo il governo belga, a seguito dell'opposizione delle amministrazioni locali, ha sospeso alcuni progetti ed ha accettato di rivedere la propria strategia generale per lo smaltimento dei rifiuti radioattivi.\nSecondo il Nimby forum nel 2016 i progetti contestati erano 359 di questi 56.7% riguardano il settore energetico (e di queste ben il 75.4% riguarda progetti di energia da fonti rinnovabili, in particolare biomasse, compostaggio e parchi eolici) e il 37.4% il settore legato al ciclo di trattamento dei rifiuti, tra le motivazioni sull'opposizione l'assenza di coinvolgimento dell popolazione ha raggiunto il 21.3%, il dibattito tra favorevoli e oppositori agli impianti, che in larga percentuale ormai si svolge in rete, \u00e8 complicato dalle modalit\u00e0 con cui avviene sui social media per la mescolanza fra informazione e disinformazione, scienza e opinione, verit\u00e0 e post-verit\u00e0.\nLe possibili strumentalizzazioni.\nLa facile attribuzione della qualifica di NIMBY alle opposizioni ad un progetto pu\u00f2 squalificare a priori le eventuali valide argomentazioni portate contro il progetto, se lo si espone in questo modo, ad esempio le critiche su vari aspetti del piano, dall'impatto ambientale alle valutazioni sulla sua effettiva utilit\u00e0 fino alle osservazioni in merito agli interessi economici che lo supportano.\nPertanto, l'argomento NIMBY si presta ad essere usato pretestuosamente sia da quanti sostengono il progetto (\"tutte le opposizioni sono causate dalla sindrome NIMBY\") che da quanti lo avversano (\"i nostri argomenti non vengono ascoltati, sostenengono che si tratta solo di una protesta NIMBY\").\nIl paradosso dell'opera necessaria ma impossibile.\nSe la sindrome NIMBY colpisse ogni abitante della Terra diventerebbe di fatto impossibile prendere quei provvedimenti indispensabili a ogni comunit\u00e0 che risulterebbero fastidiosi per la relativa zona coinvolta.\nSi arriverebbe cos\u00ec al paradosso che pur riconoscendo un impianto come essenziale, o comunque valido, non si riuscirebbe ugualmente a erigerlo. D'altra parte anche la possibilit\u00e0 opposta, per cui nessun abitante della Terra fosse motivato a tutelare il territorio in cui vive, risulterebbe devastante dal punto di vista non solo ambientale.\nGli anglofoni, per indicare la degenerazione estrema della sindrome NIMBY, utilizzano l'acronimo BANANA che sta per \"Build Absolutely Nothing Anywhere Near Anything\" (lett. \"(non) costruire assolutamente nulla in alcun luogo vicino a qualsiasi cosa\").\nPlease In My Back Yard.\nCome reazione al fenomeno \u00e8 stato coniato, nei paesi anglosassoni l'acronimo \"PIMBY\" (inglese per \"Please In My Back Yard\", \"Prego nel mio cortile\") per indicare quei casi in cui una comunit\u00e0 viceversa richiede l'installazione sul suo territorio di opere di interesse pubblico."}
{"id": "246595", "revid": "339392", "url": "https://it.wikipedia.org/wiki?curid=246595", "title": "Isola Panarea", "text": ""}
{"id": "246598", "revid": "110157", "url": "https://it.wikipedia.org/wiki?curid=246598", "title": "Coda pronti", "text": "La coda pronti (in inglese \"ready queue\" o \"run queue\") indica una coda di processi pronti per essere mandati in esecuzione.\nNegli algoritmi di scheduling dei sistemi operativi basati su Unix, come Linux e AIX, viene implementata con una lista concatenata di PCB relativi a processi (o a thread) dotati della stessa priorit\u00e0.\nIl comando Unix codice_1 permette di conoscere la lunghezza della coda pronti."}
{"id": "246600", "revid": "709565", "url": "https://it.wikipedia.org/wiki?curid=246600", "title": "Avversione al rischio", "text": "In economia, l'avversione al rischio \u00e8 la propriet\u00e0 che caratterizza un agente economico che preferisce sempre un ammontare certo rispetto a una quantit\u00e0 aleatoria. Caratterizzando pi\u00f9 in generale l'atteggiamento di un agente economico nei confronti del rischio, si parla di:\nNel contesto della teoria dell'utilit\u00e0 attesa, si consideri un agente economico le cui preferenze su un insieme di \"lotterie\" formula_1 (ossia, di distribuzioni di probabilit\u00e0 su un insieme di possibili esiti) sono rappresentate da una \nfunzione di utilit\u00e0 attesa:\ndove formula_3 \u00e8 una generica funzione di ripartizione di formula_1 e formula_5 \u00e8 una funzione di utilit\u00e0 \"Bernoulliana\" (avente cio\u00e8 per argomento un valore non aleatorio formula_6). L'agente economico si dir\u00e0 allora avverso al rischio se:\nper ogni lotteria formula_8.\nAvversione al rischio e concavit\u00e0 delle funzioni di utilit\u00e0.\nLa relazione sopra presentata:\n\u00e8 anche nota come disuguaglianza di Jensen, e pu\u00f2 essere utilizzata per definire il concetto di concavit\u00e0 di una funzione. In altre parole, la propriet\u00e0 di avversione al rischio \u00e8 matematicamente equivalente alla propriet\u00e0 di concavit\u00e0 della funzione di utilit\u00e0 di risultati certi (utilit\u00e0 \"Bernoulliana\") formula_10. Allo stesso modo, la propensione al rischio risulter\u00e0 dalla convessit\u00e0 delle funzioni di utilit\u00e0; si avr\u00e0 invece neutralit\u00e0 al rischio nel caso di funzioni di utilit\u00e0 lineari (cio\u00e8 al contempo concave e convesse).\nCoefficiente assoluto di avversione al rischio.\nSulla base della precedente osservazione sulla relazione tra avversione al rischio e concavit\u00e0, appare ragionevole costruire una misura del grado di avversione al rischio di un agente economico basata su \"quanto\" la sua funzione di utilit\u00e0 \u00e8 concava. Una possibile misura \u00e8 il coefficiente assoluto di avversione al rischio di Arrow-Pratt, definito come:\ndove formula_12, formula_13 sono le derivate prima e seconda della funzione di utilit\u00e0 Bernoulliana formula_5. Le ragioni alla base della scelta di tale coefficiente sono intuitive: una funzione sar\u00e0 concava se la sua derivata seconda \u00e8 negativa (da cui la proporzionalit\u00e0 di formula_15 a formula_13); la normalizzazione tramite formula_12 \u00e8 finalizzata a rendere il valore di formula_15 indipendente dall'unit\u00e0 di misura adottata, cos\u00ec che formula_15 \u00e8 un numero puro, da cui l'aggettivo \"assoluto\".\nIn base al coefficiente assoluto di avversione al rischio, una funzione di utilit\u00e0 si definisce:\nL'ipotesi di DARA \u00e8 di norma giustificata sulla base della regolarit\u00e0 empirica per cui individui che dispongono di maggiore ricchezza sarebbero pi\u00f9 propensi a correre rischi. Niente vieta d'altra parte, che una funzione di utilit\u00e0 sia, ad esempio, CARA per dati livelli di ricchezza e DARA per livelli diversi. Una classe di funzione di utilit\u00e0 di notevole rilevanza in ambito teorico \u00e8 poi la classe HARA (dall'inglese \"Hyperbolic Absolute Risk Aversion\") o funzione di utilit\u00e0 con avversione al rischio iperbolica.\nCoefficiente relativo di avversione al rischio.\nUna semplice estensione del coefficiente formula_15 \u00e8 rappresentata dal coefficiente \"relativo\" di avversione al rischio, definito come:\nIn questo caso, il valore assunto di formula_28 non \u00e8 indipendente dalle unit\u00e0 di misura adottate.\nUna funzione di utilit\u00e0 che ha una certa rilevanza in ambito teorico \u00e8 la CRRA (dall'inglese \"Constant Relative Risk Aversion\") o funzione di utilit\u00e0 con avversione al rischio costante.\nUn tempo variabile relativa avversione al rischio pu\u00f2 essere considerato.\nTolleranza del rischio.\nUn ulteriore indice dell'atteggiamento di un agente economico nei confronti del rischio \u00e8 dato dal coefficiente di tolleranza del rischio, definito come:\nEquivalente certo, premio per il rischio e approssimazione di Arrow-Pratt.\nUn'intuitiva giustificazione dei coefficienti introdotti sopra \u00e8 stata sviluppata, in maniera indipendente, dagli economisti Arrow e Pratt. Si definisca l\"'equivalente certo\" di una lotteria aleatoria formula_30 (in questo caso con il termine \"lotteria\", si definisce una variabile casuale; dal momento che una variabile casuale \u00e8 individuata univocamente dalla sua funzione di ripartizione, ci\u00f2 \u00e8 comunque coerente con la definizione data in precedenza) come formula_31 tale che:\ncos\u00ec che formula_33 se la funzione formula_5 \u00e8 invertibile. Un consumatore sar\u00e0 in altre parole indifferente tra ottenere il paniere di consumo rappresentato dall'equivalente certo \"con certezza\", o il consumo aleatorio derivante dalla lotteria formula_30. Si definisca inoltre il \"premio per il rischio\" di formula_30 come:\nIn altre parole, formula_38 \u00e8 il premio atteso minimo che un consumatore richiede rispetto al consumo certo rappresentato da formula_31 per optare per un consumo aleatorio, derivante dalla lotteria formula_30. Com'\u00e8 lecito attendersi, la funzione di utilit\u00e0 di un consumatore avverso al rischio esibir\u00e0 un premio per il rischio positivo per ogni lotteria di formula_1.\nIl concetto di certo equivalente \u00e8 illustrato nella figura. Si considera una lotteria formula_30, che pu\u00f2 assumere i valori (monetari, espressi in Euro, per meglio visualizzare l'esempio) formula_43 o formula_44 con uguale probabilit\u00e0; il valore atteso di tale lotteria \u00e8 dunque formula_45. Per un consumatore avverso al rischio, ossia le cui curve di utilit\u00e0 sono concave, l'utilit\u00e0 attesa derivante da formula_30:\n\u00e8 minore dell'utilit\u00e0 \"Bernoulliana\" derivante dal valore atteso di formula_30, formula_49. La figura illustra inoltre il certo equivalente della lotteria formula_30, formula_31.\nSi consideri ora un consumatore, avente ricchezza iniziale formula_52, a cui si propone una lotteria formula_30; valgono le seguenti approssimazioni, basate su espansioni di Taylor:\nUguagliando le due espressioni ed esplicitando formula_38 si ottiene:\ndeterminando cos\u00ec una relazione (seppure approssimata) tra premio per il rischio e coefficiente assoluto di avversione al rischio. Questa relazione \u00e8 nota come approssimazione di Arrow-Pratt.\nSu questa stessa linea di ragionamento, alcuni autori introducono il concetto di \"premio per il rischio relativo\" e, dividendo ambo i membri della relazione sopra per formula_52, ottengono:\nTeorema di Arrow-Pratt.\nUn importante risultato, noto come teorema di Arrow-Pratt, consente di paragonare il grado di avversione al rischio di due agenti economici. Si considerino dunque due consumatori, caratterizzati da funzioni di utilit\u00e0 \"Bernoulliane\" formula_10 e formula_61; le tre seguenti proposizioni sono equivalenti:\nNelle ipotesi sopra, si afferma che il consumatore dotato di utilit\u00e0 formula_10 \u00e8 \"pi\u00f9 avverso al rischio\" di quello dotato di utilit\u00e0 formula_61. Equivalentemente, si pu\u00f2 dire che un agente sia maggiormente avverso al rischio di un altro se la sua funzione di utilit\u00e0 consiste in una trasformazione concava della funzione dell'altro agente.\nAvversione al rischio nella teoria del prospetto.\nIn una serie di lavori pubblicati a partire dagli anni settanta, Daniel Kahneman e Amos Tversky introdussero una teoria delle decisioni alternativa al quadro assiomatico dell'utilit\u00e0 attesa \"\u00e0 la\" Von Neumann-Morgenstern, nota come teoria del prospetto. Nella teoria del prospetto, un individuo effettua le sue scelte in un contesto aleatorio sulla base di una \"value function\" (letteralmente \"funzione valore\"), che sostituisce la funzione di utilit\u00e0, e pesando il \"valore,\" derivante dalla \"value function\", di ciascun possibile esito di una scelta tramite una trasformazione della probabilit\u00e0 ad esso associata.\nIn altri termini, se nel contesto della teoria dell'utilit\u00e0 attesa la valutazione di una lotteria aleatoria formula_30 a valori discreti formula_78, a cui sono associate probabilit\u00e0 formula_79 \u00e8 data da:\nnella teoria del prospetto formula_30 \u00e8 un \"prospetto\"; denotando tramite formula_61 la \"value function\", il suo valore atteso \u00e8:\ndove formula_84 \u00e8 una trasformazione, nonlineare, delle probabilit\u00e0 formula_85.\nIl valore aggiunto della teoria del prospetto rispetto all'utilit\u00e0 attesa di tipo tradizionale deriva dal suo fondamento empirico. La teoria del prospetto di Kahneman e Tversky ha infatti origine nei risultati sperimentali della ricerca condotta nell'ambito della psicologia cognitiva.\nIn particolare, risultati sperimentali consentono di motivare la scelta di una \"value function\" caratterizzata da \"avversione al rischio\" (ossia, concavit\u00e0) nel dominio dei \u00abguadagni\u00bb, e da \"propensione al rischio\" (ossia, convessit\u00e0) nel dominio delle \u00abperdite\u00bb, come illustrato in figura. Guadagni e perdite sono in questo caso definiti sulla base di un punto di riferimento determinato dalle condizioni della scelta, ovvero da come il contesto di scelta \u00e8 presentato al decisore (si parla al riguardo di effetto \"framing\", per cui la stessa situazione di scelta, presentata diversamente, pu\u00f2 condurre a decisioni diverse da parte del decisore; questo avrebbe luogo perch\u00e9 la presentazione della situazione di scelta influenzerebbe la posizione del punto di riferimento per la \"value function\").\nUn'ulteriore caratteristica della \"value function\" \u00e8 la maggiore pendenza della funzione nel dominio delle perdite; questa propriet\u00e0 \u00e8 efficacemente resa dall'espressione inglese \"losses loom larger than gains\": le perdite hanno maggior valore dei guadagni, agli occhi del decisore. Il risultato \u00e8 che non solo il decisore sar\u00e0 propenso a correre rischi qualora gli esiti di una data decisione siano presentati come \"perdite\"; questo effetto sar\u00e0 inoltre amplificato, tramite la pendenza della \"value function\"."}
{"id": "246602", "revid": "712828", "url": "https://it.wikipedia.org/wiki?curid=246602", "title": "Veritaserum", "text": ""}
{"id": "246604", "revid": "6923", "url": "https://it.wikipedia.org/wiki?curid=246604", "title": "Pierre Seel", "text": "Fu l'unico omosessuale francese ad avere testimoniato a viso aperto la deportazione delle persone omosessuali ad opera del nazismo.\nBiografia.\nNato e cresciuto in Alsazia in una famiglia molto cattolica, nel 1939, a 16 anni, venne derubato dell'orologio in un parco noto come luogo d'incontro omosessuale. Quando denunci\u00f2 il fatto al commissariato, il suo nome fu schedato a sua insaputa nell'elenco degli omosessuali tenuto dal commissariato. Con l'invasione tedesca della Francia, Seel ader\u00ec alla Resistenza contro il nazismo.\nQualche mese dopo l'invasione tedesca, nel 1940, a 17 anni Seel fu convocato (assieme ad altri omosessuali) dalla Gestapo, che aveva messo le mani sugli schedari del commissariato. Venne arrestato, interrogato e torturato per due settimane. Il 13 maggio 1941, fu deportato dai tedeschi e internato nel campo di concentramento di Schirmeck, a 30 chilometri da Strasburgo, dove sub\u00ec violenze e torture a causa del suo orientamento sessuale.\nDopo parecchi mesi passati in vari campi di concentramento, Seel fu arruolato a forza nell'esercito tedesco (come alsaziano, parlava sia tedesco sia francese) e mandato a combattere sul fronte russo. Alla Liberazione, come la maggior parte dei deportati, non pot\u00e9 parlare dell'inferno che aveva vissuto. Seel torn\u00f2 in Francia, si spos\u00f2 e mise al mondo tre figli, ma a lungo tenne solo per s\u00e9 il dramma della sua deportazione.\nLa testimonianza.\nDopo quasi trent'anni di silenzio, nel 1982, indignato dagli attacchi omofobi del vescovo di Strasburgo, decise infine di parlare e di rivelare perch\u00e9 fosse stato arrestato e incarcerato. Nonostante l'ostilit\u00e0 della famiglia (dopo la pubblicazione della biografia, non ha pi\u00f9 potuto vedere i suoi nipoti), contribu\u00ec a fare luce su un dramma dimenticato, un tab\u00f9 nascosto persino dalle democrazie europee del dopoguerra. E raccont\u00f2 anche i momenti pi\u00f9 drammatici della sua prigionia, come l'esecuzione del ragazzo che amava.\nCominci\u00f2 da l\u00ec una battaglia lunga decenni per ottenere il riconoscimento di deportato omosessuale dallo stato francese. Come vittima dell'Olocausto era stato risarcito dall'Organizzazione internazionale per l'immigrazione, ma - ripeteva - finch\u00e9 non fosse stato riconosciuto come \"vittima omosessuale\" si sarebbe sentito sempre un \"senza-permesso di soggiorno\" (\"sans-papier\").\nLa testimonianza di Seel \u00e8 stata particolarmente preziosa in Francia, dove le associazioni di ex-deportati e di partigiani hanno rifiutato a lungo di ammettere gli esponenti del movimento di liberazione omosessuale alle cerimonie in memoria delle vittime del nazismo. Ci furono perfino episodi di distruzione delle corone di fiori portate dagli omosessuali in tali occasioni. Seel, con la sua testimonianza, stimolata in parte proprio da tali episodi d'intolleranza, contribu\u00ec notevolmente al processo che ha portato all'attuale dialogo fra movimento gay e associazioni di ex deportati e partigiani.\nA partire dal 2001 anche le autorit\u00e0 hanno cominciato a invitarlo per celebrare la Giornata della Memoria e alla fine anche il presidente francese Chirac ammise l'esistenza della deportazione omosessuale, affermando in occasione della \"Giornata nazionale del ricordo delle vittime e degli eroi della deportazione\":\nPierre Seel \u00e8 sepolto nel cimitero di Bram, nel dipartimento dell'Aude. La sua storia \u00e8 raccontata nell'autobiografia \"Io, Pierre Seel. Deportato omosessuale\", tradotta anche in tedesco e in inglese (con il significativo titolo \"La Liberazione era per gli altri\"). La sua testimonianza appare inoltre nel film \"Paragraph 175\", prodotto da Jeffrey Friedman e Rob Epstein, e che si avvale della voce narrante di Rupert Everett..\nInfluenza culturale.\nPittura.\nNel 2015 l'artista Antonello Morsillo, nella mostra Shoah i risvolti del pregiudizio, ha, tra gli altri, omaggiato con la tela \"L'amore anonimo\" la figura di Jo il compagno di Pierre Seel ucciso nei lager.\nBibliografia.\nPierre Seel, Io, Pierre Seel, deportato omosessuale, scritto in collaborazione con Jean Le Bitoux, Massari editore, 2020.\nAlcuni estratti sono online:"}
{"id": "246605", "revid": "712828", "url": "https://it.wikipedia.org/wiki?curid=246605", "title": "Pozione Polisucco", "text": ""}
{"id": "246612", "revid": "8710", "url": "https://it.wikipedia.org/wiki?curid=246612", "title": "Harold Clayton Urey", "text": ""}
{"id": "246613", "revid": "1318658", "url": "https://it.wikipedia.org/wiki?curid=246613", "title": "San Antonio", "text": "San Antonio, ufficialmente \"City of San Antonio\", \u00e8 la settima citt\u00e0 pi\u00f9 popolosa degli Stati Uniti e la seconda citt\u00e0 pi\u00f9 popolosa del Texas e degli Stati Uniti meridionali. Fondata come missione spagnola e avamposto coloniale nel 1718, la citt\u00e0 divenne il primo insediamento civile istituito nel Texas nel 1731, rendendolo cos\u00ec il comune pi\u00f9 antico dello stato. La storia profonda della citt\u00e0 \u00e8 in contrasto con la sua rapida crescita: \u00e8 stata la pi\u00f9 rapida crescita tra le prime dieci citt\u00e0 pi\u00f9 grandi degli Stati Uniti dal 2000 al 2010 e la seconda dal 1990 al 2000. A cavallo del divario regionale tra il Texas centrale e meridionale, San Antonio \u00e8 l'ancora dell'angolo sud-occidentale di una megaregione urbana colloquialmente nota come \"Texas Triangle\".\nSan Antonio \u00e8 il capoluogo della contea di Bexar; le recenti annessioni hanno esteso i confini della citt\u00e0 nella contea di Medina e, per una piccola area nei pressi della citt\u00e0 di Garden Ridge, nella contea di Comal. Dal momento che San Antonio fu fondata durante l'era coloniale spagnola, ha una chiesa (la cattedrale di San Fernando) nel suo centro, sulla principale plaza civica di fronte, una caratteristica di molte citt\u00e0, paesini e villaggi fondati in Spagna e America Latina. Come in molti altri centri urbani western, le aree al di fuori dei confini della citt\u00e0 sono scarsamente popolate.\nSan Antonio \u00e8 il centro dell'area statistica metropolitana di San Antonio-New Braunfels. Comunemente chiamata Greater San Antonio, l'area metropolitana ha una popolazione di 2.473.974 abitanti, basata sulla stima del censimento degli Stati Uniti del 2017, che la rende la 24\u00aa area metropolitana pi\u00f9 grande negli Stati Uniti e la terza pi\u00f9 grande del Texas. La crescita lungo i corridoi dell'Interstate 35 e dell'Interstate 10 a nord, ovest ed est rende probabile che l'area metropolitana continuer\u00e0 ad espandersi.\nSan Antonio prese questo nome da una spedizione spagnola del 1691 intitolata a Sant'Antonio da Padova, la cui festa ricade il 13 giugno. La citt\u00e0 contiene cinque missioni di frontiera spagnole del XVIII secolo, tra cui Alamo e il San Antonio Missions National Historical Park, che insieme sono state designate patrimoni dell'umanit\u00e0 dall'UNESCO nel 2015. Altre attrazioni degne di nota sono il River Walk, la Tower of the Americas, SeaWorld, l'Alamo Bowl e Marriage Island. L'intrattenimento commerciale comprende i parchi divertimenti Six Flags Fiesta Texas e Morgan's Wonderland. Secondo il San Antonio Convention and Visitors Bureau, la citt\u00e0 \u00e8 visitata da circa 32 milioni di turisti all'anno. \u00c8 la sede dei cinque volte campione della NBA, i San Antonio Spurs, e ospita annualmente il San Antonio Stock Show &amp; Rodeo, uno dei pi\u00f9 grandi eventi del genere negli Stati Uniti.\nLe forze armate degli Stati Uniti hanno numerose strutture dentro e intorno a San Antonio; Fort Sam Houston \u00e8 l'unico entro i confini della citt\u00e0. La Lackland Air Force Base, la Randolph Air Force Base, la Lackland AFB/Kelly Field Annex, Camp Bullis e Camp Stanley sono fuori dai confini della citt\u00e0. La Kelly Air Force Base oper\u00f2 fuori da San Antonio fino al 2001, quando l'aeroporto fu trasferito alla Lackland AFB. Le restanti parti della base sono state sviluppate come Port San Antonio, un parco industriale/commerciale e complesso aerospaziale. San Antonio \u00e8 sede di sei compagnie della Fortune 500 e del South Texas Medical Center, l'unico centro di ricerca e assistenza medica nella regione del Texas meridionale.\nGeografia fisica.\nTerritorio.\nSan Antonio \u00e8 situata circa 75 miglia (121\u00a0km) a sud-ovest della sua citt\u00e0 vicina, Austin, la capitale statale, a circa 190 miglia (310\u00a0km) a ovest di Houston e a circa 250 miglia (400\u00a0km) a sud dell'area di Dallas-Fort Worth. La citt\u00e0 ha una superficie totale di 465,4 miglia quadrate (1,205,4\u00a0km\u00b2) - di cui 460,93 miglia quadrate (1,193,8\u00a0km\u00b2) \u00e8 coperto da terre e 4,5 miglia quadrate (11,7\u00a0km\u00b2) \u00e8 coperto da acque. La citt\u00e0 \u00e8 stata costruita su un terreno boscoso e si trova sulla scarpata di Balcones. La sua altitudine \u00e8 di 650 piedi (198 m) sul livello del mare.\nClima.\nSecondo la classificazione dei climi di K\u00f6ppen, San Antonio possiede un clima subtropicale umido (\"Cfa\"). Nel 1985 caddero 41\u00a0cm di neve, il record per la citt\u00e0. Il tornado avuto luogo nel 1953 ha causato due morti e 15 feriti. La temperatura pi\u00f9 bassa registrata \u00e8 stata di 0\u00a0\u00b0F (-18\u00a0\u00b0C), il 31 gennaio 1949.\nStoria.\nAl tempo dell'incontro europeo, gli indiani Payaya vivevano vicino alla valle del fiume San Antonio nell'area delle San Pedro Springs. Al loro insediamento diedero il nome di \"Yanaguana\", che significa \"acque rinfrescanti\". Nel 1691, un gruppo di esploratori e missionari cattolici spagnoli si imbatt\u00e9 nel fiume e nell'insediamento dei Payaya il 13 giugno, giorno della festa di Sant'Antonio da Padova. Chiamarono la localit\u00e0 e il fiume \"San Antonio\" in suo onore.\nErano passati anni prima che si verificasse un insediamento spagnolo. Padre Antonio de Olivares visit\u00f2 il sito nel 1709 ed era determinato a fondare l\u00ec una missione e un insediamento civile. Il vicer\u00e9 diede l'approvazione formale per una missione e un presidio alla fine del 1716, poich\u00e9 voleva evitare qualsiasi espansione francese nell'area dalla loro colonia \"La Louisiane\" ad est, oltre a impedire il commercio illegale con i Payaya. Ha diretto Mart\u00edn de Alarc\u00f3n, il governatore di Coahuila y Tejas, per istituire il complesso della missione. Le differenze tra Alarc\u00f3n e Olivares portarono a ritardi e la costruzione non ebbe inizio fino al 1718. Olivares costru\u00ec, con l'aiuto degli indiani Payaya, la Misi\u00f3n de San Antonio de Valero (Alamo), il Presidio San Antonio de Bexar, il ponte che collegava entrambi, e l'Acequia Madre de Valero.\nLe famiglie riunite attorno al presidio e alla missione formarono l'inizio di Villa de B\u00e9jar, destinata a diventare la citt\u00e0 pi\u00f9 importante del Texas spagnolo. Il 1\u00ba maggio, il governatore trasfer\u00ec la propriet\u00e0 della Missione San Antonio de Valero (in seguito famosa come Alamo) a Fray Antonio de Olivares. Il 5 maggio 1718 commission\u00f2 il Presidio San Antonio de B\u00e9xar (\"B\u00e9jar\" nella moderna ortografia spagnola) sul lato ovest del fiume San Antonio, un quarto della lega dalla missione.\nIl 14 febbraio 1719 il marchese di San Miguel de Aguayo propose al re di Spagna che 400 famiglie venissero trasportate dalle Isole Canarie, dalla Galizia o dall'Avana per popolare la provincia del Texas. Il suo piano fu approvato e fu dato l'avviso al popolo delle Canarie (\"isle\u00f1os\") di fornire 200 famiglie; il Consiglio delle Indie sugger\u00ec che 400 famiglie dovevano essere inviate dalle Canarie al Texas attraverso l'Avana e Veracruz. Nel giugno del 1730, 25 famiglie avevano raggiunto Cuba e 10 famiglie erano state mandate a Veracruz prima che gli ordini dalla Spagna venissero a fermare il reinsediamento.\nSotto la guida di Juan Leal Goraz, il gruppo ha marciato via terra da Veracruz al Presidio San Antonio de B\u00e9xar, dove arriv\u00f2 il 9 marzo 1731. A causa dei matrimoni lungo la strada, il partito ora comprendeva 15 famiglie, per un totale di 56 persone. Si unirono alla comunit\u00e0 militare fondata nel 1718. Gli immigrati formarono il nucleo del villaggio di San Fernando de B\u00e9xar, il primo governo civile regolarmente organizzato in Texas. Diverse famiglie pi\u00f9 anziane di San Antonio seguono la loro discesa dai coloni delle Canarie. Mar\u00eda Rosa Padr\u00f3n fu la prima bambina nata nella discendenza dalle Canarie a San Antonio.\nDurante l'insediamento messicano spagnolo delle terre del sud-ovest, che ebbe luogo nel secolo successivo, Juan Leal Goraz Jr. fu una figura di spicco. Ha rivendicato quasi 100,000 miglia quadrate ( acri) come territorio spagnolo e detenuto un certo controllo per quasi tre decenni: quest'area si estendeva attraverso sei stati attuali. San Antonio venne designata come capitale di Leal Goraz. Rappresentava l'espansione messicana nell'area. Con le sue solide forze militari, guid\u00f2 l'esplorazione e stabil\u00ec basi coloniali spagnole fino a San Francisco, California. La bancarotta generalizzata costrinse l'esercito di Leal Goraz Jr. a rientrare negli attuali confini del Messico; caddero in conflitti interni e tumulti con entit\u00e0 vicine.\nSan Antonio \u00e8 cresciuta fino a diventare il pi\u00f9 grande insediamento spagnolo in Texas; fu designata come capitale spagnola, in seguito messicana, della provincia di Tejas. Da San Antonio, il Camino Real (oggi Nacogdoches Road), fu costruito nella piccola citt\u00e0 di frontiera di Nacogdoches. Il Messico permise ai coloni euroamericani dagli Stati Uniti di entrare nel territorio; occuparono principalmente la terra nella parte orientale. Quando Antonio L\u00f3pez de Santa Anna abol\u00ec unilateralmente la costituzione messicana del 1824, la violenza segu\u00ec in molti stati del Messico.\nIn una serie di battaglie, l'esercito texano riusc\u00ec a costringere i soldati messicani fuori dalle aree di insediamento a est di San Antonio, che erano dominate dagli americani. Sotto la guida di Ben Milam, nella battaglia di Bexar, nel dicembre 1835, le forze texane conquistarono San Antonio dalle forze comandate dal generale Mart\u00edn Perfecto de Cos, cognato di Santa Anna. Nella primavera del 1836, Santa Anna marci\u00f2 su San Antonio. Una forza volontaria sotto il comando di James C. Neill occup\u00f2 e fortific\u00f2 la missione abbandonata.\nAlla sua partenza, il comando congiunto di William Barret Travis e James Bowie fu lasciato a capo della difesa della vecchia missione. La battaglia di Alamo ebbe luogo dal 23 febbraio al 6 marzo 1836. La forza numerica numericamente inferiore fu infine sconfitta, con tutti i difensori di Alamo uccisi. Questi uomini furono visti come \"martiri\" per la causa della libert\u00e0 del Texas e \"ricordatevi di Alamo\" divenne un grido di battaglia nell'esito finale dell'esercito texano per sconfiggere l'esercito di Santa Anna.\nJuan Segu\u00edn, che organizz\u00f2 la compagnia dei patrioti Tejano, che combatterono per l'indipendenza del Texas, combatt\u00e9 nella battaglia di Concepci\u00f3n, nell'assedio di Bexar e nella battaglia di San Jacinto, e prest\u00f2 servizio come sindaco di San Antonio. Fu costretto a lasciare l'ufficio a causa di minacce sulla sua vita da parte di nuovi arrivati e oppositori politici nel 1842, diventando l'ultimo sindaco Tejano per quasi 150 anni.\nNel 1845, gli Stati Uniti decisero infine di annettere il Texas e includerlo come stato nell'Unione. Ci\u00f2 port\u00f2 alla guerra messicano-americana. Anche se alla fine gli Stati Uniti vinsero, la guerra fu devastante per San Antonio. Alla fine, la popolazione della citt\u00e0 era stata ridotta di quasi due terzi, a 800 abitanti. Forte di migranti e immigrati, nel 1860 all'inizio della guerra civile americana, San Antonio era cresciuta fino a raggiungere una citt\u00e0 di 15000 persone.\nDopo la guerra civile americana, San Antonio prosper\u00f2 come centro dell'industria del bestiame. Durante questo periodo, rimase una citt\u00e0 di frontiera, con una miscela di culture che era diversa dalle altre citt\u00e0 degli Stati Uniti. Negli anni 1850 Frederick Law Olmsted, l'architetto paesaggista che progett\u00f2 Central Park a New York, viaggi\u00f2 attraverso il Sud e il Sudovest e pubblic\u00f2 resoconti delle sue osservazioni. Nel suo libro del 1859 sul Texas, Olmsted descriveva San Antonio come un \"guazzabuglio di razze, costumi, lingue e edifici\", che gli conferiva una qualit\u00e0 che solo New Orleans poteva rivaleggiare con ci\u00f2 che descriveva come \"strana e antiquata estraneit\u00e0\".\nNel 1877, in seguito all'era della Ricostruzione, gli sviluppatori costruirono la prima ferrovia a San Antonio, collegandola ai mercati principali e alle citt\u00e0 portuali. Il Texas fu il primo stato in cui le grandi citt\u00e0 si sono sviluppate per ferrovia anzich\u00e9 per vie navigabili. In Texas, le ferrovie sostenevano un modello marcatamente diverso di sviluppo delle principali citt\u00e0 interne, come San Antonio, Dallas e Fort Worth, rispetto allo sviluppo storico delle citt\u00e0 portuali costiere negli stati orientali stabiliti.\nAll'inizio del XX secolo, le strade del centro della citt\u00e0 sono state ampliate per accogliere le auto di strada e il traffico moderno. A quel tempo, molti dei vecchi edifici storici furono demoliti nel processo di questa modernizzazione.\nDalla fine del XX secolo, San Antonio ha avuto una crescita costante della popolazione. La popolazione della citt\u00e0 \u00e8 quasi raddoppiata in 35 anni, da poco pi\u00f9 di 650.000 nel censimento del 1970 a circa 1,2 milioni nel 2005, attraverso sia la crescita della popolazione che l'annessione delle terre (quest'ultima ha notevolmente ampliato l'area fisica della citt\u00e0). Nel 1990, lo United States Census Bureau riport\u00f2 la popolazione di San Antonio come ispanica al 55,6%, nera al 7,0% e bianca non ispanica al 36,2%.\nIl San Antonio Missions National Historical Park e Alamo sono diventati patrimoni mondiali dell'UNESCO nel 2015 ed \u00e8 stata dichiarata \"citt\u00e0 della creativit\u00e0 per la gastronomia\" (\"City of Creativity for Gastronomy\") dall'UNESCO nel 2017, una delle 26 citt\u00e0 creative a livello gastronomico nel mondo.\nSociet\u00e0.\nEvoluzione demografica.\nSecondo il censimento del 2010, la popolazione era di 1.197.816 abitanti.\nSecondo gli ultimi dati del 2018, la citt\u00e0 ha 1.532.233 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 50,7% di bianchi, il 25,0% di afroamericani, lo 0,7% di nativi americani, il 2,9% di asiatici, lo 0,0% di oceaniani, il 18,1% di altre razze, e il 2,6% di due o pi\u00f9 etnie. Ispanici o latinos di qualunque razza erano il 42,4% della popolazione.\nCultura.\nLa missione Alamo \u00e8 la principale attrazione turistica del Texas; a causa di questa missione la citt\u00e0 viene spesso chiamata \"Alamo City\". Nell'autunno del 2013 la Bexar County ha aperto BiblioTech - Bexar County's Digital Library, la prima biblioteca digitale della nazione.\nEconomia.\nSan Antonio possiede un'economia diversificata, con circa 96,8 miliardi di dollari di prodotto interno lordo metropolitano. Di conseguenza, prendendo in considerazione il PIL, \u00e8 la quarta area metropolitana del Texas e la 38\u00aa degli Stati Uniti. Venti milioni di turisti visitano ogni anno San Antonio e le sue attrazioni, contribuendo sensibilmente all'economia della citt\u00e0, principalmente grazie a \"The Alamo\" e \"River Walk\". San Antonio \u00e8 sede di sei compagnie della Fortune 500: Valero Energy, Tesoro Corp, USAA, iHeartMedia, NuStar Energy e CST Brands, Inc. L'industria della difesa militare in citt\u00e0 impiega circa persone e contribuisce con 5,25 miliardi di dollari all'economia della citt\u00e0. San Antonio ha perso diverse aziende principali situate in precedenza nel territorio cittadino; una delle pi\u00f9 importanti attivit\u00e0, la AT &amp; T Inc. nel 2008 si \u00e8 trasferita a Dallas \"per servire meglio i clienti ed espandere l'attivit\u00e0 in futuro\".\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di San Antonio. San Antonio possiede 219\u00a0km di piste o percorsi ciclabili.\nAmministrazione.\nGemellaggi.\nSan Antonio \u00e8 gemellata con:\nSport.\nA dispetto delle sue grandi dimensioni, San Antonio ha una sola franchigia che milita nei maggiori campionati professionistici americani, i San Antonio Spurs, cinque volte campioni della lega professionistica di pallacanestro NBA. \nLe squadre che hanno sede in citt\u00e0 sono elencate di seguito:"}
{"id": "246616", "revid": "400694", "url": "https://it.wikipedia.org/wiki?curid=246616", "title": "Generazioni (film)", "text": "Generazioni (\"Star Trek: Generations\"), noto nel \"fandom\" anche con l'acronimo GEN o ST VII, \u00e8 un film di fantascienza statunitense del 1994 diretto da David Carson. Rappresenta il settimo episodio cinematografico dedicato alla popolare saga di \"Star Trek\". \u00c8 l'unico film in cui coesistono i cast della prima serie televisiva (esclusi Leonard Nimoy, DeForest Kelley, George Takei e Nichelle Nichols) e della successiva serie \"\".\nNell'home video il film \u00e8 stato distribuito col titolo Star Trek - Generazioni.\nTrama.\nDurante il varo dell'astronave USS \"Enterprise\" (NCC-1701-B), al quale presenziano in plancia come ospiti d'onore il capitano in congedo James Tiberius Kirk, l'ingegnere Scott e il com. Checov, giunge un segnale di soccorso. Delle astronavi sono investite da uno strano fenomeno di energia, chiamato Nexus, e vengono distrutte, nonostante vengano posti in salvo numerosi passeggeri. Durante l'evacuazione dalla singolarit\u00e0 si apre uno squarcio sullo scafo della \"Enterprise\" e Kirk, che si trovava nella zona colpita, risulter\u00e0 disperso. Tra i superstiti dell'esplosione vi sono Guinan e lo scienziato Tolian Soran, ferito e disperato per il suo fallimento.\n78 anni dopo, l'USS \"Enterprise\" (NCC-1701-D), comandata dal capitano Jean-Luc Picard, cerca di sventare i folli piani del dottor Tolian Soran, uno scienziato El Auriano salvato a suo tempo dal Nexus e determinato a tornarci. Il Nexus viene descritto dai superstiti, tra cui la barista Guinan, come una sorta di paradiso in cui \u00e8 possibile rivivere i migliori periodi della propria vita e l'avverarsi dei propri desideri, senza mai sperimentare sofferenza n\u00e9 morte.\nSoran ritiene che l'unico modo di ritornarvi sia di deviare dalla sua rotta naturale la singolarit\u00e0, detta anche stringa di energia, portandola in rotta di collisione con un pianeta di tipo terrestre sul quale trovarsi al momento del passaggio del fenomeno. Essa infatti distruggerebbe qualunque astronave tentasse di avventurarsi al suo interno. A questo scopo l'El Auriano provoca il collasso di due stelle mediante l'utilizzo di un inibitore nucleare chiamato trilitio, lanciato con un missile nel nucleo del sole per distruggerlo. Questo composto \u00e8 stato sintetizzato nella stazione di osservazione solare Amargosa e venne rubato dallo scienziato con l'aiuto delle sorelle Klingon Lursa e B'Etor Duras.\nL\"Enterprise\", reduce da una battaglia con lo Sparviero klingon (Bird of Prey) delle sorelle Duras e gravemente danneggiata, viene distrutta dall'onda d'urto della nova. Soran e Picard, teletrasportato invano per impedirlo, vengono trascinati nel Nexus. Qui il capitano sperimenta l'esistenza paradisiaca, con una famiglia mai avuta e il suo amato nipote redivivo ma la ragione prende il sopravvento e in un colloquio con Guinan, o meglio la parte della sua coscienza rimasta nel Nexus ottanta anni prima, lo spinge ad incontrare il capitano Kirk, che sta esperendo una vita alternativa tra le montagne dello Iowa. Intuendo entrambi l'inutilit\u00e0 di quella dimensione e sfruttando l'atemporalit\u00e0 presente nella stringa, essi tornano a ritroso nel mondo reale, onde prevenire definitivamente il piano di Soran. Dopo un lungo scontro, che termina con la morte di Tolian Soran, il capitano Kirk resta mortalmente ferito e viene seppellito da Picard su Veridian III.\nQualche tempo dopo, una flotta di navi viene mandata su Veridiano III per recuperare i superstiti dell\"Enterprise-D\".\nProduzione.\nCast.\nLa sceneggiatura originale prevedeva l'intero cast della serie classica, per poi optare dei soli James T. Kirk, Montgomery Scott e Pavel Chekov, vitali per il prologo. mentre Leonard Nimoy e DeForest Kelley declinarono. Nimoy (a cui era stato offerto di dirigere il film) sentiva che ci fossero dei problemi nella storia con il copione e che il ruolo di Spock fosse estraneo\u2014\"I said to everybody concerned [...] that if you took the dozen or so lines of Spock dialog and simply changed the name of the character, nobody would notice the difference.\" Come Nichelle Nichols/Tenente Uhura, \u00e8 assente George Takei/Sulu, rimpiazzato da sua figlia Demora, arruolata quale omologa di suo padre.\nNumerosi dei personaggi di sfondo sono apparsi in ruoli differenti nel corso delle serie di Star Trek. Tra questi Tim Russ, che compare come ufficiale del ponte di comando dell\"Enterprise\"-B, aveva avuto una serie di ruoli secondari e il ruolo di Tuvok in '. Inoltre l'attrice Whoopi Goldberg interpreta Guinan, personaggio gi\u00e0 apparso in alcune stagioni della serie '.\nDistribuzione.\nDoppiaggio italiano.\nIl doppiaggio della versione italiana del film \u00e8 stato diretto da Manlio De Angelis, che aveva gi\u00e0 diretto il quarto episodio.\nIn questa edizione ci sono alcune voci diverse rispetto alla serie TV \"The Next Generation\", infatti Anna Rita Pasanisi che nella serie doppia Deanna Troi, in questo film doppia Guinan; nella serie Franca Lumachi doppia Guinan, mentre qui presta la voce a B'Etor. Anche la voce di Worf \u00e8 differente: il doppiatore del film \u00e8 Massimo Pizzirani al posto di Claudio Fattoretto (che torner\u00e0 nei film successivi), \"titolare\" della serie TV.\nAccoglienza.\nIl film, prodotto ad un costo stimato di circa 35 milioni di dollari, ne guadagn\u00f2 al botteghino 120 (di cui oltre 75 solo negli Stati Uniti, 23 nel fine settimana di apertura), a cui si sono aggiunti nel tempo altri 80 milioni di dollari per i noleggi nel circuito dell'home video.\nFantafilm la definisce \"una pellicola dignitosa, ma pi\u00f9 adatta ai trekker attratti dall'azione che a quelli pi\u00f9 attenti alla logica e alla coerenza delle storie\"."}
{"id": "246617", "revid": "104216", "url": "https://it.wikipedia.org/wiki?curid=246617", "title": "Microsoft Exchange Server", "text": "Microsoft Exchange Server \u00e8 un software di rete per consentire la collaborazione in linea tra vari utenti di un'organizzazione (impresa, ente, ecc.). \u00c8 stato introdotto sul mercato da Microsoft nel 1996 come diretto concorrente di programmi quali Lotus Notes/Domino server di IBM e FirstClass Suite di OpenText.\nIl suo uso \u00e8 molto diffuso nelle realt\u00e0 aziendali in cui sono implementate infrastrutture informatiche basate su prodotti e tecnologie Microsoft (\"reti Microsoft\").\nDescrizione.\nLe funzionalit\u00e0 principali sono la gestione centralizzata della messaggistica tramite posta elettronica (sia esterna che interna), la gestione di calendari e rubriche che possono essere condivisi tra i vari utenti di una rete aziendale, la pianificazione condivisa e controllata delle attivit\u00e0 aziendali e altro ancora.\nIl client pi\u00f9 utilizzato per connettersi a un server Exchange \u00e8 Microsoft Outlook, compreso nella \"suite\" Microsoft Office, attraverso il protocollo proprietario MAPI, anche se sono disponibili modalit\u00e0 di accesso alternative come l'interfaccia Web fornita, \"Outlook Web Access\" (OWA), o software prodotti da terze parti attraverso l'uso di protocolli standard.\nUna delle caratteristiche salienti \u00e8 la stretta integrazione col sistema Active Directory, che permette di agevolare la gestione degli utenti all'interno di strutture molto complesse che permette peraltro la gestione dei gruppi di distribuzione implementati a livello di Unit\u00e0 Organizzative (OU). \nEsiste anche un componente aggiuntivo per la sicurezza, Microsoft Forefront Security for Exchange Server."}
{"id": "246620", "revid": "119948416", "url": "https://it.wikipedia.org/wiki?curid=246620", "title": "GHz", "text": ""}
{"id": "246627", "revid": "109558848", "url": "https://it.wikipedia.org/wiki?curid=246627", "title": "Per Teodor Cleve", "text": "Biografia.\nDopo essersi diplomato nel 1858 al Ginnasio, si iscrisse all'Universit\u00e0 di Uppsala dove si laure\u00f2 nel 1863. In seguito ottenne alcuni contratti dall'Universit\u00e0 e svolse lavori in Europa e Nord America. Nel 1874 fu nominato professore di chimica generale a Uppsala.\nNel 1879 Cleve scopr\u00ec gli elementi olmio e tulio e nel 1874, stabil\u00ec che il didimio non era un elemento a s\u00e9 stante ma la mescolanza di due diversi elementi, oggi noti come neodimio e praseodimio.\nRicevette la Medaglia Davy nel 1894, \"per le sue ricerche sulle terre rare\".\nIl minerale cleveite fu cos\u00ec chiamato nel 1878 dall'esploratore e geologo Adolf Erik Nordenskj\u00f6ld in suo onore.\nCleve fu il nonno materno di Ulf von Euler, fisiologo e farmacologo, vincitore del Premio Nobel per la medicina nel 1970."}
{"id": "246628", "revid": "125928504", "url": "https://it.wikipedia.org/wiki?curid=246628", "title": "Giuseppe Calasanzio", "text": "Biografia.\nGiuseppe nacque a Peralta de Calasanz, un piccolo paese dell'Aragona (Spagna), da famiglia nobile ricca.\nIl padre faceva il fabbro ferraio. Effettivamente, i suoi antenati appartenevano alla nobilt\u00e0 e la casata aveva goduto in altri tempi di maggiore agiatezza e perfino di un certo splendore; tuttavia il padre Don Pedro non era certo povero, considerato che possedeva casa, terreni e l'officina e la stessa sua posizione di prima autorit\u00e0 del paese dimostra una posizione economica abbastanza comoda.\nA quattordici anni manifest\u00f2 l'intenzione di farsi sacerdote; fu ordinato nel 1583.\nGiunse a Roma nel 1592 e venne nominato Teologo e precettore dei nipoti del cardinale Marco Antonio Colonna.\nNel 1596 si iscrisse alla Confraternita dei Santi Apostoli. Nel mese di maggio cominci\u00f2 le visite ai rioni di Roma, portando aiuto ai poveri. Un giorno, mentre passava in una piazza, fu colpito in modo insolito dallo spettacolo di una turba di sudici e malvestiti ragazzi che giocavano tra grida scomposte, atti sconci, litigi e bestemmie. Di colpo comprese qual era la missione per la quale era giunto a Roma dalla sua patria lontana: la scuola. Cos\u00ec, in un ambiente di ristrettezze e povert\u00e0, sul finire dell'autunno dell'anno 1597, in due povere stanze attigue alla sagrestia e messegli a disposizione dal parroco Don Brendani della chiesa di Santa Dorotea in Trastevere, apr\u00ec \"la prima scuola popolare gratuita in Europa\", come riconobbe anche Ludwig von Pastor, che nella sua monumentale opera \"Storia dei Papi\" scrisse: \u00ab...ebbe origine la prima scuola popolare gratuita d'Europa.\u00bb E l\u00ec, in tempi in cui l'istruzione era privilegio delle classi pi\u00f9 abbienti, svilupp\u00f2 il suo progetto della scuola come strumento di promozione umana e salvezza educativa per i ragazzi di strada (metodo preventivo, attinto da san Filippo Neri). Nel 1602 fond\u00f2 la \"Congregazione secolare delle Scuole Pie\".\nNel 1612 compr\u00f2 il Palazzo Torres, annesso alla chiesa di San Pantaleo, trasferendovi la scuola. Narra la storia che proprio in questa scuola il Santo fece il suo primo miracolo: con il solo segno della croce riusc\u00ec a riposizionare sano, nella sua orbita, l'occhio di un suo scolaro, che durante la ricreazione si era gravemente ferito giocando con un suo compagno, che maneggiava un bastoncino. Per dare sopravvivenza alle scuole pens\u00f2 di affidarle ad una congregazione religiosa e tent\u00f2 l'unione con la Congregazione di Santa Maria di Cortelandini di Lucca. Non essendo andata a buon fine, chiese al papa Paolo V la separazione. Il papa Paolo V istitu\u00ec con Calasanzio il 25 marzo 1617 la Congregazione Paolina dei Poveri della Madre di Dio e delle Scuole Pie. Nel 1620 si ritir\u00f2 a Narni dove scrisse le Costituzioni. Ebbe contatti con Tommaso Campanella e Galileo Galilei. Nell'ottobre del 1628 fu ospite della famiglia Conti a Poli (Italia) e l\u00ec vi fond\u00f2 le scuole pie. Mor\u00ec novantunenne a Roma ed \u00e8 sepolto sotto l'altar maggiore della chiesa romana di San Pantaleo, presso Piazza Navona.\nLe scuole a lui intitolate sono presenti in quattro continenti con esclusione della sola Oceania.\nDei benefici che quest'opera diede al mondo nei secoli d\u00e0 un'esplicita testimonianza anche il Tommaseo quando, riferendosi in particolare all'Italia, afferma: \u00ab...di quell'Italia che dal Calasanzio e dalla sua Istituzione ebbe ed ha benefizi non dimenticabili se non dagli smemorati, a cui l'ignoranza \u00e8 dottrina, l'ingratitudine dignit\u00e0 ...\u00bb\nIl culto.\nPapa Benedetto XIV lo beatific\u00f2 il 18 agosto del 1748. Venne canonizzato da papa Clemente XIII il 16 luglio 1767 e venne proclamato da Pio XII \u00abPatrono davanti a Dio di tutte le scuole popolari cristiane del mondo\u00bb nel 1948.\nMemoria liturgica il 25 agosto; 27 agosto nella messa tridentina.\n\u00c8 patrono della \"Famiglia Calasanziana\", che comprende alcune congregazioni religiose maschili e femminili (Compagnia di Maria per l'educazione dei sordomuti, Congregazione degli operai cristiani di San Giuseppe Calasanzio, Congregazione delle scuole di carit\u00e0, Congregazione del Sacro Cuore di Ges\u00f9, figlie povere di San Giuseppe Calasanzio, Pio istituto calasanziano, religiose delle scuole pie)."}
{"id": "246629", "revid": "726373", "url": "https://it.wikipedia.org/wiki?curid=246629", "title": "Produzione di merci a mezzo di merci", "text": "Produzione di merci a mezzo di merci. Premesse a una critica della teoria economica (\"Production of Commodities by Means of Commodities. Prelude to a critique to economic theory\") venne pubblicato nel 1960 e costituisce l'opera principale di Piero Sraffa (1898 - 1983).\nIntendimenti ed ipotesi dell'analisi di Sraffa.\nSembra opportuno innanzitutto indicare gli obiettivi perseguiti e le ipotesi di partenza, affinch\u00e9 non sorgano equivoci circa la reale portata del modello sraffiano.\nGli obiettivi.\nDa pi\u00f9 parti si \u00e8 avanzata l'opinione che la teoria di Sraffa sia scaturita dall'esigenza di risolvere quei problemi che sorgono per la teoria ricardiana non appena si abbandoni l'ipotesi di solo capitale circolante e di composizione del capitale uniforme in tutti i settori.\nIl problema che Sraffa risolve in \"Produzione\" \u00e8 indubbiamente quello cui aveva atteso David Ricardo in tutte le sue opere: rendere lo studio della distribuzione del reddito indipendente dalla teoria del valore. Sraffa riesce a trovare la merce numerario tanto cercata da Ricardo, risolvendo anche il problema di rendere possibile la determinazione del saggio di profitto (qualora sia dato esogenamente il saggio di salario) prima della determinazione dei prezzi e in modo indipendente da essa.\nOltre a questo in \"Produzione\" vi \u00e8 anche un'implicita critica a tutta la costruzione marginalista. Il sottotitolo dell'opera \u00e8 \"Premesse a una critica della teoria economica\" e nella Prefazione Sraffa afferma:\nVa comunque detto che presumibilmente Sraffa svilupp\u00f2 la sua analisi anche grazie al contributo di John Von Neumann. Questi aveva pubblicato nel 1945 uno scritto - il cui titolo, nella traduzione inglese curata da Nicholas Kaldor, \u00e8: \"A model of general economic equilibrium\" - in cui il problema del mutamento dei metodi di produzione era trattato in termini analoghi. Sraffa conosceva sicuramente l'opera, essendo citato da David Gawen Champernowne, il curatore dell'appendice matematica nella traduzione inglese, per l'aiuto fornitogli.\nLe ipotesi.\nI rendimenti di scala.\nSraffa era propenso ad accogliere l'ipotesi di rendimenti di scala costanti, in contrasto con la letteratura marginalista che supponeva rendimenti di scala decrescenti.\nVa tuttavia messo in luce che tale ipotesi non \u00e8 per nulla necessaria per la validit\u00e0 del modello: Secondo lo stesso Sraffa:\nCi\u00f2 che interessa a Sraffa \u00e8 analizzare, \"rebus sic stantibus\", le relazioni fra variazioni nelle variabili distributive e prezzi:\nSalario di sussistenza e salario di sovrappi\u00f9.\nNel modello sraffiano il salario \u00e8 considerato pagato alla fine del periodo di produzione; il fondo salari non viene dunque conteggiato tra il capitale anticipato. L'abbandono della concezione di un salario anticipato dal capitalista, propria degli economisti classici, \u00e8 strettamente consequenziale alla mancata distinzione in Produzione dei due elementi del salario: di sussistenza e di sovrappi\u00f9. Il primo risulta dato in termini reali ed indica l'insieme di quei beni strettamente necessari alla sussistenza dei lavoratori, e che come tali figurano fra i mezzi di produzione (questa era l'unica componente considerata dagli economisti classici). Il secondo, che \u00e8 determinato solo \"post factum\", cio\u00e8 a produzione realizzata, misura invece la porzione del sovrappi\u00f9 realizzato assegnata ai lavoratori.\nSeppur incline a considerare separatamente le due componenti, peraltro in sintonia con la sua formazione classica, in omaggio alla tradizione neoclassica Sraffa sceglie di non operare una tale distinzione.\nL'autore stesso avverte tuttavia che l'inconveniente di questa scelta \u00e8 la diversit\u00e0 di ruolo svolta all'interno del sistema dai beni destinati al consumo di sussistenza; meglio, e anticipando concetti che illustreremo pi\u00f9 avanti, la conseguenza \u00e8 che questi beni \"vengono \"ipso facto\" relegati nel limbo dei prodotti non base\".\nLa variabile distributiva esogena.\nLa teoria di Sraffa riesce a determinare la struttura dei prezzi e una delle due variabili distributive (saggio di profitto o di salario), date l'altra variabile e la tecnologia. Resta dunque da decidere quale delle due variabili scegliere come indipendente ed in che modo determinarla.\nSraffa propende per la fissazione esogena del saggio di profitto, poich\u00e9, quando si abbandoni l'ipotesi classica di salario ancorato ai livelli di sussistenza e il salario stesso si assuma come dato in termini di un'unit\u00e0 di misura pi\u00f9 o meno astratta, esso non pu\u00f2 essere stabilito fino a che non lo siano i prezzi delle merci.\nNel caso sia il saggio di profitto la variabile esogena le soluzioni possono essere:\nIl modello a produzione singola.\nLa parte prima di Produzione.\nSeguendo la classificazione utilizzata da L\u00e9on Walras in \"Elements d'economie politique pure\", un classico della teoria marginalista in cui si analizza l'equilibrio economico generale, \"Produzione\" \u00e8 divisa in tre parti: nella prima viene affrontato il caso pi\u00f9 semplice di produzione singola, in cui ogni industria produce un solo bene, e di solo capitale circolante; nella seconda \u00e8 introdotta l'ipotesi di produzione congiunta e vengono inseriti il capitale fisso e le risorse scarse; nella terza infine \u00e8 trattato il cosiddetto problema della scelta della tecnica.\nI metodi di produzione (l'insieme delle equazioni che collegano i mezzi di produzione ai prodotti) si assumono dati nelle prime due parti, mentre sono considerati incognite nella terza.\nLa produzione per sussistenza.\nSraffa, in sintonia con Ricardo, d\u00e0 una rappresentazione del sistema economico focalizzata attorno alle relazioni interindustriali.\nSi abbiano le merci 1, 2, ...n, ciascuna prodotta da un'industria diversa. Siano formula_1 le quantit\u00e0 prodotte annualmente rispettivamente delle merci 1, 2...n. Siano altres\u00ec formula_2 le quantit\u00e0 delle merci 1, 2...n annualmente usate dall'industria che produce il bene 1; formula_3 le corrispondenti quantit\u00e0 usate dall'industria che produce la merce 2; e cos\u00ec via. Le condizioni di produzione assumono la forma seguente:\nVa notato come non sia necessario supporre che ogni merce entri direttamente nella produzione di ogni altra; quindi alcune delle quantit\u00e0 nei primi membri delle equazioni potranno benissimo essere uguali a zero.\nData l'ipotesi di stato reintegrativo del sistema, si avr\u00e0 che la somma della prima colonna (formula_8) sar\u00e0 uguale alla prima linea (formula_9), la somma della seconda colonna uguale alla seconda linea, e cos\u00ec via. Questo comporter\u00e0 poi che, affinch\u00e9 questa ulteriore condizione sia soddisfatta, ciascuna delle n equazioni del sistema dipender\u00e0 dalle altre.\nOra, date queste condizioni, esister\u00e0 un'unica serie di valori di scambio (formula_10) i quali, adottati dal mercato, permetteranno di ristabilire la distribuzione originaria dei prodotti, creando cos\u00ec le condizioni necessarie perch\u00e9 il processo possa rinnovarsi.\nVa notato che, date le ipotesi, tali valori scaturiscono direttamente dai metodi di produzione.\nLa produzione con sovrappi\u00f9.\nQuando si passa dall'ipotesi di stato reintegrativo \"stricto sensu\" a quello di stato reintegrativo con sovrappi\u00f9 insorgono delle difficolt\u00e0. La ragione di ci\u00f2 \u00e8 che nel sistema economico il sovrappi\u00f9 generato viene distribuito in proporzione dei mezzi di produzione anticipati (il capitale), ma una siffatta proporzione, constando i mezzi di produzione di merci eterogenee, non pu\u00f2 essere determinata indipendentemente dai prezzi.\nPotremmo definire il rapporto fra il prodotto netto del sistema e la somma delle merci impiegate quali mezzi di produzione \"saggio di sovrappi\u00f9\" ed indicarlo con R, tuttavia un tale rapporto non avrebbe senso con riferimento alle quantit\u00e0, essendo le merci non omogenee.\nSolo il riferimento ai prezzi delle singole merci potrebbe dare senso al rapporto. Sembrerebbe pertanto preclusa una determinazione di questo saggio indipendentemente dai prezzi.\nIl sistema tipo.\nDeterminazione del saggio di sovrappi\u00f9 in modo indipendente dai prezzi.\nConsideriamo tuttavia un sistema (Sraffa lo chiama sistema tipo) in cui le varie merci siano prodotte nella stessa proporzione in cui si ritrovino nel complesso dei mezzi di produzione; in tal caso\nda cui:\nIn questi rapporti le quantit\u00e0 comparate riguardano merci omogenee.\nOra, poich\u00e9:\npossiamo scrivere:\nA ben guardare il numeratore di questo rapporto non \u00e8 altro che il prodotto netto generato dal sistema, mentre il denominatore rappresenta i mezzi di produzione anticipati. L'equazione precedente determina dunque il saggio di sovrappi\u00f9:\nInoltre R indica sia la proporzione in cui la quantit\u00e0 prodotta di ciascuna merce eccede la quantit\u00e0 della stessa utilizzata quale mezzo di produzione, sia il rapporto fra l'eccedenza totale delle merci rispetto alle quantit\u00e0 impiegate nella produzione, laddove un tale rapporto abbia senso, e cio\u00e8 nel sistema tipo.\n\"La possibilit\u00e0 di parlare di una proporzione fra due gruppi di merci eterogenee senza bisogno di ricorrere alla misura comune del prezzo \u00e8 dovuta quindi alla circostanza che entrambi i gruppi sono costituiti nelle stesse proporzioni.\" Essendo questo un rapporto fra quantit\u00e0, \"il risultato non verrebbe modificato se moltiplicassimo le singole merci per i rispettivi prezzi. [...] E tale rapporto non verrebbe nemmeno turbato se, dopo aver moltiplicato le merci per i loro prezzi, questi prezzi dovessero variare ognuno per conto proprio in direzioni e misure diverse.\" (Sraffa, 1960, pag. 27)\nLa merce tipo.\nL'eccedenza totale delle merci nel sistema tipo, cio\u00e8 il prodotto netto del sistema tipo, \u00e8 chiamata da Sraffa: \"prodotto netto tipo\".\nDato il modo in cui il sistema tipo \u00e8 stato costruito, il prodotto netto tipo consister\u00e0 delle stesse merci, combinate nelle stesse proporzioni, che si riscontrano nell'insieme dei mezzi di produzione del sistema.\nIl prodotto netto tipo pu\u00f2 essere anche riguardato come una particolare merce composita in cui le merci del sistema entrano in proporzioni ben determinate. Tale merce composita, o qualsiasi multiplo o frazione di essa, \u00e8 denominata da Sraffa: \"merce tipo\".\nDeterminazione del saggio di profitto in modo indipendente dai prezzi.\nQuanto detto circa il rapporto fra prodotto netto e mezzi di produzione si pu\u00f2 ripetere tal quale se al posto del prodotto netto mettiamo una qualsiasi frazione di esso: tale rapporto risulta determinato indipendentemente dalla struttura dei prezzi e rimane immutato qualunque sia la variazione di questi ultimi.\nSupponiamo dunque che il salario consista in una frazione del prodotto netto tipo. Sia dunque \u03c9 la porzione di tale prodotto che va ai salari. La parte del prodotto netto che andr\u00e0 ai profitti sar\u00e0 la restante, cio\u00e8:\nIl saggio di profitto potr\u00e0 dunque essere espresso nel seguente modo:\nDalle Equazioni 1 e 2 deriva:\nIl saggio di profitto nel sistema tipo si presenta quindi come un rapporto fra quantit\u00e0 di merci, senza bisogno di ricorrere ai loro prezzi.\nLa relazione che intercorre fra il saggio di profitto e il saggio di salario \u00e8 lineare: il primo aumenta in proporzione diretta rispetto alla riduzione complessiva del secondo.\nIl sistema dei prezzi.\nPassiamo ora a considerare il sistema dal punto di vista dei prezzi. Indicando con formula_19 i prezzi delle merci 1, 2...n, con formula_20 le quantit\u00e0 annualmente impiegate di lavoro nelle industrie che producono rispettivamente la merce 1, 2...n, con w il saggio di salario, e ricordando quanto detto circa l'ipotesi di Sraffa di un salario pagato \"post factum\", possiamo rappresentare il sistema economico come segue:\nQualora il sovrappi\u00f9 prodotto dal sistema vada tutto al capitale il sistema assumer\u00e0 la forma seguente:\nDove \u03a0 indica il \"saggio di profitto massimo\": il saggio di profitto sperimentato nel caso in cui tutto il prodotto netto generato dal sistema vada ai profitti.\nSaggio di sovrappi\u00f9 e saggio di profitto massimo.\nVa ora richiamato quanto detto circa il saggio di sovrappi\u00f9 nel sistema tipo: questo rappresenta non solo il rapporto fra il prodotto netto e i mezzi di produzione, ma, non venendo il risultato modificato dal riferimento ai prezzi, anche il rapporto fra il valore del prodotto netto e il valore dei mezzi di produzione. \nQuesto secondo rapporto tuttavia non \u00e8 altro che il saggio di profitto massimo; quindi:\nDa cui, sostituendo nella Equazione 3, abbiamo:\nLa merce tipo come numerario.\nSulla validit\u00e0 della relazione fra saggio di profitto e salario nel sistema effettivo.\nLa Equazione 4 ci pu\u00f2 tuttavia interessare solo se \u00e8 possibile mostrare che la sua validit\u00e0 non \u00e8 limitata all'immaginario sistema tipo, ma \u00e8 atta ad essere estesa al sistema economico reale. Si tratta in altre parole di vedere, dice Sraffa, \"se l'importanza che la merce tipo ha in questa relazione sia basata sul fatto che essa \u00e8 la sostanza da cui sono costituiti reddito nazionale e mezzi di produzione, oppure sul fatto che essa rappresenta la misura nella quale i salari sono espressi\". Nella prima ipotesi la relazione varr\u00e0 solo per il sistema tipo; nella seconda al contrario essa continuer\u00e0 ad essere valida anche nel sistema effettivo, a condizione che i salari vengano espressi in termini della merce tipo appropriata.\nRipercorrendo i passaggi svolti finora potrebbe giungersi alla conclusione che sia vera la prima ipotesi. Questo perch\u00e9 la determinazione del saggio di profitto in termini fisici sembra esser stata resa possibile dalla particolare costruzione del sistema tipo: in tale sistema, infatti, il rapporto tra la quantit\u00e0 prodotta di una qualsiasi merce e la quantit\u00e0 impiegata della stessa quale mezzo di produzione \u00e8 lo stesso per tutte le merci.\nConsideriamo ad esempio un sistema tipo in cui il saggio di sovrappi\u00f9 sia del 20% e i 3/4 del reddito nazionale tipo vadano ai salari; il saggio di profitto sar\u00e0 del 5%. Nel sistema effettivo corrispondente, se i salari continuano a venire espressi in merce tipo, il saggio di profitto continuer\u00e0 ad essere del 5%. Si noti per\u00f2 che in quest'ultimo caso \"la parte dei profitti consister\u00e0 di quello che rimane del reddito nazionale effettivo, e non pi\u00f9 tipo, dopo che se ne \u00e8 dedotto l'equivalente di 3/4 del prodotto netto tipo: e i prezzi dovranno essere tali da rendere il valore di quanto va ai profitti uguale al 5% del valore dei mezzi di produzione effettivi della societ\u00e0\".\nCostituzione della merce tipo.\nAbbiamo detto che il sistema tipo consiste delle stesse equazioni base di cui consta il sistema effettivo, prese soltanto in proporzioni diverse. Da questo segue che, dato un sistema effettivo, la ricerca del corrispondente sistema tipo si riduce alla ricerca di appropriati moltiplicatori che, applicati alle rispettive industrie del sistema originario, ne determinano un'espansione (se maggiori di 1) o una contrazione (se minori di 1). Detti moltiplicatori (formula_31) dovranno essere tali che le quantit\u00e0 risultanti delle varie merci stiano fra di loro nelle stesse proporzioni sul lato destro delle equazioni (cio\u00e8 come prodotti) in cui stanno nell'insieme del lato sinistro (cio\u00e8 come mezzi di produzione). Ci\u00f2 implica che il saggio di sovrappi\u00f9 (R) sia uguale per tutte le industrie.\nLa suddetta condizione pu\u00f2 essere espressa mediante un sistema di equazioni che contiene le stesse costanti (le quali rappresentano le quantit\u00e0 di merci) che si riscontrano nelle equazioni della produzione del sistema effettivo considerato, ma disposte in modo diverso; tale cio\u00e8 che le colonne dell'uno corrispondano alle righe dell'altro. Questo sistema \u00e8 il seguente:\nVi sono n equazioni in n + 1 incognite (gli n moltiplicatori x pi\u00f9 R).\nPer risolvere il sistema potrebbe porsi uno dei moltiplicatori uguale ad 1; in questo modo tuttavia si determinerebbe solo la struttura di produzione (le proporzioni di produzione dei vari processi), e non la scala di produzione (la produzione complessiva). Dato che quest'ultima \u00e8 determinata dalla quantit\u00e0 di forza lavoro occupata, e poich\u00e9 vogliamo che tale quantit\u00e0 sia uguale a quella del sistema reale, definiamo l'unit\u00e0 mediante un'equazione supplementare che contiene questa condizione, e cio\u00e8:\ndove formula_37 sono le quantit\u00e0 di lavoro annualmente impiegate nelle industrie che producono rispettivamente la merce 1, 2, ...n e, in base a quest'ulteriore equazione di normalizzazione, esprimono frazioni del lavoro annuale della societ\u00e0, preso come unit\u00e0.\nDiventa ora possibile determinare tutte le incognite.\nEsistenza ed unicit\u00e0 del sistema tipo.\n\u00c8 a questo punto necessario dimostrare che per ogni sistema effettivo esiste il corrispondente sistema tipo, esiste cio\u00e8 una serie di n moltiplicatori (x), dove n \u00e8 il numero delle industrie del sistema considerato, non negativi e non tutti nulli, e un saggio di sovrappi\u00f9 (R) tali che la proporzione in cui ogni merce prodotta si ritrova nel complesso dei mezzi di produzione diventa la stessa per ciascuna merce.\nBisogna dimostrare inoltre, non solo che tale sistema tipo esiste, ma anche che \u00e8 unico, affinch\u00e9, dato un sistema reale, siano unici il saggio di sovrappi\u00f9 e la merce tipo in cui i salari vengono misurati.\nIn \"Produzione\" Sraffa riesce a provare sia l'esistenza che l'unicit\u00e0 del sistema tipo, fornendo dimostrazioni che possono essere viste come applicazioni particolari dei teoremi di Perron-Frobenius per le matrici non negative.\nProdotti base e prodotti non base.\nL'ipotesi di un sistema in stato reintegrativo con sovrappi\u00f9 comporta la possibilit\u00e0 dell'esistenza di \"merci di lusso\", merci cio\u00e8 che non vengono usate per la produzione delle altre merci, n\u00e9 come strumenti di produzione n\u00e9 come mezzi di sussistenza. Quando al contrario si \u00e8 considerato il caso di produzione per sussistenza, tutte le merci dovevano trovarsi tanto fra i prodotti quanto fra i mezzi di produzione.\nGuardando al modo in cui abbiamo costruito il sistema tipo partendo da quello effettivo si nota che i moltiplicatori associati alle industrie che producono le merci di lusso sono nulli; tali merci non entrano dunque a far parte della merce tipo. Un cambiamento nei processi produttivi che riguardasse esclusivamente uno di tali prodotti avrebbe conseguenze solo sul prezzo dello stesso, e non influirebbe minimamente sui prezzi relativi degli altri e sul saggio di profitto. Sraffa li definisce \"prodotti non base\" (o \"merci non base\").\nViceversa denomina \"prodotti\" (o \"merci\") \"base\" quelli che entrano, in modo diretto o indiretto, nella produzione di tutte le merci. Le condizioni di produzione di tali merci influiscono sulla determinazione sia della struttura dei prezzi sia del saggio di profitto. Qualora fosse nulla la quantit\u00e0 prodotta anche di una sola di queste merci, dovrebbe necessariamente essere nulla la produzione di tutte le merci, base e non base.\nUna caratteristica, finora implicitamente supposta, del sistema economico che stiamo considerando \u00e8 l'esistenza di almeno un prodotto base. Del resto, se cos\u00ec non fosse, non ci troveremmo di fronte ad un vero e proprio \"sistema economico\", ma a pi\u00f9 sistemi fra loro accostati.\nVa notato finalmente che quanto detto circa le merci non base riguarda anche quei prodotti che vengono impiegati nella produzione di altri prodotti non base, fra i quali possono essere compresi essi stessi. Qualora, infatti, una merce di questa specie sia utilizzata solo per la produzione di una merce non base della specie considerata per prima, \u00e8 chiaro che seguir\u00e0 la sorte di quella e il suo moltiplicatore sar\u00e0 anch'esso nullo.\nCos\u00ec, se ad esempio la merce 2 entrasse solo nella produzione della merce non base 1 le prime due equazioni della (5) sarebbero:\nOra, essendo formula_40, seguir\u00e0 formula_41.\nIn quanto poi sia usata per la sua propria produzione il rapporto fra la sua quantit\u00e0 come prodotto e la sua quantit\u00e0 come mezzo di produzione sar\u00e0 indipendente da R, e perci\u00f2 in generale incompatibile con il sistema tipo.\nInfatti, se ad esempio la merce 1 fosse utilizzata solo come proprio mezzo di produzione l'equazione corrispondente della (5) diventerebbe:\nIn questa equazione, qualsiasi valore assumesse il moltiplicatore, esso non inciderebbe sull'entit\u00e0 del saggio di sovrappi\u00f9; quindi delle due l'una: o il saggio di sovrappi\u00f9 nel processo \u00e8 esattamente quello del sistema tipo cercato \u2013 ed allora formula_43 potrebbe assumere qualsiasi valore; oppure il saggio di sovrappi\u00f9 cercato non \u00e8 quello riscontrato nel processo\u00a0\u2013 ed allora l'unico valore di formula_43 che potrebbe soddisfare l'equazione \u00e8 0.\nRiassumendo possiamo distinguere tre tipi di prodotti non base:\nLa parte III di \"Produzione\".\nIl mutamento dei metodi di produzione nel modello a produzione singola.\nFinora si \u00e8 supposto che per ogni merce si disponga di un solo metodo di produzione, con il risultato che le variazioni nella distribuzione del reddito non possono influire in alcun modo sui processi produttivi impiegati. L'ultima parte di \"Produzione\" \u00e8 dedicata proprio alla trattazione del caso in cui, al contrario, per una o pi\u00f9 merci esistano uno o pi\u00f9 metodi di produzione.\nPer poter effettuare una scelta fra possibilit\u00e0 alternative occorre adottare un criterio di scelta. Sraffa suppone che tale criterio sia quello di redditivit\u00e0, e pi\u00f9 precisamente che, quali che siano le caratteristiche istituzionali, quando ci si trovi di fronte a pi\u00f9 di un processo tecnico alternativo per la produzione della stessa merce, si scelga quello che comporta il costo minimo.\nNella trattazione che segue definiremo \"tecnologia\" l'insieme di tutti i processi produttivi disponibili e \"tecnica\" qualsiasi sottoinsieme di questi processi tale che vi sia uno e un solo processo per ogni merce prodotta.\nLe scelte tecnologiche per le merci non base.\nSupponiamo inizialmente che la scelta fra metodi alternativi riguardi esclusivamente un prodotto non base che non sia richiesto nella produzione di nessun'altra merce non base.\nPoich\u00e9 i cambiamenti nei processi produttivi che riguardano esclusivamente un tale tipo di prodotto non hanno conseguenze sui prezzi relativi degli altri e sul saggio di profitto massimo del sistema, le due tecniche differiscono solo per il prezzo del prodotto considerato. \u00c8 dunque possibile, \"rebus sic stantibus\", una comparazione dei soli processi alternativi.\nSe ad esempio per produrre la merce non base 2 si conoscono due metodi alternativi, che chiameremo I e II, l'impiego alternativo di uno di questi due metodi di produzione comporta per la merce 2 uno dei due costi di produzione alternativi, formula_45 e formula_46, cos\u00ec ottenuti:\ndove i prezzi del sistema economico considerato sono espressi in termini di qualsiasi numerario.\nIn questo caso sono dati:\nIl problema della scelta del metodo produttivo per la merce 2 si esaurisce quindi nel semplice confronto dei due prezzi e nella scelta di quel metodo che comporta il prezzo, cio\u00e8 il costo, minore. Questa scelta \u00e8 naturalmente relativa ad un dato saggio di profitto (salario). Essa potrebbe variare se si adottasse un saggio diverso. Sappiamo infatti che, col variare del saggio di profitto, variano tutti i prezzi e il salario unitario. Inoltre al progressivo aumento (o diminuzione) del saggio di profitto, non seguir\u00e0 sempre un aumento o sempre una diminuzione del prezzo della merce prodotta con un metodo rispetto al prezzo della stessa merce prodotta con un altro metodo; vi potranno cio\u00e8 essere casi in cui il prezzo della merce 2 prodotta con il processo I, rispetto al prezzo della merce 2 prodotta con il processo II, aumenter\u00e0 in un certo campo di variazione della variabile, per poi ad esempio diminuire o rimanere costante (la Figura mostra uno dei possibili casi).\nI saggi di profitto corrispondenti ai punti di intersezione delle curve dei prezzi rappresentano punti di mutamento di tecnica, o pi\u00f9 semplicemente punti di mutamento (nella figura formula_50 e formula_51). A questi punti singolari del saggio di profitto \u00e8 indifferente l'adozione di un metodo di produzione piuttosto che di un altro, poich\u00e9 i prezzi della merce sono uguali (formula_52).\nI ragionamenti fin qui svolti sono indipendenti dal tipo di numerario usato per il sistema dei prezzi. Dalla modifica del numerario discende solo il cambiamento della forma di tutte le curve, stante tuttavia l'invarianza dei punti di mutamento.\nLe scelte tecnologiche per le merci base.\nIl problema si complica laddove la scelta fra metodi alternativi riguardi un prodotto base. Nel caso dei prodotti base infatti, entrando gli stessi, direttamente o indirettamente, nella produzione di tutte le merci, il cambiamento di un metodo produttivo nella singola industria ha effetti che si estendono all'intero sistema economico. Il problema della scelta tecnologica per le merci base non pu\u00f2 quindi impostarsi semplicemente mediante il confronto dei prezzi alternativi come \u00e8 invece stato possibile fare nel caso delle merci non base.\nTuttavia, nota Sraffa, ai livelli del saggio di profitto che corrispondono ai punti di intersezione dei due metodi, essendo identico il prezzo della merce base prodotta con i due metodi, i due sistemi economici presenteranno la stessa struttura dei prezzi relativi e lo stesso salario.\nAl fine poi di rendere confrontabili entro lo stesso sistema i due metodi alternativi anche a quei livelli del saggio di profitto che li rendono fra di loro incompatibili, Sraffa suppone che tali metodi producano due merci distinte che, pur potendo essere considerate identiche per tutti i possibili usi base, per gli usi non base non siano sostituibili. La conseguenza di una tale supposizione \u00e8 che, mentre per gli usi base la scelta cadr\u00e0 sul metodo che ad ogni dato saggio di profitto \u00e8 pi\u00f9 conveniente, l'altro metodo trover\u00e0 comunque applicazione per gli usi non base.\nDefiniamo quindi sistema I il sistema economico in cui \u00e8 il primo metodo ad essere impiegato per gli usi base e sistema II quello in cui per tali usi \u00e8 utilizzato il secondo metodo. Supponendo ora che il saggio di profitto massimo del sistema I sia pi\u00f9 alto di quello del sistema II (formula_53), ai saggi di profitto compresi tra tali massimi (formula_54) per la produzione del prodotto base il metodo I sarebbe l'unico possibile, e quindi \"a fortiori\" il pi\u00f9 conveniente, poich\u00e9 ai quei valori del saggio di profitto il sistema II sperimenterebbe un salario nullo o negativo. Man mano poi che il saggio di profitto venisse diminuito, qualsiasi cambiamento nell'ordine di convenienza dei due metodi dovrebbe \"verificarsi ugualmente nei due sistemi, poich\u00e9 esso implica il passaggio attraverso un punto di intersezione, e punti siffatti sono evidentemente comuni ai due sistemi\". Ora, poich\u00e9 lungo l'arco di variazione del saggio di profitto abbiamo visto che possono aver luogo pi\u00f9 intersezioni fra i prezzi dovuti ai due metodi, ne seguiranno altrettanti mutamenti nell'ordine di convenienza di questi e conseguenti passaggi da uno all'altro sistema.\n \nL'analisi effettuata pu\u00f2 estendersi all'ipotesi in cui i metodi fra loro alternativi siano pi\u00f9 di due, e ci\u00f2 non solo per uno dei prodotti, ma per ciascuno di essi. In tal caso all'aumentare del saggio di profitto vi sar\u00e0 una \"rapida successione di mutamenti nei metodi di produzione dell'una o dell'altra delle merci\".\nVa finalmente rilevato che, nonostante che ad ogni mutamento del metodo di produzione il rapporto tipo e il saggio massimo di profitto del sistema possano salire o scendere, tuttavia all'aumentare del saggio di profitto, qualsiasi sia la merce scelta come numerario, seguir\u00e0 sempre una diminuzione del salario. Questo accade perch\u00e9 le variazioni nel saggio di profitto e nel salario che avvengono senza che vi sia mutamento di metodo, avvengono in uno stesso sistema; mentre, qualora vi sia il passaggio da un metodo ad un altro, questo avviene a dati livelli del salario e del saggio di profitto, senza implicare di per s\u00e9 alcuna variazione delle variabili distributive."}
{"id": "246631", "revid": "287204", "url": "https://it.wikipedia.org/wiki?curid=246631", "title": "Erboristeria", "text": "Lerboristeria \u00e8 la scienza che si occupa delle piante officinali, medicinali, piante aromatiche, piante alimurgiche e cosmetiche, della loro coltivazione, riconoscimento, raccolta, produzione conservazione, elaborazione e commercio a scopi terapeutici (fitoterapia), cosmetici o nutritivi (integratori e nutraceutici).\nStoria e cultura.\nSin dalla notte dei tempi per sostenere il benessere e la salute dell'uomo sono stati raccolte ed utilizzate parti di piante (talvolta anche prodotti di origine minerale o animale).\nL'importanza attribuita a queste piante \u00e8 testimoniata dalla loro presenza all'interno di antiche tombe: per esempio in Iraq, in un sarcofago di 60.000 anni fa si sono trovate 8 diverse piante medicinali.\nLe conoscenze erboristiche venivano trasmesse oralmente da una generazione all'altra. Fu nel 3000 a.C. che comparvero i primi scritti; il pi\u00f9 antico \u00e8 il Papiro Ebers che, assieme ad incantesimi e magie, elenca molte piante con i consigli per il loro utilizzo.\nNel IV secolo a.C. Aristotele sosteneva che le piante possedevano un'anima; Una delle teorie pi\u00f9 antiche, per esempio, abbinava gli effetti benefici delle piante al loro colore, ad esempio rosso per i disturbi circolatori, giallo per i disturbi epatici e renali, ecc. \nLe scienze erboristiche si sono sviluppate e perfezionate molto in Oriente attraverso la medicina popolare cinese. \nAncor oggi gli sciamani dell'Amazzonia e i guaritori della Steppa preparano decotti, impacchi, unguenti e pozioni per curare i malati.\nOggi si possono distinguere, fra le altre, tre grandi tradizioni fitoterapiche:\nQuesto patrimonio culturale, iniziato con l'uso sperimentale delle piante da parte delle popolazioni primitive, \u00e8 utilizzato dalla scienza moderna che, con i suoi mezzi di ricerca atti ad isolare i principi attivi e ad individuare i meccanismi d'azione delle erbe, ha determinato la nascita di una \"nuova erboristeria\".\nErboristeria tradizionale.\nLe donne un tempo attraverso rimedi casalinghi popolari tramandati di generazione in generazione, coltivavano spezie ed erbe medicinali spontanee. Piante fresche e essiccate, estraendo sostanze con procedimenti di infusione in vino o grappa. Le usanze tramite passaparola sono tutt'oggi ricorrenti specialmente nelle vecchie generazioni pur non avvalendosi di alcun criterio o studio scientifico. \nPreparazioni galeniche sofisticate venivano preparate da persone specializzate o farmacisti. I loro fornitori erano erboristi che raccoglievano piante medicinali coltivate e per lo pi\u00f9 spontanee.\nEvoluzione e affermazione.\nL'Erboristeria moderna nel corso dell'industrializzazione sociale, \u00e8 stata modernizzata. La raccolta selvatica d'un tempo \u00e8 stata sostituita da coltivazioni agricole specializzate in erbe e medicinali.\nNegli anni '80 in Inghilterra c'\u00e8 stato il boom dell'erboristeria (Herbal Shop), questi negozi specializzandosi dalle scienze farmaceutiche hanno pian piano preso piede in tutto il mondo. \nIn Italia il primo decreto di legge emanato in funzione dei prodotti erboristici risale al 1931 riguardante la coltivazione, la raccolta e il commercio delle piante officinali. Solo previo diploma di laurea triennale e autorizzazione commerciale \u00e8 possibile esercitare la professione di erborista. \nSfortunatamente in Italia non \u00e8 ancora presente alcuna abilitazione al titolo di erborista. La FEI (Federazione Erboristi Italiani) a fronte di ci\u00f2 oltre a tutelare in mancanza di sufficienti leggi la figura dell'erborista, si occupa di tenere un registro degli erboristi diplomati.\nLe discrepanze e l'abbandono da parte degli enti governativi italiani nei confronti della figura dell'erborista diplomato non terminano qui. Infatti pur differenziandosi dal farmacista non possiede l'esclusivit\u00e0 dei propri prodotti dovendoli condividere in parte con quest'ultimo. \nLa stessa fitoterapia pur essendo principale argomento di studio dell'erborista, che in quanto tale \u00e8 l'unico a possedere nozioni che la riguardano.\nI prodotti erboristici provengono dalle industrie:\nL'industria li elabora in:\nFitoterapia.\nLa fitoterapia era ed \u00e8, da sempre, una forma terapeutica. \u00c8 adottata da medici, farmacisti, dietisti, naturopati, veterinari, terapisti alternativi e complementari. Prodotti industrialmente fabbricati sono reperibili nelle erboristerie, in parte nelle farmacie, e alcuni a carattere alimentare in supermercati biologici, specifici per celiaci ecc.\nIl vantaggio dei prodotti erboristici \u00e8 rappresentato dalle poche controindicazioni rendendo i prodotti non sintetizzati pi\u00f9 sicuri di quelli farmaceutici concentrati sinteticamente e potenzialmente dannosi; lo svantaggio \u00e8 costituito dai costi e dai tempi meno brevi rispetto ai farmaci di sintesi, infatti l'assunzione viene prolungata senza alcun problema a differenza di quelli sintetici. \nI prodotti erboristici oltre a curare, alleviare disturbi, dolori, stress, ansia, aumentare la concentrazione, combattere la forfora, alleviare irritazioni e infiammazioni endogene e esogene, integrare nutrienti che soggetti allergici o intolleranti non riescono a integrare, ecc. vengono utilizzati anche in modo preventivo.\nLa Fitoterapia \u00e8 la disciplina medica che si serve delle piante e dei loro derivati per scopi medico-terapeutici.Tanti farmaci (si stima ca. 1/3, con tendenza all'aumento) si basano originalmente su sostanze sintetizzate da piante e non in laboratorio. In tempi remoti, i medici oltre far capo agli erbari si servivano di elenchi di piante con i corrispettivi effetti terapeutici.\nL'erbario medicinale \u00e8 la raccolta di specie spontanee e coltivate di interesse erboristico.\nFitogalenica.\nIl nome provviene dal nome del medico Galenus. Con galenica si intende la preparazione di farmaci(dal greco \"\u03c6\u03b1\u03c1\u03bc\u03b1\u03ba\u03ccv\" che vuol dire \"veleno\") e rimedi partendo da droghe grezze o sostanze chimiche e sostanze ausiliarie. Erano e sono ancora preparazioni di galenica tradizionale, l'arte di speziali e farmacisti. \nDa circa cento anni si usano delle tabelle correlative tra gruppi di principi attivi e piante che li contengono.\nLa FU (Farmacopea Ufficiale), \u00e8 un codice merceologico di farmaci, eccipienti, veicolanti ed additivi che include anche la descrizione delle metodiche analitiche (espletate nella fitogalenica). La farmacopea attualmente in vigore \u00e8 la FU XII. \nL'erborista consultando il suddetto manuale opera nel suo laboratorio galenico, la produzione di alcuni prodotti erboristici.\nLa galenica fitoterapica richiede grande cautela ed esperienza nel calcolare e prevedere la quantit\u00e0 di principio attivo contenuto nelle piante o parti di piante utilizzate. Difatti questa pu\u00f2 variare sensibilmente a seconda di vari fattori come terreno di coltivazione e suoi nutrienti presenti, luce, Ph, temperatura, perturbazioni atmosferiche, metodo di raccolta, tempo balsamico della pianta, modalit\u00e0 di produzione e controllo, conservazione. \nPer la produzione di rimedi fitoterapici vengono utilizzati metodi come: essiccazione, polverizzazione, decozione, infusione, spremitura, filtrazione, ultrasuoni (per estrarre pi\u00f9 facilmente principi attivi, ad esempio dalle bucce), colture cellulari, incapsulazione, percolazione, ecc.\nI prodotti finiti sono: tisane, decotti, tinture, estratti liquidi, molli e secchi, enoliti, oleoliti, succhi, essenze, profumi, creme, emulsioni, geli, saponi classici e specifici, solari, integratori, ecc\nGli apparecchi utilizzati per la produzione sono: alambicco, molino a rulli, a coltello, a pale o ad energia fluida, liofilizzatore, rotavapor, centrifuga, vibrosetacciatore, ecc"}
{"id": "246635", "revid": "2225", "url": "https://it.wikipedia.org/wiki?curid=246635", "title": "Carlo Alberto Trilussa", "text": ""}
{"id": "246636", "revid": "599013", "url": "https://it.wikipedia.org/wiki?curid=246636", "title": "Jimmy Greaves", "text": "\u00c8 il pi\u00f9 prolifico attaccante della storia della First Division, allora la massima serie inglese. Detiene anche il record come miglior marcatore di tutti i tempi con la maglia degli \"Spurs\"; grazie alle 266 reti realizzate in tutte le competizioni ufficiali.\nA parte una breve esperienza nel campionato italiano tra le file del (gioc\u00f2 solo il girone d'andata della Serie A 1962-1963), milit\u00f2 sempre in squadre di Londra: il , il e il . Con gli \"Spurs\" vinse due volte la FA Cup (1961-1962 e 1966-1967) e altrettante il Charity Shield (1962 e 1967), nonch\u00e9 la Coppa delle Coppe 1962-1963 (primo trofeo internazionale per il Tottenham).\nConvocato nella nazionale inglese dal 1959 al 1967, vinse il mondiale 1966, giocato in casa.\nMuore il 19 settembre 2021 nella sua casa di Londra ad 81 anni.\nCarriera.\nClub.\nEsord\u00ec nel all'et\u00e0 di 17 anni con una segnatura, cosa che ripeter\u00e0 in ogni squadra di cui vestir\u00e0 la maglia, compresa la nazionale inglese. Con la maglia dei \"blues\" diventa capocannoniere della First Division nella stagione 1958-1959 con 33 reti e nel 1960-1961 con 41 (primato stagionale per il club di Londra), diventando il pi\u00f9 giovane giocatore inglese in assoluto ad aver segnato 100 reti in campionato, quota raggiunta poco prima del suo ventunesimo compleanno; tuttavia, nonostante le sue reti, il Chelsea resta una squadra di met\u00e0 classifica e, proprio quando Greaves lo lascer\u00e0, sar\u00e0 retrocesso in Second Division.\nNel 1961 Greaves si trasferisce infatti in Italia, al , facendo il suo esordio in maglia rossonera in un'amichevole precampionato contro il , in cui segna 2 reti (la partita si conclude sul 2-2). Nella compagine milanese non gode i favori di Nereo Rocco, che non ama il suo temperamento estroverso e poco disciplinato; il suo avvio in maglia rossonera \u00e8 per\u00f2 travolgente: segna 9 reti in 10 gare disputate ma, alla vigilia della partita con la , esplode in una sfuriata negli spogliatoi.\nMesso fuori squadra, viene rispedito in Inghilterra (al suo posto arriver\u00e0 il brasiliano Dino Sani), fra le file del Tottenham, che paga per lui 99.999 sterline, la pi\u00f9 alta cifra per un giocatore mai pagata fino ad allora da una societ\u00e0 inglese: la curiosa cifra viene fissata allo scopo di scaricare da Greaves la pressione di essere il primo calciatore pagato 100.000 sterline.\nCon gli \"Spurs\" avviene la consacrazione a pi\u00f9 grande cannoniere inglese di tutti i tempi, conquistando tre titoli dei marcatori consecutivi fra il 1963 e il 1965, e poi un altro ancora nel 1969, il suo sesto personale, che rappresenta un primato assoluto; con gli \"Spurs\" ottiene inoltre gli unici successi della sua carriera: le FA Cup del 1962 e del 1967, e inoltre la Coppa delle Coppe del 1963, la prima coppa europea sollevata da una squadra inglese. Grazie a quel successo giunge terzo nella classifica del Pallone d'oro 1963 alle spalle di Lev Yashin e del gi\u00e0 compagno di squadra Gianni Rivera.\nConcluse la carriera professionistica nel 1971, appena trentunenne, dopo aver vestito la maglia del . \nSubito dopo aver lasciato gli \"Hammers\", Greaves mise su peso in seguito a problemi di alcolismo. Nel 1975 torn\u00f2 a giocare a calcio con il Brentwood Town, per poi passare l'anno successivo al ; durante questo periodo, per combattere la sua dipendenza, partecip\u00f2 in maniera schedulare a degli incontri con gli Alcolisti Anonimi. Nel 1977 si trasfer\u00ec al che lasci\u00f2 due anni dopo per dedicarsi pienamente alla sua dipendenza. Prima di ritirarsi, gioc\u00f2 comunque qualche mese per il Woodford Town.\nNazionale.\nAi Mondiali inglesi del 1966 \u00e8 la prima scelta fra gli attaccanti inglesi, ma alla terza partita, contro la , si infortuna e non rientra pi\u00f9 in squadra, sebbene rimessosi; il suo sostituto, Geoff Hurst, segner\u00e0 in finale una tripletta, fra cui la celebre rete fantasma che regal\u00f2 la vittoria mondiale all'Inghilterra. L'avventura di Greaves con la maglia della nazionale si chiuder\u00e0 nel 1967, con un bottino di 57 gare e 44 reti, superato poco dopo da Bobby Charlton e in seguito solo da Gary Lineker e Wayne Rooney."}
{"id": "246637", "revid": "2110845", "url": "https://it.wikipedia.org/wiki?curid=246637", "title": "Luigi Calistri", "text": " \nLuigi Calistri si \u00e8 diplomato in organo, pianoforte e canto corale presso il Conservatorio \u201dG. Rossini\u201d di Pesaro.\nHa svolto per anni un'intensa attivit\u00e0 concertistica in Italia e all'estero (circa 1000 concerti). Degne di nota le sue esibizioni tenute all'Auditorium RAI di Torino, registrate e ritrasmesse sui programmi nazionali. Ha tenuto concerti all'Angelicum di Milano, alla Domkirche St. Stephan di Vienna, alla basilica di San Marco a Venezia, alla Radiotelevisione Svizzera, a Notre Dame di Parigi e in quasi tutti i capoluoghi di provincia italiani.\nDal 1954 al 1983 \u00e8 stato organista presso la Cattedrale di Macerata incidendo alcuni dischi. Ha fondato e diretto il Chorus Angelicus della Cattedrale di Macerata.\nCollegamenti esterni.\nCappella musicale della cattedrale di Macerata"}
{"id": "246638", "revid": "125375729", "url": "https://it.wikipedia.org/wiki?curid=246638", "title": "Canone di bellezza", "text": "Il canone di bellezza \u00e8 l'ideale estetico riguardante il corpo che viene riconosciuto dalla societ\u00e0, strettamente legato all'epoca e alla situazione culturale, economica e sociale di un popolo. Raccoglie le migliori e pi\u00f9 desiderabili caratteristiche di bellezza fisica. Tale canone si \u00e8 espresso in varie forme nella storia e tramandato attraverso le espressioni artistiche.\nIn questa voce viene trattato esclusivamente il canone di bellezza che riguarda l'essere umano. Per una trattazione pi\u00f9 ampia vedi le voci canone (arte), bellezza e bello.\nStoria.\nDa quando nacque l'arte gli uomini cercarono delle forme e misure ideali da attribuire alle figure da creare.\nDella preistoria abbiamo molte rappresentazioni della Venere primitiva, in genere statuette, dove il volto della donna era appena abbozzato, mentre le forme tipiche della femminilit\u00e0, il seno e soprattutto i fianchi e il ventre, erano esageratamente evidenziati, e quindi rigonfi, per valorizzare essenzialmente la funzione materna della donna.\nIl canone nell'arte greca classica.\nIl primo a giungere alla creazione di un canone di bellezza fu lo scultore greco del primo periodo classico Policleto di Argo (V secolo a.C.) che, dopo aver preso le misure di diverse parti del corpo ad un certo numero di uomini, arriv\u00f2 a definire delle misure medie, imponendole come ideali. Policleto scolpisce dunque un corpo ideale, ma possibile, le cui proporzioni sarebbero desunte dalla natura. Dopo questi studi Policleto scrive un trattato (Il \"Canone\", dal greco \"kanon\" cio\u00e8 \"regola\" in cui descrive le perfette proporzioni del corpo umano), oggi perduto.\nMedioevo.\nL\u2019ideale di bellezza nel Medioevo era un concetto molto particolare. A quei tempi infatti la donna era considera bella in base a due elementi: la sua figura doveva essere esile e la sua pelle estremamente candida, quasi pallida. Per renderla tale infatti la donna medievale la idratava con acqua di rose. I suoi capelli erano biondi e lunghissimi, la figura stretta, la fronte alta, gli occhi azzurri o grigi e la bocca rosea.\nI lunghi capelli venivano trattati con shampoo a base di zolfo o miele, e se non erano chiari naturalmente venivano schiariti al sole o con dell\u2019aceto. Spesso per\u00f2 si tingevano anche con una particolare tintura fatta di corteccia di sambuco, zafferano, ginestre e tuorlo d\u2019uovo. Se non li portavano sciolti le fanciulle medievali raccoglievano i loro capelli nella classica pettinatura dell\u2019epoca detta \u201ca cono\u201d. Il seno non era simbolo di bellezza e seduzione: era piccolo e spesso stretto in una fascia, al contrario il ventre veniva messo spesso in evidenza ricorrendo a imbottiture sotto ai vestiti. Per curare la pelle si ricorreva, gi\u00e0 durante il Medioevo, al peeling utile per combattere l\u2019acne, spesso effettuato con delle cipolle. Anche la depilazione era importante: le donne infatti eliminavano i peli dal corpo utilizzando arsenico e calce viva.\nIn quest'epoca la bellezza fisica era pure rappresentata solo come attributo della Madonna e dei santi. In particolare la bellezza maschile non era attributo valorizzato come nel periodo classico. Il corpo viene nascosto da strati di abiti, ampiamente panneggiati quasi a celarne la vera forma. Sono rappresentati nudi solamente Adamo ed Eva o il Cristo in croce i cui corpi esprimono la sofferenza legata al peccato.\nRinascimento.\nNel periodo rinascimentale si ebbe la riscoperta del corpo come oggetto positivo, incentrata soprattutto sulla donna, che appare florida e portatrice di gioia, ispiratrice dell'amor cortese. Il maschio \u00e8 rappresentato solitamente in maniera pi\u00f9 realistica, meno idealizzata, infatti la ritrattistica ebbe una decisa ripresa.\nPrimo Novecento.\nNegli anni trenta ragioni sociali favorirono l'affermarsi di un modello di bellezza femminile pi\u00f9 atletico, caratterizzato dalla vita stretta e dai capelli corti che sottolineano l'esile collo, come vediamo nei quadri di Tamara de Lempicka.\nSecondo dopoguerra.\nNel secondo dopoguerra, dopo che miseria, distruzione e morte avevano dilagato, ritorna un ideale di donna barocca estremamente femminile con forme procaci evidenziate da generose scollature che prende il nome di \"pin-up\". Negli anni successivi si affianca il modello Twiggy, indossatrice della fine degli anni sessanta famosa per la sua magrezza e il volto da bambina."}
{"id": "246651", "revid": "124654817", "url": "https://it.wikipedia.org/wiki?curid=246651", "title": "Cotonou", "text": " \nCotonou \u00e8 la citt\u00e0 pi\u00f9 popolosa del Benin.\nSituata nella parte sud-orientale del paese, tra l'Oceano Atlantico e il lago Nokou\u00e9 (dipartimento di Littoral), ha una popolazione di 2.401.067 abitanti (censimento 2017). Bench\u00e9 la capitale ufficiale del Benin sia Porto-Novo, Cotonou \u00e8 considerata la capitale economica del paese: qui hanno sede il palazzo presidenziale, gran parte dei servizi governativi e le sedi diplomatiche.\nEtimologia.\nIn lingua fon \"K\u00f9t\u0254\u0301n\u00fb\" significa \"imboccatura del fiume della morte\".\nStoria.\nFin dal XVIII secolo Cotonou era dominata dal regno del Dahomey. Nel 1851 i francesi fecero un trattato con il re del Dahomey Gezo che permetteva loro di utilizzare Cotonou come base commerciale per i loro commerci nella zona. Nel 1883 la marina francese occup\u00f2 la citt\u00e0, anticipando cos\u00ec le forze inglesi. Cotonou d\u00e0 il nome alla Convenzione di Cotonou, firmata nel 2000.\nEconomia.\nLe manifatture della citt\u00e0 producono olio di palma, birra, manufatti tessili e cemento. Qui si assemblano autoveicoli e biciclette e sono presenti anche delle segherie.\nSi esportano prodotti petroliferi, la bauxite ed il ferro. \nA Cotonou si trovano inoltre il principale porto del Benin e l'aeroporto internazionale. Un altro polo di attrazione della citt\u00e0 \u00e8 il celebre mercato di Dantokpa, il pi\u00f9 grande mercato a cielo aperto dell'Africa Occidentale. \nInfrastrutture e trasporti.\nFerrovie.\nLa citt\u00e0 \u00e8 collegata tramite una linea ferroviaria a Parakou. \nAeroporti.\nCotonou \u00e8 sede del pi\u00f9 importante e trafficato aeroporto nazionale, l'Aeroporto Internazionale Cardinal Bernardin Gantin-Cadjehoun, che consente di raggiungere alcuni dei maggiori scali nazionali, \u00e8 inoltre l'unico scalo aeroportuale internazionale dal quale \u00e8 possibile raggiungere alcuni dei maggiori aeroporti africani, l'Europa, in Belgio e Francia, e la Turchia. La struttura \u00e8 intitolata al cardinale Bernardin Gantin, figura di spicco nel mondo ecclesiastico del Benin.\nMobilit\u00e0 urbana.\nLungo le strade di questa citt\u00e0 scorrazzano gli originali moto-taxi chiamati \"z\u00e9migi\u00e0n\" (dal fon \"prendimi e portami l\u00e0\"). Sono distinguibili dalla casacca gialla del motociclista. \nAmministrazione.\nGemellaggi.\nCotonou \u00e8 gemellata con:\nCotonou ha accordi di cooperazione con:"}
{"id": "246657", "revid": "1226", "url": "https://it.wikipedia.org/wiki?curid=246657", "title": "Serviti", "text": ""}
{"id": "246660", "revid": "1226", "url": "https://it.wikipedia.org/wiki?curid=246660", "title": "Ordine dei Servi di Maria", "text": ""}
{"id": "246661", "revid": "547992", "url": "https://it.wikipedia.org/wiki?curid=246661", "title": "Antonio da Sangallo il Giovane", "text": "Biografia.\nIl nonno Francesco Giamberti lavorava il legno e gli zii Giuliano da Sangallo ed Antonio da Sangallo il Vecchio erano celebri architetti del tempo. Suoi cugini furono lo scultore Francesco da Sangallo e lo scenografo Bastiano da Sangallo.\nLa sua formazione avvenne a Firenze, nella bottega di famiglia che principalmente si occupava di lavori da legnaiolo. Nel 1503, molto giovane, si rec\u00f2 a Roma con lo zio Giuliano per mettersi al servizio del papa Giulio II e dopo un breve periodo di apprendistato divenne aiuto di Bramante, architetto del cantiere di san Pietro, anche se per diversi anni dovette anche lavorare come legnaiolo (\"faber lignarius\") come risulta da diversi documenti e come appaltatore di piccoli lavori edili, facendosi comunque fama di tecnico e costruttore ingegnoso.\nIl suo primo progetto autonomo fu probabilmente quello per il palazzo Baldassini per incarico del giurista pontificio Melchiorre Baldassini (1515-1518). Il modello del piccolo palazzo fu in seguito riproposto dal Sangallo stesso in Palazzo Farnese.\nSi impose inizialmente soprattutto come specialista in fortificazioni militari, ottenendo incarichi direttamente dal papa.\nVisse e lavor\u00f2 a Roma durante la maggior parte della vita e lavor\u00f2 prevalentemente al servizio di diversi papi. Infatti alla morte del Bramante, dal 1516 fu coadiutore di Raffaello al cantiere della Basilica di San Pietro succedendo allo zio Giuliano che aveva occupato lo stesso ruolo e che era tornato a Firenze. Nel 1520, alla morte di Raffaello, fu nominato primo architetto della fabbrica, con coadiutore Baldassarre Peruzzi: fu l'inizio di un lungo predominio culturale a Roma.\nFu nominato da papa Paolo III architetto di tutte le fabbriche pontificie nel 1536.\nQuindi alla fine degli anni trenta, morti Bramante, Raffaello e Peruzzi, allontanatisi da Roma molti artisti come Serlio, Sansovino, Sanmicheli, Giulio Romano, anche a seguito del sacco del 1527, Sangallo si ritrov\u00f2 protagonista assoluto dell'architettura romana, monopolizzando le committenze pi\u00f9 prestigiose, a capo di una bottega molto ben organizzata o addirittura di una \"setta\" come Michelangelo e i contemporanei definirono gli artisti e i tecnici del suo seguito. \nLa raggiunta posizione sociale gli rese possibile edificare in vecchiaia un palazzo per s\u00e9 in via Giulia (noto come Palazzo Sacchetti) \nMor\u00ec a Terni mentre dirigeva i lavori di ristrutturazione del taglio del lago Velino con la Cascata delle Marmore nel 1546.\nOpere.\nDurante la sua lunga attivit\u00e0 ebbe modo di confrontarsi con la i maestri del Rinascimento toscano, come Giuliano e Antonio da Sangallo, con i protagonisti del Rinascimento romano (Bramante Raffaello) con la generazione del manierismo (Peruzzi, Giulio Romano), oltre che con il grande Michelangelo di cui fu rivale. La sua opera accompagn\u00f2 l'evoluzione culturale del suo tempo, anche se in generale egli si pu\u00f2 considerare il capofila di una generazione in cui si assopirono le sperimentazioni manieriste e si impose un classicismo ormai collaudato.\nOpere giovanili.\nLe opere del primo periodo possiedono caratteri innovativi soprattutto sotto l'aspetto tipologico, sia per quel che riguarda l'architettura civile che quella religiosa.\nIl progetto per il palazzo Baldassini divenne un modello tipologico della dimora urbana signorile fino alle soglie del Settecento. In particolare la sua facciata priva di ordini, scandita da cornici marcapiano e inquadrata da bugnato angolare e un forte cornicione, sar\u00e0 subito riutilizzata largamente da Sangallo e da altri.\nFra le opere pi\u00f9 interessanti dei primi decenni di attivit\u00e0 va annoverata la chiesa, in mattone e travertino, di Santa Maria di Loreto, nei pressi della Colonna Traiana: costruzione notevole per l'effetto monumentale della composizione accentrata, completata sopra il basamento cubizzante da un imponente tamburo a pianta ottagonale su cui si leva una cupola nervata coronata da un'elaboratissima lanterna, singolare opera tardomanieristica del siciliano Giacomo Del Duca, allievo del rivale Michelangelo.\nIl Sangallo e la famiglia Farnese.\nIl cardinale Alessandro Farnese, futuro papa Paolo III, gli commission\u00f2 i lavori a Palazzo Farnese, che port\u00f2 avanti dal 1517 al 1541.\nIl progetto per la dimora principesca per la famiglia del pontefice regnante Paolo III fu un'impresa di vasto respiro che fu completata da Michelangelo. Nella parte superiore, ammirevole ripresa di motivi imperiali romani, \u00e8 il sistema compositivo del vasto cortile interno, ispirato al motivo delle arcate su pilastri inquadrate dall'ordine architettonico del Colosseo. I prospetti esterni a tre livelli (conclusi dal sontuoso cornicione michelangiolesco) sono elaborati con nobile austerit\u00e0 dalle membrature in travertino sui piani levigati delle cortine murarie alla romana (sulle quali sono riemersi di recente convenzionali geometrismi ornamentali di losanghe disegnate semplicemente da mattoni di tono differente da quello di fondo): catene di bugne con lesene sui due ordini superiori, fascioni lapidei marcapiano-marcadavanzali con lastre dei parapetti in risalto, finestre ferrate inginocchiate al pianterreno, a edicola le altre. \u00c8 un'opera nello stesso tempo sobria, elegante e serena.\nSempre per la famiglia Farnese progett\u00f2 il palazzo di Gradoli (1520 circa), che avrebbe dovuto essere il nido d'amore del figlio Pier Luigi e della nuora Gerolama Orsini, la ristrutturazione della Rocca di Montefiascone (1519), la costruzione della fortezza di Caprarola (1521-1525, poi trasformata nel Palazzo Farnese ad opera di Jacopo Barozzi da Vignola), la realizzazione di due tempietti sull'Isola Bisentina, i lavori per la fortezza di Nepi, dal 1540 e tutti i lavori per la citt\u00e0 di Castro.\nQuesti ultimi presero avvio nel 1537 e proseguirono per il resto della sua vita.\nFurono suoi collaboratori nella realizzazione delle opere della capitale del ducato il fratello (Francesco) Battista detto Gobbo ed il cugino Bastiano detto Aristotele. Il Sangallo progett\u00f2 per Castro la piazza maggiore ammattonata, il Palazzo Ducale, il Palazzo di Giacomo Caronio, il cosiddetto Palazzo A, la Zecca, il Palazzo di Antonio Scaramuccia e l'Osteria a tredici arcate, la chiesa ed il convento di San Francesco e varie case private, destinate a personaggi legati alla corte papale, desiderosi o obbligati a costruire casa a Castro per compiacere Paolo III o il Duca suo figlio.\nAntonio da Sangallo il Giovane serv\u00ec casa Farnese per quasi trent'anni, dal 1517 fino alla morte.\nIl progetto per San Pietro.\nFu architetto capo della Basilica di San Pietro in Vaticano dal 1520 in poi, subentrando a Raffaello. Predispose un grandioso progetto che abbandonava definitivamente (come gi\u00e0 previsto da Raffaello) la pianta centrale bramantesca. Nonostante l'incarico si sia protratto fino alla sua morte, solo per brevi periodi i lavori del grandioso cantiere poterono svolgersi con continuit\u00e0, sia prima sia dopo il Sacco di Roma. Nell'ambito di tale incarico e proprio per poter salvaguardare il proprio progetto nel futuro svolgimento dei lavori, esegu\u00ec a partire dal 1536 e avvalendosi dell'aiuto di Antonio Labacco, un noto plastico ligneo, di proporzioni grandiose, per illustrare nei minimi dettagli il suo progetto per la basilica vaticana; ancor oggi il plastico \u00e8 conservato nei locali sovrastanti la basilica. \nIl progetto era una sintesi tra la soluzione a pianta centrale di Bramante e la croce latina di Raffaello. All'impianto centrale, si innestava infatti una navata con cupole che si concludeva in una larga facciata affiancata da due altissime torri campanarie; anche la cupola principale si allontanava dall'ideale classico del Bramante, essendo a sesto rialzato con un doppio tamburo a pilastri e colonne. Dopo la sua morte, subentrando Michelangelo come primo architetto della fabbrica, il progetto di Sangallo fu abbandonato. Famose le aspre critiche che lo scultore rivolse al progetto di Sangallo.\nDurante il periodo dal 1538 al 1546, in cui fu responsabile del cantiere, Antonio da Sangallo copr\u00ec la volta del braccio orientale, cominci\u00f2 le fondazioni del braccio nord, rinforz\u00f2 i pilastri della cupola murando le nicchie previste da Bramante e rialz\u00f2 la quota di progetto del pavimento creando cos\u00ec le condizioni per la realizzazione delle Grotte Vaticane.\nOpere della maturit\u00e0.\nDopo la morte di Raffaello nel 1520, Sangallo subentr\u00f2 in molti dei suoi incarichi, oltre che nel cantiere di San Pietro. Diresse anche i lavori di Villa Madama per conto di Giulio de' Medici. \nIn tale periodo l'opera di Sangallo non rimane indifferente alle sperimentazioni manieriste. Il progetto pi\u00f9 sorprendente in questo senso fu quello del Banco di Santo Spirito (1520 circa) che suscit\u00f2 scalpore per la novit\u00e0 del suo aspetto leggermente concavo che anticipava soluzioni poi divenute caratteristiche dello stile barocco.\nIntorno al 1518 progett\u00f2 la Chiesa di Santa Maria in Monserrato degli Spagnoli, la prima chiesa di Roma progettata a navata unica rettangolare con tre cappelle per lato non passanti e un profondo presbiterio con terminazione absidale semicircolare.\nNegli anni '20 subentr\u00f2 a Jacopo Sansovino sul difficile cantiere della chiesa di San Giovanni dei Fiorentini, riuscendo a risolvere il problema delle sostruzioni da edificare nelle sabbie del fiume Tevere vicino a Ponte Sant'Angelo, su cui la chiesa doveva affacciare la parte absidale. il suo progetto per l'edificio che gi\u00e0 aveva visto un progetto di Bramante era basato sulla integrazione tra pianta centrica e longitudinale, ma non ebbe realizzazione visto che il cantiere rimase fermo per molti decenni.\nArchitetture militari.\nAntonio da Sangallo il vecchio e Giuliano da Sangallo erano stati i massimi architetti militari della loro epoca, fondatori di una vera e propria scuola che sta all'origine della cosiddetta fortificazioni \"alla moderna\". Erede di tali conoscenze, dopo il sacco di Roma, il loro nipote Antonio lavor\u00f2 come architetto militare sia per i possedimenti papali (come architetto di tutte le fabbriche pontificie dal 1536) che per il Granducato di Toscana. Suoi sono infatti tre poderosi esempi di fortificazione con fronte bastionato: la Cittadella di Ancona, con cinque bastioni, la Rocca Paolina di Perugia e la Fortezza da Basso di Firenze. Queste opere ancor oggi sono fulcri urbanistici fondamentali delle citt\u00e0 in cui sorgono. Nelle tre fortezze Antonio elabora un'importante innovazione al fronte bastionato: contrariamente al disegno tradizionale, i fianchi del bastione sono perpendicolari alle linee di tiro.\nOper\u00f2 anche a Roma dove organizz\u00f2 la modernizzazione con la costruzione di bastioni della Citt\u00e0 Leonina e delle Mura aureliane. Due esempi di tale opera sono in \"Bastione Sangallo\", ancora visibile, sopra Porta Cavalleggeri e il \"Bastione Ardeatino\", detto anch'esso \"Bastione Sangallo\", recentemente restaurato, poco fruibile perch\u00e9 meno assediato dal traffico e isolato da altre costruzioni.\nLe ultime opere.\nTra le ultime opere va annoverano il palazzo in via Giulia che l'architetto costru\u00ec per s\u00e9 stesso, oggi noto come Palazzo Sacchetti, molto alterato, tuttavia, in epoche successive, particolarmente severo nell'immagine esteriore. All'edificio l'architetto, dedic\u00f2 gli ultimi anni della sua vita, volendo farne il \"palazzo perfetto\".\nAntonio inoltre edific\u00f2 la Cappella Paolina, la Sala Regia dei Palazzi Vaticani ed altre costruzioni in Vaticano, proseguendo a partire dal 1541, anche i lavori al cortile del Belvedere.Antonio inoltre costru\u00ec il pozzo di San Patrizio a Orvieto, molto profondo ed ingegnosamente scavato nella roccia, con una doppia scala a spirale, come il Pozzo del Saladino nella cittadella de Il Cairo.\nOpere principali.\nLe opere sono riportate in ordine cronologico."}
{"id": "246666", "revid": "23390", "url": "https://it.wikipedia.org/wiki?curid=246666", "title": "Omofobi", "text": ""}
{"id": "246668", "revid": "767487", "url": "https://it.wikipedia.org/wiki?curid=246668", "title": "Paul \u00c9mile Lecoq de Boisbaudran", "text": "Discendente della famiglia Lecoq, signori di Boisbaudrant (frazione di Saint-Fraigne), nella giovinezza si occup\u00f2 del commercio familiare di vino, ma era attirato dallo studio della chimica.\nA 28 anni inizi\u00f2 alcune ricerche sugli elementi chimici e cominci\u00f2 a frequentare il Politecnico (\u00c9cole polytechnique) di Parigi, essendo allievo, fra gli altri, di Charles-Adolphe Wurtz.\nDal 1859 ebbe a disposizione un piccolo laboratorio privato a Parigi, dove effettu\u00f2 ricerche sull'applicazione della spettroscopia come metodo di analisi chimica.\nNel 1874 pubblic\u00f2 \"Spectres lumineux, spectres prismatiques et en longueurs d'ondes destin\u00e9s aux recherches de chimie min\u00e9rale\" (Spettri luminosi, spettri prismatici e in lunghezza d'onda destinati alle ricerche di chimica minerale), una delle opere che diedero origine e sviluppo alla spettroscopia analitica.\nIl 27 agosto 1875, con questi metodi, scopr\u00ec delle linee spettroscopiche di un nuovo elemento chimico, il gallio (dal latino \"Gallium\", latinizzazione del suo cognome Lecoq). La scoperta rappresent\u00f2 la prima conferma sperimentale della teoria di Mendeleev che aveva predetto le caratteristiche di questo elemento chiamandolo \"eka-aluminium\".\nNel 1876 ricevette la Legion d'Onore.\nNel 1879 scopr\u00ec il samario e fu insignito della Medaglia Davy.\nNel 1886 scopr\u00ec il disprosio.\nIn seguito divenne membro dell'Accademia francese delle scienze, vivendo fra Parigi e la Charente.\nPoco dopo la scoperta dell'argon, avvenuta nel 1894 da parte di Lord Rayleigh e William Ramsay, Lecoq ipotizz\u00f2 giustamente che questo gas facesse parte di un nuovo gruppo, i gas rari."}
{"id": "246669", "revid": "647919", "url": "https://it.wikipedia.org/wiki?curid=246669", "title": "Fran\u00e7ois Lecoq de Boisbaudran", "text": ""}
{"id": "246670", "revid": "24727", "url": "https://it.wikipedia.org/wiki?curid=246670", "title": "Citt\u00e0 europea della cultura", "text": ""}
{"id": "246672", "revid": "125744141", "url": "https://it.wikipedia.org/wiki?curid=246672", "title": "Abito talare", "text": "Labito talare, o pi\u00f9 semplicemente la talare, \u00e8 la veste ecclesiastica del clero di alcune confessioni cristiane.\nLa parola talare deriva dalla parola latina \"talus\", tallone. La talare, infatti, prende origine dalla veste dei sacerdoti ebraici che giungeva fino al tallone. Tale veste divenne, poi, tipica anche dei sacerdoti della cristianit\u00e0 a partire dal IV o V secolo d.C.\nChiesa cattolica.\nNella Chiesa cattolica la talare \u00e8 la tipica veste ecclesiastica indossata sia durante le funzioni religiose ma coperta dai paramenti sacri, sia al di fuori delle funzioni religiose come vestito da parte dei sacerdoti. A seconda della circostanza in cui viene indossata, ad essa si possono aggiungere altri accessori che completano l'abito (abito piano, abito corale).\nNe esistono oggi vari modelli:\nViene indossata in differenti colori a seconda del grado:\nL'abito talare non deve essere per forza sempre abbinato a una fascia portata alla vita, del colore corrispondente al grado. Vescovi, Cardinali e Papa sovrappongono poi una mantellina detta pellegrina, molto simile alla mozzetta, da cui si distingue per essere aperta sul davanti anzich\u00e9 chiusa da bottoni.\nLa veste talare nera viene poi indossata da alcuni laici, nell'esercizio di precise funzioni di ministero all'altare, come i seminaristi, gli accoliti e i ministranti: in questo caso, per\u00f2, viene poi sovrapposta la cotta.\nD'inverno, sopra la talare s'indossa un lungo cappotto, detto greca.\nOggi alla talare si \u00e8 affiancato il cosiddetto clergyman, composto da pantaloni, camicia con colletto rigido bianco e giacca: il colletto della camicia \u00e8 realizzato sul modello del colletto dell'abito talare.\nEsistono per\u00f2 alcuni casi particolari come l'abito dei Missionari del Preziosissimo Sangue: la congregazione fondata da S.Gaspare del Bufalo, sulla talare viene indossato (ad imitazione del suo fondatore) un crocefisso di ottone, retto da una catena anch'essa d'ottone, che sta ad indicare il vincolo di carit\u00e0 che unisce i Missionari vicendevolmente, perch\u00e9 legati a Cristo.\nAltro caso sui generis \u00e8 l'abito tradizionale dei passionisti, costituito da tonaca nera (in origine in panno grosso di lana, oggi anche in altra stoffa), in segno di lutto per la Passione e morte di Ges\u00f9 e una cintura in cuoio o stoffa.\nSul lato sinistro della tonaca, all'altezza del petto, portano un distintivo con il nome di Cristo e il titolo della sua Passione (Jesu XPI Passio) inciso a lettere bianche su un cuore sormontato da una piccola croce bianca, e con i tre chiodi in basso.\nLe regole del 1775 imponevano di indossare ai piedi sandali senza calze, se non in caso di malattia; regola poi \"dimenticata\" nelle successive costituzioni del 1984.\nEventualmente, nella vita quotidiana, possono uniformarsi alle usanze del clero secolare locale.\nChiesa protestante.\nChiesa anglicana.\nAnche la chiesa anglicana, discendendo dalla chiesa cattolica, utilizza l'abito talare, simbolo di devozione e umilt\u00e0."}
{"id": "246673", "revid": "77358", "url": "https://it.wikipedia.org/wiki?curid=246673", "title": "The Burrell Collection", "text": ""}
{"id": "246674", "revid": "287204", "url": "https://it.wikipedia.org/wiki?curid=246674", "title": "Maroeuil", "text": ""}
{"id": "246676", "revid": "287204", "url": "https://it.wikipedia.org/wiki?curid=246676", "title": "Mont-Saint-Eloi", "text": ""}
{"id": "246677", "revid": "2175", "url": "https://it.wikipedia.org/wiki?curid=246677", "title": "Noeux-l\u00e8s-Auxi", "text": ""}
{"id": "246679", "revid": "287204", "url": "https://it.wikipedia.org/wiki?curid=246679", "title": "Noeux-les-Mines", "text": ""}
{"id": "246680", "revid": "287204", "url": "https://it.wikipedia.org/wiki?curid=246680", "title": "Nouvelle-Eglise", "text": ""}
{"id": "246682", "revid": "6923", "url": "https://it.wikipedia.org/wiki?curid=246682", "title": "Lavrentij Pavlovi\u010d Berija", "text": "Fu il capo della polizia segreta dell'Unione Sovietica sotto Stalin e Primo Vicepresidente del Consiglio dei ministri dell'Unione Sovietica per un breve periodo nel 1953.\nVenne liquidato durante una riunione del Comitato Centrale del PCUS. Tutti gli altri capi (da Nikita Chru\u0161\u010d\u0451v a Vja\u010deslav Molotov) furono d'accordo nel decretarne la fine. Circa la sua morte, annunciata alla fine del dicembre 1953, di sicuro si sa che avvenne senza un processo pubblico. Nel 1961, comunisti polacchi asserirono che Berija fosse stato ucciso freddamente nel corso di una seduta del Comitato Centrale del PCUS.\nLa figlia di Stalin, Svetlana, nel suo libro di memorie pubblicato dopo la sua fuga negli Stati Uniti, dipinge Berija come l'anima nera del dittatore sovietico, cinico e crudele esecutore e suggeritore di molte persecuzioni e delitti.\nBiografia.\nAscesa al potere.\nBerija nacque da una famiglia di contadini di Merkheuli, presso Sukhumi in Abcasia, una regione della Georgia. Studi\u00f2 alla scuola tecnica della citt\u00e0 natia e si iscrisse al Partito Comunista nel marzo 1917, quando era studente di ingegneria a Baku: alcune fonti affermano che questa fosse una montatura successiva e che, in realt\u00e0, Berija non si fosse iscritto prima del 1919. anche che, in quegli anni, Berija prima si arruol\u00f2 e poi disert\u00f2 dall'Armata Rossa, ma neppure questa informazione \u00e8 stata verificata.\nNel 1920 o 1921 (a seconda delle fonti), Berija entr\u00f2 nella \u010ceka (\"Commissione Straordinaria di tutte le Russie, per Combattere la Controrivoluzione e il Sabotaggio\"), l'originale polizia politica bolscevica. A quell'epoca, una rivolta bolscevica, appoggiata dall'Armata Rossa, si svolse nella menscevica Repubblica Democratica di Georgia, e la \u010ceka venne pesantemente coinvolta in questo conflitto. Nel 1922, Berija era gi\u00e0 vice-capo in Georgia dell'organismo che eredit\u00f2 le funzioni della \u010ceka, l'OGPU (\"Direttorato Politico Combinato di Stato\"). sostengono che Berija fosse all'epoca un agente dello spionaggio britannico o turco, ma ci\u00f2 non \u00e8 mai stato dimostrato.\nBerija, in quanto georgiano, fu uno dei primi alleati di Iosif Stalin nella sua scalata al potere all'interno del Partito Comunista e del regime sovietico. Nel 1924 guid\u00f2 la repressione dei sommovimenti nazionalistici a Tbilisi. Berija venne nominato in seguito a questa operazione capo della \"divisione politica segreta\" dell'OGPU della Transcaucasia e gli venne conferito l'Ordine della Bandiera Rossa. L'anno seguente, essendo un appassionato di calcio, gioc\u00f2 come centrocampista nella Dinamo Tbilisi, societ\u00e0 appena fondata.\nNel 1926, divenne il capo dell'OGPU georgiano. Venne nominato segretario di partito in Georgia nel 1931 e per l'intera regione transcaucasica nel 1932. Divenne membro del Comitato Centrale del Partito Comunista nel 1934. Anche dopo essersi trasferito dalla Georgia, continu\u00f2 a controllare effettivamente il Partito Comunista della repubblica, fino a quando venne epurato nel luglio 1953.\nNel 1935 Berija era uno dei sottoposti pi\u00f9 fidati di Stalin. Cement\u00f2 la sua posizione nell'entourage di Stalin con una lunga orazione \"Sulla storia delle organizzazioni bolsceviche in Transcaucasia\" (successivamente pubblicata come libro), la quale riscriveva la storia del bolscevismo transcaucasico per mostrare che Stalin ne era stato l'unico leader fin dall'inizio. Quando nel 1934 iniziarono le purghe di Stalin nel Partito Comunista e nel governo (ad esempio con l'assassinio di Sergej Kirov), Berija condusse le purghe in Transcaucasia, sfruttando l'opportunit\u00e0 per saldare molti conti in sospeso nelle politicamente turbolente repubbliche transcaucasiche. Nel giugno 1937 disse in un discorso: \"Lasciate che i nostri nemici sappiano che chiunque tenti di sollevare una mano contro il nostro popolo, contro il volere del partito di Lenin e Stalin, verr\u00e0 schiacciato e distrutto senza piet\u00e0\".\nNell'NKVD.\nNell'agosto 1938 Stalin chiam\u00f2 Berija a Mosca a presiedere il Commissariato del Popolo per gli Affari Interni (NKVD), il ministero che supervisionava la sicurezza dello Stato e le forze di polizia.\nGuidato da Nikolaj E\u017eov, l'NKVD port\u00f2 avanti le persecuzioni di quanti erano considerati nemici dello Stato, note come grandi purghe e che colpirono milioni di persone. Nel 1938 le epurazioni erano diventate cos\u00ec estese da danneggiare l'infrastruttura stessa dello Stato sovietico, la sua economia e le forze armate, tanto che Stalin decise di mettervi fine. In settembre Berija venne nominato capo dell'Amministrazione Principale della Sicurezza di Stato (GUGB) dell'NKVD, e in novembre succedette a E\u017eov come capo dell'NKVD (mentre E\u017eov venne giustiziato nel 1940). L'NKVD stessa fu epurata, con met\u00e0 del personale che venne rimosso e rimpiazzato con elementi leali a Berija, molti dei quali provenienti dal Caucaso.\nIl nome di Berija divenne strettamente legato alla Grande Purga, ma in realt\u00e0 presiedette l'NKVD durante un periodo in cui la repressione si stava allentando. Oltre 100\u00a0000 persone furono rilasciate dai campi di lavoro e venne ufficialmente ammesso che si erano verificate \"alcune\" ingiustizie ed \"eccessi\" durante le purghe, la cui responsabilit\u00e0 venne addossata a E\u017eov. Ciononostante, questa distensione fu relativa: arresti ed esecuzioni continuarono e nel 1940, con l'avvicinarsi della guerra, il ritmo delle purghe acceler\u00f2 nuovamente. Durante questo periodo, Berija supervision\u00f2 le deportazioni di popolazione dalla Polonia e dai Paesi baltici, a seguito dell'occupazione da parte delle forze sovietiche.\nNel marzo 1939, Berija divenne un candidato membro del Politburo del Comitato centrale del PCUS. Anche se non divenne un membro a pieno titolo fino al 1946, era gi\u00e0 uno dei capi pi\u00f9 importanti dello Stato sovietico. Nel 1941 Berija divenne Commissario Generale per la Sicurezza di Stato, un alto grado di stampo militare, nella gerarchia della polizia sovietica dell'epoca.\nNel marzo 1940, Berija prepar\u00f2 l'ordine per l'esecuzione di 25\u00a0700 intellettuali polacchi, compresi 14\u00a0700 prigionieri di guerra, nel bosco di Katyn', vicino a Smolensk, e in altri due siti di esecuzioni di massa.\nNel febbraio 1941, Berija divenne Vice Presidente del Consiglio dei Commissari del Popolo (Sovnarkom), e in giugno, quando la Germania nazista invase l'Unione Sovietica, fu fatto membro del Comitato di Difesa dello Stato (GKO). Durante la seconda guerra mondiale, si accoll\u00f2 grandi responsabilit\u00e0 interne, usando i milioni di persone imprigionate nel campi di lavoro dell'NKVD per la produzione bellica. Prese il controllo della produzione di armamenti e (assieme a Georgij Malenkov) anche della produzione di aerei e motori per l'aviazione. Questo fu l'inizio dell'alleanza di Berija con Malenkov, divenuta in seguito di importanza fondamentale.\nNel 1944, mentre i tedeschi venivano cacciati dal suolo sovietico, Berija era incaricato della deportazione delle varie minoranze etniche accusate di collaborazione con l'invasore, tra cui 500\u00a0000 tra ceceni, ingusci, tatari di Crimea e tedeschi del Volga. Tutti questi vennero deportati nell'Asia centrale sovietica: nel viaggio, oltre 10\u00a0000 persone morirono di fame, di tifo e, in genere, per condizioni di viaggio molto al di l\u00e0 delle possibilit\u00e0 umane di resistenza fisica.\nNel dicembre 1944, Berija venne incaricato anche della supervisione del programma atomico sovietico. In questo caso condusse una riuscita campagna di spionaggio contro il programma di armamento atomico statunitense, grazie alla quale i sovietici, gi\u00e0 molto avanti per loro conto nello sviluppo di un programma atomico militare, poterono rendersi conto di quali passi avessero compiuto sulla stessa strada i loro rivali statunitensi, fino a dotarsi essi stessi di un deterrente nucleare nel 1949.\nNel luglio 1945, quando i gradi della polizia sovietica vennero convertiti a un sistema militare uniforme, il grado di Berija divenne quello di Maresciallo dell'Unione Sovietica. Bench\u00e9 non avesse mai retto un comando militare, Berija diede un importante contributo alla vittoria sovietica nella seconda guerra mondiale con la riorganizzazione della produzione bellica.\nPolitica postbellica.\nCon Stalin vicino ai 70 anni, gli anni del dopoguerra furono dominati da una lotta sotterranea per la successione tra i suoi luogotenenti. Alla fine della guerra il successore pi\u00f9 probabile sembrava essere Andrej Aleksandrovi\u010d \u017ddanov, leader del partito a Leningrado durante il conflitto e incaricato di tutte le questioni culturali dal 1946. Anche durante la guerra Berija e \u017ddanov erano stati rivali: dopo il 1946 Berija form\u00f2 un'alleanza con Malenkov per bloccare l'ascesa di \u017ddanov.\nNel gennaio 1946, Berija lasci\u00f2 il posto di capo dell'NKVD (che venne subito rinominato MVD), mantenendo per\u00f2 il controllo sulle questioni di sicurezza nazionale grazie all'incarico di vice primo ministro, sotto Stalin. Il nuovo capo, Sergej Kruglov, non era un protetto di Berija. Inoltre, nell'estate del 1946, Vsevolod Merkulov, fedele di Berija, venne sostituito da Viktor Abakumov come capo dell'MGB. Kruglov e Abakumov si mossero speditamente per sostituire la leadership dell'apparato di sicurezza con nuove persone non appartenenti alla cerchia interna di Berija, tanto che molto presto il vice ministro dell'MVD Stepan Mamulov ne restava l'unico rappresentante al di fuori dei servizi segreti esteri, sui quali Berija manteneva una salda presa. Nei mesi successivi Abakumov inizi\u00f2 a svolgere importanti operazioni senza consultare Berija, spesso lavorando in tandem con \u017ddanov, e talvolta su ordine diretto di Stalin. Alcuni osservatori sostengono che queste operazioni erano indirizzate (tangenzialmente all'inizio, ma poi sempre pi\u00f9 direttamente) contro Berija.\nNel contesto del crescente antisemitismo di Stalin, una delle prime di tali mosse fu la questione del Comitato Antifascista Ebraico, che cominci\u00f2 nell'ottobre del 1946 e port\u00f2 all'assassinio di Solomon Micho\u0117ls e all'arresto di altri membri. Il motivo per cui questa campagna si riflett\u00e9 negativamente su Berija fu che non solo egli si era fatto promotore della creazione del comitato nel 1942, ma che il suo entourage personale comprendeva un numero elevato di ebrei.\n\u017ddanov mor\u00ec improvvisamente nell'agosto del 1948 e Berija e Malenkov si mossero per consolidare il loro potere con un'epurazione degli associati a \u017ddanov, nota come \"affare di Leningrado\". Tra le oltre 2\u00a0000 persone giustiziate c'erano il vice di \u017ddanov, Aleksej Kuznecov, il capo economico Nikolaj Alekseevi\u010d Voznesenskij, il capo del partito a Leningrado P\u00ebtr Popkov e il primo ministro della Repubblica russa, Michail Rodionov. Fu solo dopo la morte di \u017ddanov che Nikita Chru\u0161\u010d\u0451v inizi\u00f2 a considerare una possibile alternativa all'asse Berija-Malenkov.\nLa morte di \u017ddanov comunque non ferm\u00f2 le campagne antisemite. Durante gli anni del dopoguerra, Berija supervision\u00f2 la fondazione dei sistemi di polizia segreta in stile sovietico, scegliendone personalmente i capi, nelle nazioni dell'Europa orientale. Ancora una volta, un elevato numero di questi capi erano ebrei. A partire dal 1948, Abakumov inizi\u00f2 varie investigazioni contro questi capi, che culminarono con l'arresto a Praga, nel novembre del 1951, di Rudolf Sl\u00e1nsk\u00fd, Bed\u0159ich Geminder e altri, genericamente accusati di sionismo e cosmopolitismo, ma pi\u00f9 in particolare di aver usato la Cecoslovacchia per incanalare armi verso Israele. Dal punto di vista di Berija, questa accusa risultava esplosiva, perch\u00e9 il massiccio aiuto a Israele venne fornito su suo ordine diretto. Complessivamente, quattordici leader cecoslovacchi, undici dei quali ebrei, vennero processati, condannati e giustiziati a Praga. Indagini simili erano avvenute contemporaneamente in Polonia e in altri paesi satelliti dell'URSS.\nAll'incirca in quel periodo, Abakumov venne sostituito da Sem\u00ebn Ignat'ev, che intensific\u00f2 ulteriormente la campagna antisemita. Il 13 gennaio 1953, il pi\u00f9 grande \"affaire\" antisemita nell'Unione Sovietica (che in seguito divenne noto come il complotto dei medici) prese il via con un articolo sulla \"Pravda\". Diversi importanti medici ebrei del paese vennero accusati di aver avvelenato i principali capi sovietici e arrestati. Contemporaneamente, un'isterica campagna di propaganda antisemita si diffuse nei mass-media. In tutto, trentasette medici (la maggior parte ebrei) vennero arrestati, e l'MGB, su ordine di Stalin, inizi\u00f2 a preparare la deportazione dell'intera popolazione ebraica nell'Estremo Oriente russo.\nGiorni dopo la morte di Stalin, Berija liber\u00f2 tutti i medici arrestati, annunci\u00f2 che l'intera questione era stata una montatura e fece arrestare tutti i funzionari dell'MGB direttamente coinvolti.\nIl dopo Stalin.\nIl 5 marzo 1953 Stalin mor\u00ec, quattro giorni dopo aver subito un collasso durante la notte seguente a una cena con Berija e altri esponenti sovietici. Nelle sue memorie politiche, il ministro degli esteri Vja\u010deslav Molotov, pubblicate nel 1993, sostenne che Berija si era vantato con lui di aver avvelenato Stalin, ma non ci furono prove. Tuttavia, per molte ore dopo che Stalin venne trovato privo di sensi, Berija imped\u00ec i soccorsi, sostenendo che Stalin stesse \"dormendo\". \u00c8 possibile che tutti i capi sovietici avessero concordato di lasciare che il temutissimo Stalin morisse senza ricevere aiuto.\nDopo la morte di Stalin, Berija fu nominato Primo Vice Primo Ministro e nuovamente nominato capo dell'MVD. Il suo stretto alleato Malenkov divenne il nuovo Primo Ministro e fu inizialmente il pi\u00f9 potente nel dopo Stalin. Berija veniva subito dopo e, data l'assenza di reali qualit\u00e0 di leadership in Malenkov, era in condizione di diventare il vero capo. Chru\u0161\u010d\u0451v divenne segretario del partito, incarico ritenuto meno importante di quello di primo ministro.\nNonostante il passato di Berija come uno dei pi\u00f9 spietati esecutori dei crimini di Stalin, alla morte del \"Grande Aratore\" si pose in prima fila nella liberalizzazione che segu\u00ec. Berija denunci\u00f2 pubblicamente il complotto dei medici come una \"frode\", investig\u00f2 e risolse l'assassinio di Solomon Micho\u0117ls e rilasci\u00f2 oltre un milione di prigionieri politici dai campi di lavoro. In aprile firm\u00f2 un decreto che metteva al bando l'uso della tortura nelle prigioni sovietiche. Inizi\u00f2 inoltre una politica pi\u00f9 liberale nei confronti dei non russi nell'Unione Sovietica. Persuase il Praesidium (cos\u00ec era stato ribattezzato il Politburo) e il consiglio dei ministri a spingere il regime comunista della Germania Est verso riforme politiche ed economiche liberali e manovr\u00f2 per marginalizzare il ruolo dell'apparato di partito nel processo decisionale in politica ed economia.\nAlcuni storici hanno sostenuto che le politiche liberali di Berija, successive alla morte di Stalin, furono una tattica per favorirsi la scalata al potere: anche se fosse stato sincero, il passato di Berija gli avrebbe reso impossibile la guida di un regime liberalizzante in Unione Sovietica, un ruolo che in seguito tocc\u00f2 a Nikita Chru\u0161\u010d\u0451v. Il compito essenziale dei riformatori sovietici fu di portare la polizia segreta sotto il controllo del partito e Berija non lo poteva fare, dato che la polizia era alla base del suo potere. Altri hanno sostenuto che egli rappresent\u00f2 un programma realmente riformista, e che la sua rimozione ritard\u00f2 una radicale riforma politica ed economica in Unione Sovietica di quasi quarant'anni.\nDato il suo passato, non c'\u00e8 da sorprendersi che gli altri capi del partito fossero sospettosi sui motivi che spingevano Berija. L'alleanza tra Berija e Malenkov fu contrastata da Chru\u0161\u010d\u0451v, che inizialmente non era per\u00f2 in grado di sfidare tale asse. L'opportunit\u00e0 venne nel giugno 1953 quando a Berlino Est scoppiarono dimostrazioni contro il regime della Germania Est. C'era il sospetto che il pratico Berija fosse disposto a barattare la riunificazione della Germania e la fine della guerra fredda in cambio di massicci aiuti da parte degli Stati Uniti. Le dimostrazioni in Germania Est convinsero Molotov, Malenkov e Nikolaj Bulganin che le politiche di Berija fossero pericolose e destabilizzanti. Pochi giorni dopo gli eventi tedeschi, Chru\u0161\u010d\u0451v persuase gli altri capi ad appoggiare un \"colpo\" del partito contro Berija e pure il suo principale alleato, Malenkov, aveva rapidamente deciso di abbandonarlo.\nLa caduta.\nI resoconti sulla caduta di Berija variano notevolmente. Secondo quelli pi\u00f9 recenti, Chru\u0161\u010d\u0451v indisse un incontro del Praesidium il 26 giugno, dove lanci\u00f2 un attacco contro Berija, accusandolo di essere sul libro paga dei servizi segreti britannici. Berija fu colto completamente di sorpresa, al punto che chiese: \"Cosa succede, Nikita Sergeevi\u010d?\"; Molotov e altri parlarono anch'essi contro Berija e Chru\u0161\u010d\u0451v mise ai voti una mozione per la sua istantanea rimozione. Malenkov allora premette un bottone sul suo seggio come segnale concordato al maresciallo Georgij \u017dukov e a un gruppo di ufficiali armati che attendevano in una stanza vicina. Essi fecero irruzione immediatamente e arrestarono Berija. Alcuni resoconti dicono che Berija venne ucciso sul posto, ma ci\u00f2 non sembra verosimile. Indro Montanelli, Gian Carlo Pajetta e Celeste Negarville avrebbero riferito di Chru\u0161\u010d\u0451v ubriaco, che si vant\u00f2 con loro di aver strangolato Berija assieme ad altri, dopo avergli teso un agguato al Cremlino.\nBerija venne portato prima alla Prigione di Lefortovo e quindi al quartier generale del generale Kirill Moskalenko, comandante della difesa aerea del distretto di Mosca e amico di Chru\u0161\u010d\u0451v dal tempo di guerra. L'arresto venne tenuto segreto fino a quando furono arrestati anche i principali luogotenenti di Berija. Le truppe del MVD a Mosca, che erano state sotto il comando diretto di Berija, vennero disarmate da reparti blindati e motorizzati dell'esercito, fatti confluire appositamente nella capitale. La \"Pravda\" annunci\u00f2 l'arresto di Berija solo il 10 luglio, dandone il merito a Malenkov e facendo riferimento alle \"attivit\u00e0 criminali contro il Partito e lo Stato\" da parte di Berija. In dicembre venne annunciato che Berija e sei complici \"sul libro paga di servizi segreti stranieri\" avevano \"cospirato per molti anni per prendere il potere in Unione Sovietica e restaurare il capitalismo\". Berija venne processato da un \"tribunale speciale\" in assenza delle parti e senza appello. Quando fu approvata la sentenza di morte, secondo un successivo racconto di Moskalenko, Berija implor\u00f2 piet\u00e0 in ginocchio, ma lui e i suoi subordinati furono immediatamente fucilati.\nSecondo altri resoconti (tra cui quello del figlio), la casa di Berija fu assaltata il 26 giugno 1953 da unit\u00e0 militari e Berija fu ucciso. Un membro del tribunale speciale, Nikolaj \u0160vernik, disse in seguito al figlio di Berija di non aver mai visto suo padre vivo.\nEventi successivi.\nLa moglie e il figlio di Berija furono inviati in un campo di lavoro, ma sopravvissero e furono rilasciati. Il figlio, Sergo Berija, ha difeso in un libro la reputazione del padre. Dopo la morte di Berija, l'MVD fu ridotto allo status di comitato (divenuto noto come KGB) e nessun capo di polizia sovietico ebbe pi\u00f9 lo stesso potere di Berija.\nNel maggio 2000, la Corte Suprema della Federazione Russa respinse un'istanza della famiglia di Berija per ribaltare la condanna del 1953. L'istanza si basava su una legge russa che prevedeva la riabilitazione delle vittime di false accuse politiche. La corte sostenne che \"Berija fu l'organizzatore della repressione contro il suo stesso popolo, e quindi non poteva essere considerato una vittima\".\nAccuse contro Berija.\nAnche se Berija venne formalmente condannato per essere una spia britannica, al processo emersero accuse di natura personale, peraltro note da tempo nei piani alti sovietici. Emerse infatti che Berija aveva stuprato giovani donne, nonch\u00e9 torturato e ucciso personalmente molte delle sue vittime politiche.\nLe accuse di violenza sessuale contro Berija vennero mosse la prima volta in un discorso del Segretario del Comitato Centrale del Partito Comunista, Nikolaj \u0160atalin, al plenum del comitato del 10 luglio 1953, due settimane dopo l'arresto di Berija. \u0160atalin disse che Berija aveva avuto relazioni sessuali con numerose donne e che aveva contratto la sifilide come risultato di rapporti con prostitute. \u0160atalin fece riferimento a una lista (tenuta dalle guardie del corpo di Berija) di oltre 25 donne. Col tempo, comunque, le accuse divennero pi\u00f9 drammatiche. Chru\u0161\u010d\u0451v, nelle sue memorie postume, scrisse: \"Ci venne data una lista di pi\u00f9 di 100 donne. Vennero trascinate da Berija dai suoi uomini. Ed egli aveva in serbo sempre lo stesso scherzo: Berija le invitava a cena e proponeva di bere alla salute di Stalin. E nel vino, mescolava alcune pastiglie di sonnifero...\".\nNegli anni 1980 iniziarono a venire rese pubbliche le storie degli abusi sessuali di Berija su ragazze adolescenti. Anton Antonov-Ovseenko, che scrisse una biografia di Berija, disse in un'intervista: \"Di notte percorreva le strade di Mosca in cerca di ragazzine. Quando ne vedeva una che lo stuzzicava faceva s\u00ec che le sue guardie la accompagnassero a casa sua. Talvolta i suoi scagnozzi gli portavano cinque, sei, sette ragazze. Le faceva spogliare, con l'eccezione delle scarpe, e le costringeva a disporsi in cerchio, a gattoni, con le teste vicine. Egli in vestaglia le ispezionava. Quindi ne prendeva una per le gambe e la trascinava fuori per violentarla. Lo chiamava il gioco del fiore\".\nFin dagli anni 1970, i moscoviti hanno raccontato storie di ossa ritrovate nel cortile, nella cantina o nascoste nei muri dell'ex residenza di Berija, successivamente diventata ambasciata della Tunisia. Il quotidiano londinese \"Daily Telegraph\" riport\u00f2 nel dicembre 2003: \"L'ultimo orribile ritrovamento - un grosso femore e alcune ossa di una gamba, pi\u00f9 piccole - avvenne solo due anni fa, quando venne ripiastrellata una cucina. Nel seminterrato, Anil, un indiano che ha lavorato all'ambasciata per 17 anni, mostr\u00f2 un sacchetto di plastica con ossa umane che aveva trovato nelle cantine\".\nTali rapporti sono trattati con scetticismo dal figlio Sergo Berija e da un ex capo dei servizi segreti sovietici, Pavel Sudoplatov, che negarono queste accuse etichettandole come strumentali."}
{"id": "246683", "revid": "1652635", "url": "https://it.wikipedia.org/wiki?curid=246683", "title": "Fake", "text": "Fake \u00e8 un termine inglese che sta a significare \"falso\", \"contraffatto\", \"alterato\", \"tarocco\".\nCome neologismo italiano \u00e8 stato usato per indicare \"la sostituzione di contenuti pubblicitari con slogan di protesta, come critica a certe politiche aziendali\".\nIn internet.\nNel gergo di internet, in particolare di comunit\u00e0 virtuali come newsgroup, forum o chat, un \"fake\" (dall'inglese per \"falso\", \"posticcio\") \u00e8 un utente che falsifica in modo significativo la propria identit\u00e0.\nMascheramento d'identit\u00e0.\nIn contesti basati sull'anonimato e sull'identificazione attraverso \"nickname\", tale falsificazione non ha in genere a che vedere con l'identit\u00e0 in senso stretto (comunque ignota), ma ad alcune caratteristiche importanti della persona. Cos\u00ec, verr\u00e0 giudicato \"fake\" chi partecipa ad una discussione in cui siano coinvolti elementi di medicina fingendosi un medico (o un malato); chi frequenti un sito di incontri romantici fingendosi un esponente del sesso opposto; chi si introduca nelle discussioni di un gruppo con un certo orientamento politico, religioso, ecc., limitandosi a fingere di condividerne i valori. Un caso particolare di \"fake\" \u00e8 l'utente che finge di essere un \"certo altro\" utente pi\u00f9 o meno noto alla comunit\u00e0, assumendone il \"nickname\" allo scopo di ottenere qualche vantaggio o operare contro la reputazione del \"proprietario\" usuale del nickname stesso. Altri ancora fingono di essere persone famose. Un'altra forma di fake consiste in un gruppo di amici che spesso anche con la conoscenza o la tolleranza da parte della vittima creano sui social network un profilo dove si fingono la vittima spesso indicata con nome distorto o soprannome dove fingendosi lui postano stati, foto e commenti volti a caricaturizzarne o esagerarne caratteristiche fisiche, abitudini, vizi e quant'altro. Quasi mai per\u00f2 si pretende di passare questi profili per veri.\nSu piattaforme e condivisione di video.\nIn alcuni giochi di piattaforma di strategia militare come ad esempio Travian, per fake s'intende la pratica d'inviare anche in diversi momenti una o comunque pochissime truppe in attacco all'avversario cos\u00ec che lui e la sua eventuale alleanza, non potendo vedere il numero delle truppe ma solo che arriva un attacco, sia costretto a mettere in pratica strategie difensive come evacuare le truppe cosicch\u00e9 l'autore possa poi attaccare indisturbato la vittima o i suoi alleati.\nPer fake si possono anche intendere video o fotografie con titoli non veritieri sul contenuto o spacciati per veri quando in realt\u00e0 le situazioni sono montate ad arte o talmente paradossali da risultare incredibili o impraticabili nella realt\u00e0 ad esempio litigi dai risvolti tragici o grotteschi, cadute pericolosissime o incidenti spaventosi da cui le vittime escono assolutamente illese o al contrario con lesioni mortali o gravissime ma perfettamente vigili ed in grado di avere tutte le funzioni normali, atti pericolosi, ripugnanti o che richiedono capacit\u00e0 sovrumane.\nAlex e Joan.\nUno degli episodi pi\u00f9 celebri inerenti al fenomeno dei \"fake\" avvenne nel 1982-1983 sulla chat statunitense di CompuServe, ed \u00e8 ricordato col nome \"AlexAndJoan\" (\"Alex e Joan\"). Alex (nella vita reale un riservato psichiatra cinquantenne di New York) si spacci\u00f2 a lungo per una donna muta, una neuropsicologa altezzosa e antireligiosa, divenuta paraplegica in seguito a un incidente stradale, di nome Joan. La sua spiegazione fu che il suo era un esperimento messo in atto \"per poter meglio relazionarsi con le proprie pazienti\". L'impostura and\u00f2 avanti per due anni e \"Joan\" divenne un personaggio assai dettagliato, con una complessa rete di relazioni emotive: la storia fin\u00ec solo quando \"Joan\" coinvolse un amico conosciuto online in un incontro con Alex.\n\"Anche quelli che conoscevano poco Joan si sentirono coinvolti (e in qualche misura traditi) dall'inganno di Alex. A molti di noi online piace pensare di essere una comunit\u00e0 utopica del futuro, e l'esperimento di Alex ci ha dimostrato che la tecnologia non \u00e8 una difesa contro le truffe. Abbiamo perso la nostra innocenza, se non la nostra fede\" (Van Gelder, 1996, p. 534).\nP2P.\nNei programmi dedicati al file sharing, col termine \"fake\" si indica un file che viene spacciato per un altro, semplicemente rinominandolo. Il caso pi\u00f9 comune \u00e8 quello in cui film molto richiesti o appena usciti, al momento del download o dell'anteprima si rivelano altri video, sovente di carattere pornografico. Questo avviene per vari motivi. In alcuni casi, ad esempio, pu\u00f2 semplicemente essere una burla attuata da chi condivide il file (ma \u00e8 pi\u00f9 probabile che ci\u00f2 si verifichi per file di piccole dimensioni, come album o canzoni). Nei casi che riguardano circuiti come eMule, per\u00f2, avviene principalmente perch\u00e9 condividere e far scaricare dal proprio share dei file permette di acquisire delle priorit\u00e0 utili a superare le code per i download: facendo credere agli altri utenti di possedere un file molto richiesto, li si spinge a scaricarlo e, cos\u00ec, si fanno aumentare i propri crediti.\nPer ovviare a questo fenomeno, nelle versioni pi\u00f9 recenti di eMule e di altri programmi di file sharing, sono previsti voti e/o commenti visibili agli altri utenti da assegnare ai file condivisi in cui eventualmente segnalare i fake e/o i file portatori di virus.\nFrodi informatiche.\nLa pirateria in rete ha prodotto diversi sistemi di frode a danno degli utenti: tra questi esiste la possibilit\u00e0 di carpire informazioni strettamente riservate a danno della vittima recapitandogli le cosiddette \"fake mail\": si tratta di e-mail con mittente falso o inesistente, associato ad una richiesta di dati personali che l'utente, credendo originale la missiva, spesso concede.\nUso comune di esse si pu\u00f2 trovare nelle e-mail pubblicitarie (spam) dove viene utilizzata per ingannare utenti spesso inesperti a cliccare link che collegano a \"fake login\" di banche, siti commerciali o altri (questo fenomeno \u00e8 conosciuto come phishing). Spesso, le e-mail inserite nei fake login sono a loro volta passate ad altri database incrementando lo spam.\nIn rete circolano molti programmi per inviare fake-mail, anche gratuiti, oppure dei siti appositi, che consentono di mascherare il mittente reale e usarne uno falso o inesistente, oltre che a camuffare gli indirizzi IP presenti negli headers dei messaggi.\n\u00c8 tuttavia possibile riconoscere una fake mail usando appositi programmi in grado di riconoscere l'esistenza o meno dell'e-mail.\nNote.\nFake Login da HackersTribe."}
{"id": "246684", "revid": "2175", "url": "https://it.wikipedia.org/wiki?curid=246684", "title": "Parcq", "text": ""}
{"id": "246685", "revid": "14691", "url": "https://it.wikipedia.org/wiki?curid=246685", "title": "Troll (internet)", "text": ""}
{"id": "246687", "revid": "78273", "url": "https://it.wikipedia.org/wiki?curid=246687", "title": "Beria", "text": ""}
{"id": "246688", "revid": "2175", "url": "https://it.wikipedia.org/wiki?curid=246688", "title": "Ponchel", "text": ""}
{"id": "246689", "revid": "113113022", "url": "https://it.wikipedia.org/wiki?curid=246689", "title": "Marco Curzio", "text": "Marco Curzio \u00e8 un personaggio leggendario della Roma antica, appartenente alla gens Curtia.\nLa leggenda narra che nel 362 a.C. nel Foro Romano si apr\u00ec una voragine apparentemente senza fondo. I sacerdoti interpretarono il fatto come un segno di sventura, predicendo che la voragine si sarebbe allargata fino ad inghiottire Roma, a meno che non si fosse gettato in quel baratro quanto di pi\u00f9 prezioso ogni cittadino romano possedeva.\nIl giovane patrizio Marco Curzio, uno dei pi\u00f9 valorosi guerrieri dell'esercito romano, convinto che il bene supremo di ogni romano fossero il valore e il coraggio, si lanci\u00f2 nella fenditura armato e a cavallo, facendo cos\u00ec cessare l'estendersi della voragine.\nQuesto autosacrificio agli dei inferi (Mani) era detto \"devotio\".\nIl luogo dove si form\u00f2 la voragine rimase nella leggenda con il nome di \"Lacus Curtius\". La leggenda \u00e8 narrata da Tito Livio nei suoi \"Annali\" (VII,6).\nUna statua equestre della tarda latinit\u00e0 - in grandezza ridotta rispetto al naturale - rappresentante Marco Curzio si trova a Carrara, inserita nelle mura Albericiane in corrispondenza della Porta cittadina.\nIl grande attore Antonio de Curtis, in arte Tot\u00f2, sosteneva che la sua famiglia discendesse da questo personaggio leggendario."}
{"id": "246692", "revid": "2175", "url": "https://it.wikipedia.org/wiki?curid=246692", "title": "Quoeux-Haut-Ma\u00eenil", "text": ""}
{"id": "246693", "revid": "287204", "url": "https://it.wikipedia.org/wiki?curid=246693", "title": "Roeux", "text": ""}
{"id": "246694", "revid": "287204", "url": "https://it.wikipedia.org/wiki?curid=246694", "title": "Saint-Denoeux", "text": ""}
{"id": "246697", "revid": "287204", "url": "https://it.wikipedia.org/wiki?curid=246697", "title": "Saint-Etienne-au-Mont", "text": ""}
{"id": "246698", "revid": "916179", "url": "https://it.wikipedia.org/wiki?curid=246698", "title": "Chiesa di Santa Maria di Loreto (Roma)", "text": "La chiesa di Santa Maria di Loreto \u00e8 un luogo di culto cattolico del centro storico di Roma, patrocinato dal \"Pio Sodalizio dei Fornai\", che ha sede ancora oggi nell'edificio adiacente; si trova nel rione Trevi, nei pressi della Colonna Traiana e della chiesa del Santissimo Nome di Maria al Foro Traiano.\nStoria e descrizione.\nOpera di Antonio da Sangallo il Giovane, nella prima fase della sua attivit\u00e0.\nNel 1500 la \"Congregazione dei Fornari\" aveva ottenuto da papa Alessandro VI una piccola cappella che fu abbattuta per costruire la chiesa attuale. I lavori, su progetto di Sangallo furono iniziati nel 1507.\nLa chiesa si trova a pochissima distanza dalla colonna Traiana e insiste sui resti del Tempio del Divo Traiano, voluto dall'imperatore Adriano nel II secolo.\nL'architettura \u00e8 caratterizzata da paraste in travertino che risaltano sulle murature in mattone e ed \u00e8 notevole per la grande bellezza delle proporzioni ed il nobile effetto prodotto con molta semplicit\u00e0. Il progetto \u00e8 infatti caratterizzato da volumi semplici sovrapposti: il corpo di fabbrica principale a pianta quadrata che \u00e8 articolato con le nicchie e le paraste dell'ordine inferiore, sormontato dal volume ottagonale del tamburo scandito dall'ordine superiore. Il tutto \u00e8 sormontato da una cupola, costituita da due calotte molto distanti tra loro, aggiunte da Giacomo Del Duca, allievo di Michelangelo (a partire dal 1582). La lanterna, dalla conformazione molto elaborata \u00e8 stata soprannominata dal Milizia la \"gabbia dei grilli\".\nSopra l'occhio del tamburo corrispondente all'ingresso principale \u00e8 indicata in un cartiglio la data \"MDXCIII\" (1593), a indicare la conclusione dei lavori.\nSulla facciata c'\u00e8 una Madonna della scuola di Andrea Sansovino mentre gli angeli che si trovano sulle porte laterali sono di Jacopo del Duca.\nL'interno \u00e8 di forma ottagonale con quattro cappelle con altari e la con la tribuna dell'altare maggiore in asse con l'entrata principale.\nNel XIX secolo l'edificio fu restaurato da Luca Carimini e completato con l'aggiunta della canonica di Giuseppe Sacconi, l'architetto del Vittoriano (1867-1873).\nUn mosaico di \"Santa Caterina della Rota\", eseguito dal Rossetti nel 1554, impreziosisce la nicchia laterale. Ai lati dell'altare centrale, due opere del manierismo italiano seicentesco, la \"Presentazione al Tempio\" di Filippo Micheli e il \"Sacro Cuore di Ges\u00f9\" di Giuliano Finelli, fanno da quinta all'icona della Madonna del Loreto, icona venerata fin dal XVI secolo, tradotta nella Chiesa ad essa dedicata per poi essere incoronata da papa Pio VII nel 1760: l'immagine \u00e8 incorniciata dai nembi in marmo e dai raggi tipici del barocco. Una volta a botte decorata a cassettoni ricopre l'altare e un lucernario illumina la scena liturgica.\nAll'interno della chiesa \u00e8 conservata la scultura raffigurante santa Susanna, una delle principali opere di Fran\u00e7ois Duquesnoy, detto \"Il Fiammingo\", da lui eseguita intorno al 1640.\nSulla cantoria di destra si trova l'organo a canne, iniziato nel 1870 da Matthias Scheible e portato a termine tra il 1871 e il 1873 Pietro Pantanella; racchiuso all'interno di una fastosa cassa lignea che riporta al centro la \"Santa Casa di Loreto\", \u00e8 integro nelle sue caratteristiche foniche originarie. Lo strumento \u00e8 a trasmissione integralmente meccanica e dispone di 18 registri su due manuali e pedale."}
{"id": "246700", "revid": "21616232", "url": "https://it.wikipedia.org/wiki?curid=246700", "title": "Sars", "text": ""}
{"id": "246703", "revid": "2175", "url": "https://it.wikipedia.org/wiki?curid=246703", "title": "Souich", "text": ""}
{"id": "246705", "revid": "2175", "url": "https://it.wikipedia.org/wiki?curid=246705", "title": "Thieuloye", "text": ""}
{"id": "246706", "revid": "2175", "url": "https://it.wikipedia.org/wiki?curid=246706", "title": "Touquet-Paris-Plage", "text": ""}
{"id": "246707", "revid": "1982", "url": "https://it.wikipedia.org/wiki?curid=246707", "title": "Bastide-l'Ev\u00eaque", "text": ""}
{"id": "246708", "revid": "22416", "url": "https://it.wikipedia.org/wiki?curid=246708", "title": "Su e gi\u00f9 da un palco", "text": "Su e gi\u00f9 da un palco \u00e8 il primo album dal vivo del rocker italiano Luciano Ligabue, pubblicato dall'etichetta discografica Warner Music Italy su doppio CD, doppia musicassetta e triplo LP nel 1997.\nDescrizione.\nIl sesto della discografia, contiene alcuni dei brani di maggior successo dell'artista, registrati dal vivo durante il \"Buon compleanno Elvis! Tour\" svoltosi nell'estate del 1996, oltre a 3 pezzi inediti registrati in studio.\nPrima tourn\u00e9e e primo disco del cantautore insieme al suo nuovo gruppo denominato \"La Banda\", che collabora anche agli arrangiamenti dei brani presentati, in cui le chitarre diventano il solo elemento portante della melodia, mentre scompaiono le tastiere.\nTra i musicisti ospiti, Mick Taylor, ex chitarrista dei Rolling Stones, che suona un assolo in \"Hai un momento, Dio?\".\nGli inediti.\nTutti registrati allo studio Esagono di Rubiera, il primo nell'ottobre 1996, gli altri due nell'aprile del 1997.\nI video musicali.\nOriginariamente disponibili, il primo sulla doppia cassetta VHS \"\" del 1997 e il secondo nell'edizione cassetta singola + DVD dello stesso concerto, sono poi stati inseriti entrambi nei DVD \"Secondo tempo\" del 2007 e \"Videoclip Collection\" del 2012, quest'ultimo distribuito solo in edicola.\nTracce.\nTesti e musiche di Luciano Ligabue, tranne \"A che ora \u00e8 la fine del mondo?\", scritto da Ligabue su musica dei R.E.M. (Mike Mills, Bill Berry, Peter Buck e Michael Stipe), e \"Ultimo tango a Memphis\", di Ligabue e Mark James.\nSuccesso commerciale.\nL'album ha avuto un grande successo commerciale, restando al primo posto della classifica FIMI Album per un totale di 5 settimane consecutive. Nel 2006 il disco ha inoltre superato il milione di copie vendute, ottenendo cos\u00ec dieci dischi di platino, primo album dal vivo di un artista italiano a raggiungere tale obiettivo.\nDurante la seconda edizione del Premio Italiano della Musica, anche il tour \u00e8 stato premiato come il migliore del 1996.\nIl disco rientra in classifica nel 2011, collezionando in totale 106 settimane di presenza."}
{"id": "246709", "revid": "2175", "url": "https://it.wikipedia.org/wiki?curid=246709", "title": "Transloy", "text": ""}
{"id": "246710", "revid": "1982", "url": "https://it.wikipedia.org/wiki?curid=246710", "title": "Bastide-Pradines", "text": ""}
{"id": "246711", "revid": "1982", "url": "https://it.wikipedia.org/wiki?curid=246711", "title": "Bastide-Solages", "text": ""}
{"id": "246712", "revid": "287204", "url": "https://it.wikipedia.org/wiki?curid=246712", "title": "Vieille-Eglise", "text": ""}
{"id": "246713", "revid": "2175", "url": "https://it.wikipedia.org/wiki?curid=246713", "title": "Wast", "text": ""}
{"id": "246715", "revid": "729019", "url": "https://it.wikipedia.org/wiki?curid=246715", "title": "Norge (dirigibile)", "text": "Norge (Norvegia in lingua norvegese) era il nome del dirigibile semirigido costruito in Italia da Umberto Nobile tra il 1923 ed il 1924 con la designazione originaria di N1. Fu successivamente acquistato dall'Aero Club Norvegese diventando il primo dirigibile (e quasi certamente anche il primo aeromobile) a sorvolare il Polo Nord, il 12 maggio 1926.\nIl volo inaugurale fu compiuto nel marzo del 1924. Ad esso seguirono numerosi voli di prova, tra cui un volo dall'Aeroscalo di Pontedera sino a Barcellona e all'aeroporto francese di Cuers Piereffeu nell'ambito delle commemorazioni per le vittime dell'incidente del dirigibile francese \u201cDixmude\u201d (gi\u00e0 LZ 114) disperso in volo tra Pantelleria e la Sicilia il 21 dicembre 1923. In questa occasione l'N1 fu accompagnato dal dirigibile \u201cEsperia\u201d (gi\u00e0 LZ 120 \u201cBodensee\u201d).\nLa spedizione al Polo Nord.\nDiversi tentativi per raggiungere il Polo Nord in volo erano stati compiuti a partire dal 1897. L'esploratore norvegese Roald Amundsen aveva provato a raggiungere il polo con due idrovolanti Dornier Wal nel giugno 1925 senza successo. Dopo questo ennesimo fallimento Umberto Nobile, sempre pi\u00f9 convinto che il suo dirigibile potesse essere il mezzo adatto per una simile esplorazione, incontr\u00f2 l'esploratore norvegese a Oslo convincendolo a ritentare l'impresa con il dirigibile italiano.\nA contribuire alla spedizione erano il governo Italiano (il 25%), l'uomo d'affari statunitense Lincoln Ellsworth, che partecip\u00f2 anche alla spedizione, e il resto proveniva dall'Aero Club Norvegese che aveva acquistato il dirigibile dal governo italiano. Dopo l'acquisto furono effettuati ulteriori voli di prova ed il 29 marzo 1926 fu organizzata a Roma, all'aeroporto di Ciampino, una cerimonia in cui l'N1, ribattezzato Norge, fu ufficialmente consegnato ai norvegesi alla presenza di diverse autorit\u00e0 tra cui lo stesso Mussolini, Roald Amundsen e Lincoln Ellsworth.\nL'inizio della spedizione era stato programmato per il successivo 3 aprile, ma una tempesta costrinse a rinviare la partenza. Alle 9:30 del 10 aprile 1926 il dirigibile Norge partiva per un lungo viaggio a tappe che l'avrebbe portato sino alla Baia del Re in Norvegia, dove era stato approntato un hangar a cielo aperto su progetto dell'ingegner Felice Trojani. Da l\u00ec prosegu\u00ec fino in Alaska dopo aver sorvolato il polo.\nLe tappe.\nPrima del sorvolo del Polo Nord da parte del Norge gi\u00e0 tre spedizioni avevano rivendicato il raggiungimento dell'ambita meta. Quelle di Frederick Cook nel 1908, Robert Peary nel 1909 in genere non vengono riconosciute. Richard Evelyn Byrd e Floyd Bennett rivendicarono il sorvolo del polo con un trimotore Fokker il 9 maggio 1926, 3 giorni prima del Norge. In seguito sono stati sollevati dubbi sulla riuscita di questa spedizione (in particolare dall'aviatore ed esploratore artico norvegese Bernt Balchen), ma non sono stati considerati tali da far decadere la rivendicazione. Pertanto quello del Norge viene in genere definito come il primo sorvolo comprovato del Polo Nord.\nIl volo del Norge riscosse comunque una notevole eco nella stampa dell'epoca e al suo ritorno in Italia, Nobile venne promosso al grado di generale. Nonostante il successo presto emersero rivalit\u00e0 tra Amundsen e Nobile, che non seppero \"dividere\" il merito della spedizione. Il norvegese vedeva l'italiano come un \"autista\" che si sarebbe dovuto sentire ripagato dall'aver potuto lanciare sul polo la propria bandiera; di contro il progettista riteneva l'esploratore un passeggero che cercava di sottrargli anche i suoi meriti. Queste premesse assieme alla volont\u00e0 di realizzare un'esplorazione pi\u00f9 approfondita dell'Artide spinsero Nobile a organizzare la successiva spedizione del dirigibile Italia."}
{"id": "246716", "revid": "1762097", "url": "https://it.wikipedia.org/wiki?curid=246716", "title": "Sovrani d'Egitto nel Terzo periodo intermedio", "text": "Il periodo di storia egizia caratterizzato da crescente frammentazione politica noto come \"terzo periodo intermedio\", ha visto un numero senza precedenti di assunzioni, da parte di svariati principi/governatori di citt\u00e0 egizie, dei titoli regali della monarchia egizia. Questi \"regoli\" governavano le loro citt\u00e0 \"de jure\" come vassalli dei sovrani delle dinastie ufficiali, mentre \"de facto\" ne erano spesso quasi completamente indipendenti.\nSais.\nI principi di Sais \"sorsero\" come faraoni in appena due casi certi; in entrambe le occasioni, per\u00f2, originarono una dinastia ufficiale, rispettivamente la XXIV (Tefnakht) e la XXVI (Necao I/Psammetico I).\nTanis.\nDopo l'estinzione della XXII dinastia, avvenuta verso il 715 a.C. con la scomparsa di Osorkon IV, la citt\u00e0 di Tanis continu\u00f2 ad essere governata da principi locali che si attribuirono le insegne della regalit\u00e0. Tale consuetudine proseguir\u00e0 fino al regno di Psammetico I.\nTebe.\nPer tutto il terzo periodo intermedio ed oltre la regione di Tebe fu \"de facto\" un dominio indipendente del clero tebano di Amon, governato dapprima dalla dinastia dei \"Primi Profeti di Amon\" e successivamente da quella delle \"Divine Spose di Amon\". Una menzione merita Horsaset che, secondo Karl Jansen-Winkeln, fu un faraone indipendente parallelo alla XXII dinastia. Menkheperra Ini invece fu un faraone a Tebe (e forse anche ad Ermopoli) vassallo della XXV dinastia."}
{"id": "246717", "revid": "1543377", "url": "https://it.wikipedia.org/wiki?curid=246717", "title": "Fluxus", "text": "Fluxus \u00e8 un \"network\" internazionale di artisti, compositori e \"designer\" conosciuti per aver mescolato negli anni sessanta diversi \"media\" e diverse discipline artistiche lavorando nel campo della \"performance\", del Neo-Dada, del rumorismo, nelle arti visive, nella pianificazione urbanistica, nell'architettura, nel \"design\" e nella letteratura.\nFluxus ebbe una corrente interna dalla sensibilit\u00e0 fortemente anti-commerciale e anti-artistica. Nel descrivere Fluxus viene spesso utilizzato il termine \"Intermedia\", coniato da Dick Higgins per descrivere attivit\u00e0 artistiche interdisciplinari di vario tipo. Fluxus fu poi fortemente influenzato dalle idee di John Cage sulla sperimentazione, che prevedeva l'inizio di azioni, senza sapere a quale risultato avrebbero eventualmente portato, dando cos\u00ec molta pi\u00f9 importanza al processo di creazione che al prodotto finale.\nAltra figura che influenz\u00f2 il movimento fu l'artista francese Marcel Duchamp; ideatore del concetto di \"ready-made\" e originariamente attivo nel movimento Dada, fu attivamente coinvolto anche in Fluxus. George Maciunas, che del gruppo fu il fondatore, coni\u00f2 il nome nel 1961 come nome della rivista del movimento.\nStoria di Fluxus fino al 1965.\nAnni '50: Le origini.\nLe origini di Fluxus possono essere rintracciate in molti dei concetti espressi dal compositore statunitense John Cage e nella sua teorizzazione della musica sperimentale degli anni cinquanta. Cage pianific\u00f2 una serie di categorie di Composizioni Sperimentali che iniziarono tra il 1957 ed il 1959 presso la New School for Social Research di New York, che esploravano le nozioni di \"indeterminatezza\" nell'arte. Questo lavoro di classificazione, pi\u00f9 tardi portato avanti da Richard Maxfield, fu seguito da molti artisti e compositori, che in seguito presero parte all'esperienza Fluxus formandone il nucleo centrale: Jackson Mac Low, La Monte Young, George Brecht, Al Hansen, Dick Higgins e pi\u00f9 tardi George Maciunas.\nAltre influenze importanti possono poi essere ritrovate nel lavoro di Marcel Duchamp, che coni\u00f2 il termine anti-arte nel 1913 assieme ai primi ready-made, una serie di opere create esponendo e decontestualizzando una serie di oggetti della quotidianit\u00e0, negando quindi di fatto la necessit\u00e0 dell'abilit\u00e0 tecnica come veniva intesa nelle Arti Visive tradizionali. Un esempio famoso tra i suoi \"ready-made\" \u00e8 \"Fontana\". Quando nel 1915, Duchamp arriv\u00f2 da Parigi a New York, form\u00f2 immediatamente un gruppo con Francis Picabia e Man Ray. Nel 1916 i tre divennero il centro delle attivit\u00e0 Anti-Arte negli Stati Uniti e le loro opere divennero in seguito seminali nello sviluppo di Fluxus e pi\u00f9 in generale dell'Arte concettuale, tanto che le attivit\u00e0 che poi presero nomi diversi come Fluxus, Happening, Nouveau R\u00e9alisme, Pop art, mail art, performance art ed altro, venivano spesso raggruppate sotto il termine ombrello \"Neo-Dada\".\nUn certo numero di eventi ed \"happening\" anticiparono la creazione di Fluxus e sono oggi considerati eventi proto-Fluxus. Tra questi sono da citare una serie di concerti d'appartamento in Chambers Street a New Yok, curati da Y\u014dko Ono e La Monte Young nel 1961, e in cui trovarono spazio Jackson Mac Low, Joseph Byrd e Henry Flynt; lo \"Yam\", un festival lungo un mese tenutosi nella parte settentrionale di New York e curato da George Brecht e Robert Watts nel 1963, in cui intervennero Ray Johnson e Allan Kaprow; e una serie di concerti tenuti nello studio di Mary Bauermeister a Colonia tra il 1960 ed il 1961, che videro la partecipazione tra gli altri di Nam June Paik e John Cage.\nIl primo Fluxus e il Neo-Dada.\nIl movimento nasce da un'idea del lituano-americano George Maciunas (1931-1978), che lo concep\u00ec come un tentativo di fondere le istanze rinnovatrici culturali, sociali e politiche in un unico fronte d'azione. Dopo aver lasciato la Lituania alla fine della seconda guerra mondiale, la sua famiglia si spost\u00f2 a New York, dove Maciunas venne in contatto con un gruppo di artisti e musicisti che gravitava attorno a John Cage e a La Monte Young. In questi anni Maciunas apr\u00ec la AG Gallery a Madison Avenue, in cui present\u00f2 i lavori di Higgins, Ono, Jonas Mekas, Ray Johnson, Flynt e Young, per poi trasferirsi a Wiesbaden, nella Germania Ovest, nel 1961, dove aveva trovato un lavoro da \"graphic designer\" per la US Air Force. Maciunas fu il primo a coniare il termine Fluxus (inteso come \"to flow\", \"fluire\", \"scorrere\") e a renderlo pubblico in una \"brochure\" che distribu\u00ec al pubblico delle tre conferenze musicali \"Musica Antiqua et Nova\" organizzate nel 1961 da Maciunas Ken Friedman, Ben Patterson, Nam June Paik, Wolf Vostell, Joseph Beuys, Charlotte Moorman, Ben Vautier, e in Italia tra gli altri, i fiorentini Giuseppe Chiari e Sylvano Bussotti oltre che a Gianni-Emilio Simonetti..\nIl 9 giugno 1962 Maciunas promosse il Fluxus festival allo St\u00e4dtisches Museum di Wiesbaden (Germania) dal titolo \"Apr\u00e9s Cage; Kleinen Sommerfest\" (traduzione dal tedesco: Dopo Cage; Un Piccolo Festival Estivo); le tappe successive che segnarono la rapida diffusione del movimento in Europa e in Asia furono Copenaghen, Parigi, D\u00fcsseldorf, Amsterdam, L'Aia, Londra, Nizza e successivamente il Giappone.\nMaciunas, che fu un avido storico delle arti, inizialmente si riferiva a Fluxus con i termini \"neo-dadaism\" or \"renewed dadaism\". Fu Raoul Hausmann, un artista appartenuto al primo nucleo dell'originale Dada, che in uno scambio epistolare con Maciunas, sconsigli\u00f2 il riutilizzo di queste vecchie definizioni.\nI Festival europei, i diagrammi ed i Fluxkits.\nNel 1962 Maciunas, Higgins e Knowles, viaggiarono per l'Europa per promuovere Fluxus con concerti di strumenti musicali antichi. Con l'aiuto di un gruppo di artisti che includevano, oltre a Joseph Beuys e Wolf Vostell, anche gli italiani Giuseppe Chiari e Sylvano Bussotti, Maciunas organizz\u00f2 una serie di \"Fluxfest\" in tutta l'Europa occidentale, partendo dai 14 concerti organizzati tra l'1 ed il 23 settembre a Wiesbaden, presentando tra gli altri, i lavori di John Cage, Ligeti, Penderecki, Terry Riley e Brion Gysin accanto a lavori di Higgins, Knowles, George Brecht and Nam June Paik e molti altri. Tra queste vi fu anche il concerto dal titolo \"Piano Activities\" di Philip Corner, che fu conosciuto per la sfida alla condizione di importanza del pianoforte nelle case della Germania post-bellica. L'azione si concludeva con la totale distruzione del pianoforte da parte dei \"performer\", creando cos\u00ec scandalo, tanto che in un servizio televisivo tedesco fu introdotto con la frase \"I lunatici sono fuggiti!\"\nFin dal 1950 Maciunas applic\u00f2 i concetti di disgregazione ed espansione dello spazio/tempo tipici del lavoro compositivo di Cage per ricostruire macro periodi storici, componendo cos\u00ec i suoi primi diagrammi \"Atlas of Russian History\" (1950), \"Atlas of Prehiry of Art Chart\" (1958) e \"Greek and Roman History of Art Chart\" (1955-1960). Questi diagrammi, che erano tracciati su fogli da block notes, erano suddivisi in aree di contenuti all'interno di assi spazio-temporali, che potevano essere approfonditi aprendo altri foglietti costruiti come dei libri animati.\nLo stesso concetto fu poi applicato a quelli che poi furono battezzati come \"Diagrammi di Fluxus\" o \"Fluxcharts\" di cui il primo, dal titolo \"Time/time projected in 2dim.space POETRY GRAPHICS/space projected in time GRAPHIC MUSIC/Time/Time procede in space MUSIC THEATRE\" (o abbreviato \"Time-Space Charts\"), \u00e8 datato dicembre 1961 e fu presentato alla Galleria Parnass di Wuppertal durante un festival Neo-Dada. In questo e nei diagrammi successivi, Maciunas ricostruisce le pratiche artistiche in un flusso che va dal Futurismo al Dada, dalla Poesia sonora al \"collages\", suddividendo poi in discipline i Fluxartisti, collocandoli in 13 discipline attraverso rette da lui battezzate \"time-art\" e \"space-art\". Nuovi diagrammi furono poi riproposti nel tempo sviluppando questa propensione al \"networking\" e collaborando continuamente con gli altri artisti di Fluxus che lo tenevano costantemente aggiornato sull'evoluzione dei loro lavori. Altri diagrammi da ricordare furono il \"Fluxus (Its historical Development and Relationship to Avant-garde Movements)\" del 1966 e l'opera omnia \"Diagram od Historical Development of Fluxus and other 4 Dimensional, Aural, Opti, Olfactory. Ephitelial and Tactile Art Forms\" del 1973.\nContemporaneamente Maciunas inizi\u00f2 la pubblicazione di libri prodotti in multipli e serie, collaborando con gli artisti coinvolti nelle performance. Le prime tre ad essere stampate furono \"Composition 1961\" di La Monte Young, \"An Anthology of Chance Operations\" edite da Young e Mac Low e Water Yam di George Brecht. \"Water Yam\", che racchiudeva in una scatola di cartone una serie di disegni stampati su piccoli fogli di carta, divenne poi il primo di una serie di opere stampate da Maciunas che furono chiamate \"Fluxkits\". Economiche, prodotte in serie e facilmente distribuite, le \"Fluxkits\" dovevano inizialmente diventare una catalogazione espansa della moderna \"performance art\".\nNew York e i FluxShops.\nAllo scadere del contratto di lavoro con la US Air Force, Maciunas fu costretto a tornare nuovamente a New York il 3 settembre 1963, dove ricominci\u00f2 la sua attivit\u00e0 organizzativa con 3 concerti di strada e l'apertura di un negozio a Canal Street di Manhattan, che chiam\u00f2 \"Fluxhall\". Altri 12 concerti furono organizzati in Canal Street tra l'11 aprile ed il 23 maggio del 1964, proseguendo sui passi gi\u00e0 battuti dalla scena artistica newyorkese. Seguendo gli insegnamenti di Brecht, le persone di Fluxus avevano capito che le sale da concerto, i teatri e le gallerie d'Arte erano una forma di mummificazione, preferendo cos\u00ec le strade, le case o le stazioni ferroviarie. Maciunas riconobbe un potenziale politico radicale nelle produzioni anti istituzionali, pratiche che furono un'importante risorsa per le suo impegno. Grazie al negozio di New York, Maciunas costru\u00ec una rete distributiva per la nuova arte, prima con l'Europa e in seguito con punti vendita in California e in Giappone. Gallerie e altri punti vendita furono aperti tra l'altro ad Amsterdam, a Villefranche-sur-Mer, a Milano e a Londra. Nel 1965 fu reperibile la prima antologia Fluxus 1, che consisteva in una serie di buste rilegate a catalogo costruito assieme agli artisti che vi avevano messo loro lavori. Molti degli artisti presenti divennero poi molto famosi e tra loro c'era LaMonte Young, Christo e Y\u014dko Ono. Altre opere reperibili nei negozi comprendevano pacchi di carte manomesse da George Brecht, scatole sensoriali di Ay-O, un bollettino periodico con contributi di artisti e compositori come Ray Johnson e John Cale, e barattoli di latta pieni di poesie, canzoni e ricette di cucina di Alison Knowles. Una videocassetta con il matrimonio di George e Billy Maciunas fu prodotta da Dimitri Devyatkin.\n\"Originale\" di Stockhausen.\nDopo essere ritornato a New York, Maciunas riprese i contatti con Henry Flynt, che incoraggiava i membri di Fluxus a prendere posizioni politiche pi\u00f9 esplicite. Fu anche in seguito a queste discussioni che l'8 settembre 1964 organizzarono un picchetto dimostrativo alla \"premi\u00e8re\" Americana di \"Originale\", lo spettacolo del compositore tedesco Karlheinz Stockhausen ritenuto dai due un \"imperialista culturale\". Il risultato fu che alcuni membri, tra cui Nam June Paik e Jackson Mac Low, si espressero come contrari al picchetto, generando cos\u00ec inimicizie e controversie tra i membri del gruppo. Le polemiche continuarono poi con il \"2nd Annual New York Avant Garde Festival\" organizzato da Charlotte Moorman, che Maciunas non vide di buon occhio, asserendo che tale festival non aveva niente a che fare con Fluxus e minacciando l'espulsione di chi vi avesse partecipato. L'ostilit\u00e0 nei confronti di Moorman continu\u00f2 nel tempo, nonostante il disorientamento della Moorman, che nonostante questo continu\u00f2 a sostenere l'arte e gli artisti di Fluxus.\nStoria di Fluxus dal 1965 al 1978.\nLa percezione di insurrezioni e l'influenza asiatica.\nIl picchetto di \"Originale\" segn\u00f2 l'apice dell'approccio \"agit prop\" di Maciunas, che nel tempo aveva escluso molti dei sostenitori di Fluxus della prima ora; Jackson Mac Low se ne and\u00f2 subito dopo aver ascoltato i piani \"antisociali\" disposti nell'aprile del 1965, come il blocco dei camion nello Hudson River. Anche Brecht ne segu\u00ec la strada lasciando New York nella primavera del 1965. Nonostante fosse rimasto fedele agli ideali Fluxus, Dick Higgins litig\u00f2 con Maciunas all'incirca nello stesso periodo, probabilmente perch\u00e9 quest'ultimo aveva fondato la Something Else Press, che stampava numerosi testi di personaggi chiave legati al movimento Fluxus e di altri membri dell\"avant garde\". Charlotte Moorman continu\u00f2 a presentare i suoi annuali \"Avant Garde Festivals\"."}
{"id": "246719", "revid": "228587", "url": "https://it.wikipedia.org/wiki?curid=246719", "title": "Ulster Rugby", "text": "L\u2019Ulster Rugby \u00e8 una franchigia rugbistica professionistica con sede a Belfast, che disputa la Celtic League e l'European Rugby Champions Cup. La squadra rappresenta anche la \"Irish Rugby Football Union Ulster Branch\", che \u00e8 una delle quattro principali sezioni della IRFU ed \u00e8 responsabile dell'organizzazione e diffusione del rugby a 15 nella provincia irlandese dell'Ulster, che comprende sei contee dell'Irlanda del Nord e tre della Repubblica d'Irlanda.\nLa sezione provinciale \u00e8 stata fondata nel 1879. Lo stadio della squadra \u00e8 il Ravenhill Stadium di Belfast, che ha una capienza di circa 12.300 spettatori. Tradizionalmente l'Ulster Rugby era la selezione della provincia irlandese ma dal 1995, quando il rugby a 15 \u00e8 diventato uno sport professionistico, l'Ulster ha assunto tale status.\nL'Ulster gestisce molte formazioni giovanili oltre alla \"Phoenix Ulster Academy\", che serve a cercare di sviluppare i giovani talenti.\nStoria.\nIl periodo del dilettantismo.\nLa sezione Ulster della IRFU \u00e8 stata fondata nel 1879. Da allora l'Ulster \u00e8 stata quella delle quattro provincie ad ottenere il maggior numero di successi, avendo vinto il campionato interprovinciale per 26 volte. In tempi pi\u00f9 recenti tuttavia ha ottenuto risultati inferiori a quelli delle due principali rivali, Leinster e Munster, che hanno conseguito vari successi sia in Irlanda che in ambito internazionale.\nDurante l'epoca del dilettantismo L'Ulster ha affrontato regolarmente squadre dell'emisfero meridionale in tour in Europa; la sua prestazione migliore risale alla stagione 1984-1985, quando riusc\u00ec a battere l'Australia. Fu una delle sole quattro sconfitte dell'Australia in un tour che la vide battere Irlanda, Galles, Scozia e Inghilterra.\nL'epoca professionistica.\nNella stagione 1998-99 L'Ulster divent\u00f2 la prima provincia irlandese a riuscire a vincere l'Heineken Cup, battendo per 21-6, nella finale giocata a Lansdowne Road, il Colomiers. Nella squadra militavano ancora diversi giocatori semi-professionisti due dei quali, Andy Matchett e Stephen McKinty partirono nella formazione titolare della finale.\nDal 2001 al 2004, periodo in cui il club effettuo definitivamente il passaggio al professionismo, l'Ulster fu allenato dal sudafricano Alan Solomons, ex viceallenatore degli Springboks e capo allenatore di Stormers e Western Province. Sotto la sua guida la squadra rimase imbattuta in casa in Heineken Cup per tre anni consecutivi e nella stagione 2003/04 arriv\u00f2 seconda in Celtic League, superata solo all'ultimo dagli Scarlets.\nDopo il passaggio di Solomon ai Northampton Saints la guida della squadra fu presa da Mark McCall che nonostante un avvio difficile riusc\u00ec a mantenere l'imbattibilit\u00e0 interna in campo internazionale per il quarto anno di fila. Nel 2005-2006 L'Ulster guid\u00f2 il campionato per la maggior parte della stagione, tuttavia uno scadimento di forma nel finale consent\u00ec al Leinster di rimontare. All'ultima giornata entrambe le squadre potevano vincere il titolo che l'Ulster riusc\u00ec a conquistare solo grazie ad un calcio segnato all'ultimo minuto da David Humphreys contro gli Ospreys.\nLa stagione successiva la squadra non ottenne buoni risultati venendo presto eliminata dall'Heineken Cup e terminando la Celtic League al quinto posto. Il 2007/2008 and\u00f2 anche peggio e dopo le dimissioni di McCall a met\u00e0 novembre la squadra, affidata prima al vice Steve Williams e poi a Matt Williams, chiuse la lega al nono posto su dieci partecipanti, davanti al solo Connacht.\nNel maggio 2009, chiusa la nuova stagione di Celtic League con un ottavo posto finale, Matt Williams diede le dimissioni e fu sostituito da Brian McLaughlin. Nonostante i propositi bellicosi della dirigenza e un buon inizio di stagione l'Ulster dopo il periodo natalizio non riusc\u00ec pi\u00f9 ad ottenere buoni risultati, chiudendo la stagione nuovamente all'ottavo posto.\nGiocatori.\nGiocatori che hanno vestito la maglia dei Lions.\nI giocatori che seguono hanno vestito in almeno un'occasione la maglia dei British and Irish Lions."}
{"id": "246720", "revid": "1429175", "url": "https://it.wikipedia.org/wiki?curid=246720", "title": "Lucio Cornelio Balbo (maggiore)", "text": "Biografia.\nMembro di un'antica e potente famiglia di origine sconosciuta, si mosse accompagnato dalla leggenda che il suo nome derivasse dal dio Baal (suo vero nome prima della romanizzazione in Balbus). Principe di \"Gades\", nacque intorno al 100 a.C. e conobbe il coetaneo Giulio Cesare durante il suo mandato in Spagna, seguendolo a Roma al termine dell'incarico. Ottenne la cittadinanza romana grazie all'interessamento di Pompeo. Nel 61 fu \"praefectus fabrum\" (ufficiale di genio) di Giulio Cesare, importante ruolo logistico che prevedeva incarichi speciali totalmente scollegati dall'onorificenza. Dopo aver sostenuto e firmato il primo triumvirato fu riconfermato in quell'incarico. Nel 56 fu processato con l'accusa di falsificazione della cittadinanza. Difeso da Cicerone (si veda la sezione seguente sull'orazione \"Pro Balbo\"), fu assolto dall'accusa in quanto la cittadinanza era stata regolarmente concessa e documentata. Durante le guerre civili si occup\u00f2 con Oppio delle pubbliche relazioni a favore di Cesare e della gestione della Cosa Pubblica in sua assenza. A lui \u00e8 dedicato l'ottavo libro del De bello Gallico (di cui \u00e8 stimato essere l'artefice come pure del posteriore \"De bello civili\") ed \u00e8 considerato l'autore del Bellum Hispaniense.\nCerc\u00f2 di convincere Cicerone e il console Lucio Cornelio Lentulo Crure a passare dalla parte cesariana. Morto Cesare appoggi\u00f2 Ottaviano, e divenne console nel 40 a.C. come \"primus exterorum\". Don\u00f2 parte delle sue immense ricchezze ai cittadini romani, dopodich\u00e9 dall'anno 30 a.C. non si hanno pi\u00f9 sue notizie. Probabilmente si ritir\u00f2 a vita privata. \nAlcuni episodi della sua vita sono narrati in molte lettere di Cicerone ad Attico e ai familiari oltre che nella Storia Romana di Cassio Dione: vengono sottolineati la nobile origine, la sua generosit\u00e0 e la sua disponibilit\u00e0 nell'arricchire e abbellire Roma. All'interno dell'epistolario ciceroniano la figura di Balbo viene percepita come costante riferimento nell'elaborazione di pareri relativi ad altre eminenti figure come quella di Gaio Trebazio Testa, ma anche come personale consigliere visto che in una lettera a Cecina nel 46 a.C. Cicerone chieder\u00e0 il parere di Balbo sulla sua permanenza in Sicilia. .\nPro Balbo.\nOrazione del 56 a.C. scritta da Cicerone per difendere lo spagnolo, originario di Cadice, accusato e processato per aver acquisito in modo illecito la cittadinanza romana nonostante l'intervento di Pompeo. L'orazione rappresenta un'occasione per Cicerone di difendere l'amico e, attraverso questo, tessere le lodi di Pompeo. Si definiscono le grandi caratteristiche di Lucio Cornelio Balbo in ambito giudiziario, economico e militare (la sua partecipazione alle guerre civili a fianco di Cesare \u00e8 motivo per Cicerone di grandi elogi). Il valore militare di Balbo \u00e8 quindi incontestabile perch\u00e9 riflette quello pi\u00f9 degno del suo capo (Pompeo). L'attenzione di Cicerone si concentra, dunque, sulla questione della cittadinanza. Questa viene definita come \"fundamenta firmissima nostrae libertatis\" perch\u00e9 la cittadinanza per uno straniero non consiste nel semplice godimento di un diritto, ma di una libera concessione autorizzata, secondo l'esposizione ciceroniana, dallo Stato di provenienza. La cittadinanza viene concessa a Balbo in vista dei suoi meriti, riconosciuti da Pompeo che segue la legge che gli permetteva l'elargizione di questo beneficio: lex Gellia Cornelia del 72 a.C. dei consoli Lucio Gellio Publicola e Gneo Cornelio Lentulo Clodiano. La legge consentiva a Pompeo di concedere la cittadinanza dietro parere di un consilium a singole persone. \nA suo nipote, Lucio Cornelio Balbo \"Minor\" si devono le Exegetica, o Exegeticon, il cui testo ci \u00e8 pervenuto solo frammentario, e un dramma teatrale basato su episodi della guerra civile. Fu anche l'artefice della costruzione del teatro omonimo in Roma."}
{"id": "246721", "revid": "1104133", "url": "https://it.wikipedia.org/wiki?curid=246721", "title": "Radiofreccia (colonna sonora)", "text": "Radiofreccia \u00e8 la colonna sonora dell'omonimo film diretto dal rocker italiano Luciano Ligabue, pubblicata nel 1998 appena prima dell'uscita cinematografica della pellicola (16 ottobre), primo lavoro come regista dell'artista.\nDescrizione.\n\u00c8 stato pubblicato in diverse versioni. In quella integrale su due CD, intitolata Radiofreccia \u2013 Colonna sonora originale, il primo cd contiene le canzoni scritte dallo stesso Ligabue per il film (settimo album della discografia del cantante), mentre il secondo raccoglie le canzoni di altri artisti, dalle sonorit\u00e0 spiccatamente anni '70, utilizzate nel film.\nL'edizione in un solo CD, intitolata Radiofreccia \u2013 Le canzoni, contiene quasi tutte le canzoni di altri artisti presenti nel secondo CD della versione integrale, con l'esclusione di \"Lord of the Starfields\", \"Jessica\" e \"Black Market\", e soltanto i due singoli inediti di Ligabue.\nI brani \"parlati\" (senza musica n\u00e9 canto): \"Boris\", \"Freccia\", \"Bruno\" e \"Bonanza\" sono pezzi tratti direttamente dal film.\nIl 14 ottobre 2008, con il titolo Radiofreccia \u2013 Colonna sonora \u00e8 stato ristampato (Wea Italiana 518 6 51400 2) rimasterizzato il primo dei due CD dell'edizione integrale, senza le ultime due tracce (\"Bonanza\" e \"Can't Help Falling in Love\").\nL'edizione disponibile per il download digitale ha titolo Radiofreccia \u2013 Musiche e canzoni di Luciano Ligabue ed \u00e8 priva di tutti i brani \"parlati\" e della traccia \"Can't Help Falling in Love\", sostituiti dai video musicali dei singoli inediti \"Ho perso le parole\" e \"Metti in circolo il tuo amore\".\nI video musicali.\nI videoclip di entrambi i due singoli estratti dall'album sono disponibili nella versione in commercio del DVD del film \"Radiofreccia\" (Medusa, e nelle raccolte, sempre in DVD, \"Secondo tempo\" del 2008 e \"Videoclip Collection\" del 2012, quest'ultima distribuita solo in edicola."}
{"id": "246725", "revid": "27412490", "url": "https://it.wikipedia.org/wiki?curid=246725", "title": "Attacco cardiaco", "text": ""}
{"id": "246730", "revid": "21079", "url": "https://it.wikipedia.org/wiki?curid=246730", "title": "Papato avignonese", "text": ""}
{"id": "246733", "revid": "36426", "url": "https://it.wikipedia.org/wiki?curid=246733", "title": "Dialetto gardenese", "text": "Il gardenese (\"gherd\u00ebina\") \u00e8 la variante della lingua ladina parlata in Val Gardena.\nDescrizione.\nIl ladino della Val Gardena si differenzia sia nella forma parlata che in quella scritta dal ladino della Val Badia o da quello fassano. L'origine di tale differenza \u00e8 riconducibile al fatto che le varie valli ove si parlava (ed ancora si parla) questa antichissima lingua erano fra di loro divise ed i contatti intercorrenti fra le varie popolazioni erano molto sporadici.\n\u00c8 uno dei due idiomi che vengono usati dall'amministrazione dell'Alto Adige nei suoi documenti ufficiali e sul suo sito web. L'altro \u00e8 il badiotto.\nL'istituto culturale che si occupa del suo studio e cura \u00e8 l'Istituto Ladino \"Micur\u00e0 de R\u00fc\", intitolato all'omonimo linguista autore della prima grammatica della lingua ladina.\nDizionari.\nIl principale dizionario dell'idioma gardenese \u00e8 il \u00ab\"Vocabuler Tud\u00ebsch-Ladin de Gherd\u00ebina\"\u00bb di Marco Forni, pubblicato dall'Istituto Ladino \"Micur\u00e0 de R\u00fc\"."}
{"id": "246734", "revid": "287204", "url": "https://it.wikipedia.org/wiki?curid=246734", "title": "Maestro dell'Altare di Graudenz", "text": "L'anonimo artista boemo deve il suo nome all'Altare a battenti, proveniente dalla cappella del castello dei cavalieri Teutonici di Graudenz, oggi Grudzi\u0105dz, e ora conservato nel Museo Nazionale di Varsavia. \nL'altare chiuso presenta a sinistra, su due registri, il \"Cristo morto\" e la \"Resurrezione dei morti\"; a destra, il \"Cristo giudice\" e sotto, la \"Vergine e san Giovanni intercedente\".\nI battenti aperti presentano otto \"Scene della Passione\"; mentre tutto\naperto, l'altare mostra sei scene della \"Vita della Vergine\", con al centro la \"Morte della Vergine\" e l\"Incoronazione\".\nProbabilmente a questo altare lavorarono due maestri, il Maestro dell'Altare di Graudenz, fu responsabile del complesso e della serie dedicata alla Vergine, tranne l'Incoronazione, avvicinandosi nei modi al Maestro dell'Altare di T\u0159ebo\u0148; mentre il ciclo della Passione sarebbe dovuto ad un artista della Bassa Sassonia, vicino nei modi a Maestro Bertram."}
{"id": "246735", "revid": "22416", "url": "https://it.wikipedia.org/wiki?curid=246735", "title": "Miss Mondo (album)", "text": "Miss Mondo \u00e8 il sesto album realizzato da Ligabue e da lui stesso prodotto, pubblicato dall'etichetta discografica WEA Italiana su doppio Long playing (catalogo 398 4 29427 1), musicassetta (398 4 26888 4) e CD (398 4 28888 2) nel 1999.\nDescrizione.\nTra il 1999 e il 2000 raggiunge la prima posizione nella classifica italiana degli album, risultando il 7\u00ba disco pi\u00f9 venduto del 1999.\nL'11 dicembre 2008 \u00e8 stata pubblicata l'edizione rimasterizzata del CD (Warner Music Italy catalogo 518 6 51654 5).\nI video musicali.\nI videoclip corrispondono ai 5 singoli estratti dall'album e sono stati inseriti nelle raccolte in DVD, \"Secondo tempo\" del 2008 e \"Videoclip Collection\" del 2012, quest'ultima distribuita solo in edicola.\nTracce.\nDurata totale: 52:59\nFormazione.\nIn 6 e 9: London Session Orchestra (Gavyn Wright - primo violino), diretta e arrangiata da Piero Milesi."}
{"id": "246738", "revid": "712828", "url": "https://it.wikipedia.org/wiki?curid=246738", "title": "Seamus Finnigan", "text": ""}
{"id": "246742", "revid": "124288122", "url": "https://it.wikipedia.org/wiki?curid=246742", "title": "Indianapolis", "text": "Indianapolis ( , informalmente anche \"Indy\") \u00e8 una citt\u00e0-contea consolidata degli Stati Uniti d'America, capoluogo della contea di Marion, e capitale dello Stato dell'Indiana. La popolazione era di abitanti al censimento del 2018, il che la rende la citt\u00e0 pi\u00f9 popolosa dello stato e la 13\u00aa citt\u00e0 pi\u00f9 popolosa della nazione. Gli abitanti di Indianapolis vengono chiamati \"Indianapolitan\".\nGeografia fisica.\nTerritorio.\nLa superficie totale di Indianapolis \u00e8 di , dei quali sono terra e acqua.\nClima.\nIndianapolis ha un clima continentale, con estati calde e inverni molto freddi.\nLe temperature sono molto piacevoli in autunno, attestandosi intorno ai 18\u00b0. L'estate pu\u00f2 essere molto calda, con tempo umido. I mesi pi\u00f9 caldi sono luglio e agosto, le temperature sono intorno ai 31\u00b0. I mesi invernali di dicembre, gennaio e febbraio sono i pi\u00f9 freddi dell'anno e le temperature scendono sotto lo zero. Inoltre ci sono nevicate soprattutto nei mesi di gennaio e febbraio. La nevicata media annuale \u00e8 di 58 centimetri.\nLa piovosit\u00e0 media annua \u00e8 di .\nStoria.\nI nativi americani che vivevano nella zona compresa in origine le trib\u00f9 Miami e Lenape (o Delaware) furono sfollati dalla zona a cominciare dal 1820.\nIndianapolis fu scelta come sede della nuova capitale dello stato nel 1820, sostituendo la precedente Corydon, nominata capitale fin dalla formazione dello stato dell'Indiana nel 1816. Mentre la maggior parte delle capitali americane tendono ad essere situate nella regione pi\u00f9 importante dei loro rispettivi Stati, Indianapolis \u00e8 la capitale pi\u00f9 vicina al centro geografico esatto del suo stato. \u00c8 stata fondata sul White River a causa del presupposto errato che il fiume sarebbe servito come un'importante arteria di trasporto. Tuttavia, il corso d'acqua alla fine si \u00e8 rivelato troppo sabbioso per il commercio.\nJeremiah Sullivan, un giudice della Corte Suprema dell'Indiana, invent\u00f2 il nome \"Indianapolis \"unendo con \"Indiana \"con la parola greca \"polis\", che significa \"citt\u00e0\": letteralmente, dunque, Indianapolis \u00e8 la \"Citt\u00e0 dell'Indiana\". Lo stato commission\u00f2 Alexander Ralston per progettare la nuova capitale. Ralston era un apprendista dell'architetto francese Pierre L'Enfant, con cui aveva contribuito a progettare Washington. Il piano originale di Ralston per Indianapolis prevedeva una citt\u00e0 di un solo miglio quadrato (circa ). Al centro della citt\u00e0 fu posto il Circolo del Governatore, un grande bene comune circolare che doveva essere il sito del palazzo del governatore. La capitale si trasfer\u00ec da Corydon il 10 gennaio 1825. Il palazzo del governatore fu infine demolito nel 1857 e al suo posto sorge oggi un monumento neoclassico in bronzo e calcare alto 87 metri (284 piedi), chiamato \"The Indiana Soldiers' and Sailors' Monument\". La strada circostante \u00e8 ora conosciuta come Monument Circle o semplicemente \"The Circle\". L'attuale sede del governo, il Campidoglio, fu costruita nel 1878.\nLa citt\u00e0 si trova sull'originaria ferrovia nazionale est-ovest. La prima ferrovia a servire Indianapolis, la cosiddetta \"Jeffersonville, Madison and Indianapolis Railroad\", entr\u00f2 in funzione il 1\u00ba ottobre 1847 e successivi collegamenti ferroviari resero possibile la crescita espansiva della rete di trasporti e della citt\u00e0. Indianapolis \u00e8 stata la sede della prima Union Station, una stazione con binari gestiti da due diverse compagnie ferroviarie. Entro la fine del XIX secolo, Indianapolis era gi\u00e0 diventata un grande produttrice di automobili, rivaleggiando con pionieri del settore del calibro di Detroit. Con strade che portano fuori dalla citt\u00e0 in tutte le direzioni, Indianapolis \u00e8 diventata un importante nodo di trasporto regionale che collega a Chicago, Louisville, Cincinnati, Columbus, Detroit, Cleveland e St. Louis. A tal proposito, si addice alla capitale il soprannome di \"The Crossroads of America\" (\"Il crocevia dell'America\").\nUna rivitalizzazione delle aree degradate della citt\u00e0, come ad esempio Fall Creek Place e il centro di Indianapolis, ha avuto inizio nel 1980 ed ha portato ad un'accelerazione della crescita ai margini dell'area metropolitana. Le aperture di RCA Dome, Circle Centre e l'Indianapolis Artsgarden hanno rivitalizzato il quartiere centrale degli affari. La citt\u00e0 ha ospitato i Giochi panamericani nel 1987 e, insieme allo stato, ha investito pesantemente in progetti di miglioramento, come l'espansione della Indiana Convention Center, l'aggiornamento della tangenziale della I-465 e la costruzione di un nuovo terminal aeroportuale per l'Aeroporto internazionale di Indianapolis.\nMonumenti e luoghi d'interesse.\nMonument Circle: \u00e8 nel centro della citt\u00e0, \u00e8 una rotatoria all'incrocio tra Meridian e la strada dei mercati, \u00e8 il Monumento dedicato ai soldati e ai marinai. (il Monument Circle \u00e8 raffigurato nella bandiera della citt\u00e0, ed \u00e8 generalmente considerato come un simbolo della citt\u00e0.). Questo monumento \u00e8 all'ombra del grattacielo pi\u00f9 alto di Indiana (Chase Tower).\nIl Monumento a la Guerra: situato all'incrocio tra Meridian e Vermout, \u00e8 stato costruito in memoria dei soldati indiani che hanno combattuto e sono morti nella prima guerra mondiale, ma la costruzione \u00e8 stata interrotta a causa della Grande Depressione, completato nel 1951, anche se il suo scopo originario \u00e8 stato modificato per includere tutte le guerre americane in cui hanno combattuto tutti gli indiani.\nIl monumento ricorda il Mausoleo di Alicarnasso. La sua altezza \u00e8 di , che lo rende pi\u00f9 alto del Mausoleo originale.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nIn base agli ultimi dati del 2018, la popolazione della citt\u00e0 risultava di 872.680 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 61,80% di bianchi, il 27,47% di afroamericani, lo 0,32% di nativi americani, il 2,10% di asiatici, lo 0,05% di oceaniani, il 5,46% di altre razze, e il 2,81% di due o pi\u00f9 etnie. Ispanici o latinos di qualunque razza erano il 9,43% della popolazione.\nCultura.\nIstruzione.\nBiblioteche.\nI servizi della biblioteca pubblica sono forniti ai cittadini di Indianapolis e della contea di Marion dalla Biblioteca Pubblica di Indianapolis. L'istituzione educativa e culturale, fondata nel 1873, \u00e8 attualmente composto da una biblioteca principale, Biblioteca Centrale, situata nel centro di Indianapolis, e 22 filiali dislocate in tutta la citt\u00e0. Nel 2006 servi oltre visitatori, la sua missione \u00e8 quella di fornire \"materiali e programmi a sostegno della formazione permanente, interessi ricreativi ed economici di tutti i cittadini della contea di Marion.\"\nScuole.\nIndianapolis ha undici distretti scolastici pubblici unificati, ognuno dei quali fornisce servizi di istruzione primaria, secondaria e ad adulti all'interno dei suoi confini. Indianapolis Public Schools, \u00e8 ancora la pi\u00f9 grande societ\u00e0 di scuole in Indiana.\nLe scuole private gestite dalle arcidiocesi di Indianapolis sono Bishop Chatard, Roncalli, cardinale Ritter, e Scecina. Altre scuole private includono Brebeuf Jesuit, Park Tudor, la Cattedrale e il patrimonio cristiano.\nMedia.\nStampa.\nIl quotidiano della citt\u00e0 \u00e8 \"The Indianapolis Star\", fondato nel 1903 e vincitore di due premi Pulitzer per il miglior giornalismo investigativo.\nMusica.\nAll'inizio del 1999 la citt\u00e0 divenne ospite del Festival Jazz Indy. Si tratta di un evento di tre giorni tenutosi al Military Park vicino al canale. Tra le celebrit\u00e0 che hanno partecipato ci sono: B.B. King, Aretha Franklin, Bruce Hornsby, B\u00e9la Fleck and the Flecktones, Kool &amp; the Gang, Ray Charles, The Temptations, Dave Brubeck, Emmylou Harris, Chris Isaak, Jonny Lang, Norah Jones.\nEconomia.\nI principali settori industriali a Indianapolis sono l'industria manifatturiera, la sanit\u00e0 e i servizi sociali, e il commercio. In citt\u00e0 hanno l'headquarter due importanti multinazionali, la Eli Lilly e Co, azienda farmaceutica e la Anthem, assicurazione sanitaria. \nIl principale socio della Eli Lilly e Co \u00e8 la Lilly Endowment una delle pi\u00f9 grandi fondazioni filantropiche del mondo creata dalla famiglia Lilly con un patrimonio attuale di circa 10 miliardi di dollari (2014). Il focus geografico primario degli investimenti della fondazione \u00e8 Indianapolis e l'Indiana. Le tre aree principali di investimento della fondazione sono: sviluppo della comunit\u00e0 locale, educazione, sviluppo della religione cristiana.\nRispetto all'Indiana nel suo complesso, l'area metropolitana di Indianapolis ha una percentuale pi\u00f9 bassa di posti di lavoro nell'industria manifatturiera e una maggiore concentrazione di posti di lavoro nel commercio al dettaglio e all'ingrosso; nella pubblica amministrazione, servizi di supporto al cittadino, gestione dei rifiuti; servizi professionali, scientifici e tecnici; nei trasporti e nella logistica.\nTurismo.\nIndianapolis ha un vasto sistema di parchi urbani con quasi 200 parchi che occupano pi\u00f9 di acri (). Il fiore all'occhiello, Eagle Creek Park \u00e8 il pi\u00f9 grande parco comunale della citt\u00e0, e si colloca tra i pi\u00f9 grandi parchi urbani degli Stati Uniti.\nAltri importanti parchi regionali a Indianapolis sono:\nInoltre, Indianapolis, dispone di un programma forestale urbano che \u00e8 riconosciuto per gli standard USA del National Arbor Day Foundation Tree City.\nInaugurato nel 1988, lo zoo di Indianapolis \u00e8 il pi\u00f9 grande zoo di Stato, e si trova a ovest del centro di White River State Park. Esso dispone di 360 specie di animali, ed \u00e8 noto per la sua mostra del delfino.\nAmministrazione.\nGemellaggi.\nRapporti d'amicizia\nInfrastrutture e trasporti.\nStrade.\nCi sono 6 interstatali che passano per Indianapolis la I-70, I-74, I-65, I-69, I-465 e la interstatale 865.\nFerrovie.\nLa citt\u00e0 \u00e8 servita dalla stazione di Indianapolis Union, ideata nel 1848; fu la prima \"union station\" (stazione operata da pi\u00f9 di una compagnia ferroviaria) operativa al mondo.\nAeroporti.\nLa citt\u00e0 \u00e8 servita dall'Aeroporto internazionale di Indianapolis.\nSport.\nCalcio.\nLa squadra calcistica di Indianapolis \u00e8 la Indy Eleven, che milita nella USL Championship, la seconda serie statunitense.\nFootball americano.\nNella NFL militano gli Indianapolis Colts, che giocano al Lucas Oil Stadium e hanno in albo d'oro 2 Super Bowl.\nPallacanestro.\nLa citt\u00e0 \u00e8 rappresentata nella NBA dagli Indiana Pacers.\nNella lega basket femminile americana, Indianapolis \u00e8 difesa dagli Indiana Fever. \nEntrambe le squadre giocano al Bankers Life Fieldhouse.\nMotori.\nIl comune di Speedway, enclave di Indianapolis, ospita l'Indianapolis Motor Speedway, l'autodromo pi\u00f9 importante degli USA e uno dei pi\u00f9 importanti del mondo, tanto da essere definito \"the racing capital of the world\". Sul circuito si tiene annualmente la 500 miglia di Indianapolis, una delle gare pi\u00f9 famose e importanti del mondo, un'altra gara del campionato IndyCar, chiamata Indianapolis GP e tenuta sul circuito interno \"Road course\", e una tappa a testa dei campionati NASCAR, Grand-Am e Xfinity series. Al circuito si sono tenuti anche 8 Gran Premi degli Stati Uniti d'America di F1 (dal 2000 al 2007) e 8 Gran Premi motociclistici di Indianapolis (dal 2008 al 2015), oltre a decine di altri eventi."}
{"id": "246743", "revid": "21079", "url": "https://it.wikipedia.org/wiki?curid=246743", "title": "Valdichiana", "text": ""}
{"id": "246744", "revid": "7336", "url": "https://it.wikipedia.org/wiki?curid=246744", "title": "Buco dell'ozono", "text": ""}
{"id": "246747", "revid": "1265762", "url": "https://it.wikipedia.org/wiki?curid=246747", "title": "Ifranj", "text": "Ifranj, anche Firanj o Faranj (da \"Franchi\") \u00e8 il termine arabo che si utilizzava per identificare i crociati delle regioni europee occidentali, soprattutto della \"Francia occidentalis\" (odierne Francia, \"Benelux\" e Germania occidentale) e della \"Francia orientalis\". \nIn questo modo era possibile differenziare i cristiani di cultura latina dai cristiani di cultura greca, ossia i Bizantini, che dai musulmani erano assai pi\u00f9 apprezzati sotto tutti profili - culturali ma anche militari ed istituzionali - salvo forse quello della valentia personale in guerra, visto che gli \"Ifranj\" erano considerati di eccezionale coraggio e d'inusuale forza fisica. Cos\u00ec li descrisse un famoso enciclopedista del X secolo, al-Mas'udi: \"I Franchi (Ifranj) sono i pi\u00f9 coraggiosi tra questi popoli, i meglio difesi, quelli dotati di maggiori armamenti, con i territori pi\u00f9 vasti e le citt\u00e0 pi\u00f9 popolose, i meglio organizzati e i pi\u00f9 sottomessi e obbedienti ai loro re...\".\nLa loro cultura era considerata invece ben povera cosa, al limite della barbarie, e sar\u00e0 solo a partire dall'et\u00e0 rinascimentale che tale opinione dovette lentamente essere abbandonata.\nTutto ci\u00f2 comport\u00f2 che delle contrade europee occidentali (ivi comprese le regioni meridionali) l'Islam ebbe ben scarse ed inadeguate conoscenze: fattore questo che alla lunga costitu\u00ec uno svantaggio, non solo puramente culturale, ed influ\u00ec negativamente sugli stessi equilibri geo-politici del mondo musulmano.\nLa sommaria conoscenza che l'Islam ebbe delle composite realt\u00e0 dell'Europa occidentale, segnata in buona parte dalle ambascerie che il califfo abbaside H\u0101r\u016bn al-Rash\u012bd scambi\u00f2 con l'imperatore franco Carlo Magno nel IX secolo, non consent\u00ec di differenziare fra loro le varie popolazioni e i vari Stati dell'Occidente cristiano-latino, prolungando per secoli l'uso (inizialmente corretto) del termine \"Franchi\".\nAnche quando in Siria-Palestina giunsero le prime armate dei Crociati, i musulmani seguitarono quindi ad usare per quei guerrieri il termine \"Franchi\"."}
{"id": "246748", "revid": "21079", "url": "https://it.wikipedia.org/wiki?curid=246748", "title": "Festival musicali", "text": ""}
{"id": "246749", "revid": "767487", "url": "https://it.wikipedia.org/wiki?curid=246749", "title": "Posizioni promettenti", "text": "\"Posizioni promettenti (Private Resort)\" \u00e8 un film del 1985 diretto da George Bowers.\n\u00c8 una commedia sexy del 1985 con Johnny Depp e Rob Morrow.\nTrama.\nJack e Ben sono due ragazzi che decidono di trascorrere le loro vacanze in un resort privato colmo di bellissime donne in bikini. Ben \u00e8 di natura pi\u00f9 timida rispetto a Jack, che invece \u00e8 sempre spontaneo e sicuro di s\u00e9. Durante il loro soggiorno nel resort vivranno molte avventure e le loro storie si intrecceranno con quelle di altri singolari personaggi, quali un ladro soprannominato \"il Maestro\", la dolce cameriera Patti e la graziosa Dana.\nProduzione e distribuzione.\nIl film \u00e8 stato definito dallo stesso Depp come \"prototipo di \"Baywatch\"\", ma non \u00e8 irragionevole considerarlo anche come un derivato di \"Porky's\". Johnny Depp e Rob Morrow hanno ammesso di aver provato imbarazzo dopo la visione del film. Unico film in cui Johnny Depp, all'epoca ancora sconosciuto, appare nudo, si tratta di una produzione di basso profilo, che non ha avuto successo di pubblico n\u00e9 di critica, e oggi risulta introvabile anche in \"home video\"."}
{"id": "246750", "revid": "767487", "url": "https://it.wikipedia.org/wiki?curid=246750", "title": "Cry Baby (film)", "text": "Cry Baby (\"Cry-Baby\") \u00e8 un film musical del 1990 scritto e diretto da John Waters, con protagonista Johnny Depp.\nIl film \u00e8 un \"riadattamento\" della vicenda legata all'omicidio di Carolyn Wasilewski, avvenuto nella citt\u00e0 di Baltimora nel 1954 e tuttora rimasto irrisolto, che secondo il regista, per via della vasta copertura mediatica riservatagli al tempo, influ\u00ec negativamente sulla sottocultura giovanile \"greaser\" di Baltimora.\nIl film.\nAmbientato nel mondo della giovent\u00f9 suburbana degli Stati Uniti degli anni cinquanta, il film contiene numerosi riferimenti parodistici a \"Grease\" e altri celebri lungometraggi con la stessa ambientazione.\nFra gli interpreti figurano Johnny Depp, che comment\u00f2 la sua parte come \"ben scritta, originale e molto divertente\" e la ex attrice pornografica Traci Lords. \nLe canzoni non sono cantate da Depp e dalla Locane, bens\u00ec da James Intveld e da Rachel Sweet.\nIl film, gi\u00e0 un culto, \u00e8 il primo diretto da John Waters dopo la morte del suo attore-feticcio Divine e segna dopo \"Polyester\" un ulteriore passo in avanti verso un registro meno irriverente rispetto ai film del passato.\n\u00c8 stato presentato fuori concorso al 43\u00ba Festival di Cannes.\nTrama.\nBaltimora, 1954. Il mondo dei teenager si divide in regolari e ribelli (\"squares\" e \"drapes\"). In quest'ultima parte rientra Wade Walker, detto Cry-Baby, capo di una banda che comprende la sorella Peperona, una madre adolescente; Wanda, che \u00e8 costantemente in imbarazzo dai suoi genitori; Mona, soprannominata \"Mannaia\" per via della sua faccia sfigurata e Milton, i cui genitori sono estremamente cattolici. La capacit\u00e0 del protagonista \u00e8 di versare una sola lacrima e far impazzire tutte le ragazze.\nUn giorno, dopo la scuola, gli si avvicina Allison Vernon-Williams, una bella ragazza stanca di essere una regolare, e i due si innamorano. Nello stesso pomeriggio, Cry-Baby decide di invitare la ragazza ad una festa al Turkey Point, un luogo di ritrovo locale per i ribelli. Nonostante lo scetticismo di Mrs. Vernon-Williams (nonna di Allison), la giovane va con Cry-Baby al party e cantano insieme.\nPi\u00f9 tardi, mentre stanno passando una focosa notte d'amore, i due ragazzi rivelano di essere entrambi orfani; il padre di Cry-Baby era chiamato l'abecedario esplosivo, in quanto era un criminale che agiva prendendo i suoi obiettivi in ordine alfabetico, mentre la madre, muta, era stata creduta sua complice e successivamente morirono sulla sedia elettrica per mano dei \"benpensanti impomatati\", cio\u00e8 i regolari. Invece i genitori di Allison un giorno presero (per un viaggio di lavoro) due voli separati, per evitare di lasciare orfana la loro figlia, ma entrambi gli aerei precipitarono in mare e i loro corpi non furono pi\u00f9 ritrovati.\nDopodich\u00e9, Baldwin, il geloso fidanzato regolare di Allison, inizia una rissa al Turkey Point. Cry-Baby viene mandato in prigione, credendo il giudice del tribunale che sia stato il ragazzo stesso a causare la sommossa tra i teenager. Lenora, una ragazza con una cotta per Cry-Baby, ma costantemente respinta da lui, mente ad Allison dicendo di aspettare un figlio dal protagonista, e, sentendosi tradita, la protagonista decide di ritornare con Baldwin e i regolari (anche se sua nonna le consiglia di non prendere decisioni affrettate).\nAlla fine Allison scopre l'inganno di Lenora, e, convinta dal gruppo dei ribelli e dalla nonna, decide di andare in prigione per chiedere la liberazione del suo amato. La sera stessa, dopo che Cry-Baby \u00e8 stato liberato, Baldwin gli rivela che \u00e8 stato suo padre a girare l'interruttore della sedia elettrica e provocare la morte dei suoi genitori. Il giovane ribelle decide di sfidare Baldwin in una gara di macchine, dove vincer\u00e0 e si ricongiunger\u00e0 con la sua amata.\nIl film termina con Allison e Cry-Baby che, felici di essersi nuovamente fidanzati, piangono, questa volta per\u00f2 da entrambi gli occhi."}
{"id": "246753", "revid": "91533", "url": "https://it.wikipedia.org/wiki?curid=246753", "title": "Benigno Zaccagnini", "text": "\u00c8 stato segretario della Democrazia Cristiana dal 26 luglio 1975 a febbraio 1980, durante la fase del \"compromesso storico\", parlamentare dal 1946 fino alla sua morte nel 1989, ricoprendo vari incarichi parlamentari e diverse volte Ministro della Repubblica.\nBiografia.\nCresciuto in una famiglia cattolica praticante, frequent\u00f2 la parrocchia di Santa Maria in Porto, nel centro storico di Ravenna. Si iscrisse al locale circolo della Giovent\u00f9 cattolica (parte dell'Azione Cattolica). Studente universitario, fece parte della FUCI. Conobbe Aldo Moro (presidente della FUCI), Igino Righetti e monsignor Giovanni Battista Montini (futuro Papa Paolo VI), persone che svolsero un ruolo importante nella sua formazione culturale e spirituale.\nNel 1937 si laure\u00f2 in Medicina e Chirurgia e successivamente si specializz\u00f2 in Pediatria e fino all'8 settembre 1943 esercit\u00f2 la professione medica anche durante il conflitto mondiale: dal 1941 al 1943 fu ufficiale medico nei Balcani. Convinto antifascista, dopo l'8 settembre 1943 prese parte alla Resistenza: fece parte, in qualit\u00e0 di medico, dell'VIII Brigata Garibaldi a Ravenna. Fu chiamato a partecipare alle riunioni del Comitato di liberazione nazionale di Ravenna come rappresentante della Democrazia cristiana (di cui era segretario per Ravenna): fu la sua prima partecipazione ad un organismo politico. In questo frangente strinse amicizia con Arrigo Boldrini e, nonostante la loro diversit\u00e0 ideologica (Boldrini era del Partito Comunista Italiano), collaborarono senza screzi alla liberazione della Romagna.\nNel 1946 fu eletto all'Assemblea Costituente con preferenze nel collegio di Bologna. Rieletto alla Camera dei deputati nel 1948 nella circoscrizione di Bologna, ottenne voti preferenziali. Fu membro della V Commissione (Difesa) e della XI Commissione (Lavoro). Divenne membro della direzione centrale della DC e poi del Consiglio nazionale del partito. Alle elezioni del 1963 fu capolista ottenendo preferenze. Negli anni sessanta si schier\u00f2 a favore della formula politica del centrosinistra, aderendo alla corrente di Aldo Moro. Fu rieletto alla Camera fino al 1979, mentre dal 1983 fino alla morte fece parte del Senato della Repubblica; Zaccagnini si candid\u00f2 sempre in Emilia-Romagna, regione in cui il PCI raggiungeva la maggioranza assoluta.\nLa sua attivit\u00e0 governativa cominci\u00f2 nel 1958, quando divenne sottosegretario al Ministero del lavoro e della previdenza sociale nel governo Fanfani II. L'anno successivo fu Ministro del lavoro e della previdenza sociale nel governo Segni II, e mantenne tale carica anche durante la breve esperienza del governo Tambroni (1960), per divenire, sempre nello stesso anno, Ministro dei lavori pubblici nel successivo governo guidato da Amintore Fanfani, il terzo esecutivo presieduto dal politico toscano.\nSoprannominato \"l'onesto Zac\", con una reputazione di grande integrit\u00e0, negli anni seguenti Zaccagnini prefer\u00ec incarichi parlamentari o di partito: dal 1962 al 1968 fu presidente del gruppo parlamentare della Democrazia Cristiana, dal 1968 al 1975 vicepresidente della Camera, e dal 1973 al 1975 presidente del Consiglio Nazionale della DC. Zaccagnini, che inizialmente aveva aderito alla corrente di Iniziativa democratica (pi\u00f9 nota come corrente dorotea), dal 1968 si avvicin\u00f2 ad Aldo Moro, uscito da quella corrente dopo aver lasciato la Presidenza del Consiglio. Nel 1975 fu eletto segretario nazionale della Democrazia Cristiana. Alle elezioni politiche del 1976 la DC, da lui guidata, ottenne il 38,7% dei voti (+3,4% rispetto alle elezioni amministrative dell'anno avanti), riuscendo in tal modo a frenare la corsa a Palazzo Chigi di Enrico Berlinguer, segretario del partito comunista, che pur tocc\u00f2 col 34,4% il suo massimo risultato elettorale.\nDurante il rapimento di Aldo Moro da parte delle Brigate Rosse, Zaccagnini difese la linea della fermezza, cio\u00e8 il rifiuto di trattare coi terroristi in termini tali che ne implicassero un riconoscimento politico; ma la tragica morte dell'amico e capocorrente lo debilit\u00f2 umanamente e politicamente, anche a causa di alcuni passaggi delle lettere di Moro dalla prigionia in cui viene pesantemente criticato e definito \"il pi\u00f9 fragile segretario che abbia mai avuto la DC\": nel 1980 fu sostituito nella carica di segretario nazionale da Flaminio Piccoli, e da quel momento in poi non accett\u00f2 pi\u00f9 nessun incarico istituzionale. Nel 1984 fu eletto al Parlamento Europeo.\nMuore a Ravenna il 5 novembre 1989, a settantasette anni, per un arresto cardiaco causato da un soffocamento."}
{"id": "246754", "revid": "438678", "url": "https://it.wikipedia.org/wiki?curid=246754", "title": "Il valzer del pesce freccia", "text": "Il valzer del pesce freccia (\"Arizona Dream\") \u00e8 un film del 1993 diretto da Emir Kusturica e vincitore dell'Orso d'argento, gran premio della giuria al quarantaduesimo Festival internazionale del cinema di Berlino.\nTrama.\nAxel Blackmar, tenero, innocente, malinconico e buffo \u00e8 un ragazzo che, dopo la morte dei genitori, si \u00e8 trasferito a New York dove lavora al dipartimento per la pesca e la caccia. In occasione del matrimonio di suo zio Leo, Axel torna in Arizona per fare da testimone alle nozze. Inizialmente ansioso di ritornare a New York, il ragazzo cambia idea nel momento in cui incontra Elaine, una stravagante vedova che ha ucciso suo marito e che vive con la giovane e nevrotica figlia Grace.\nAxel si trova diviso tra i diversi desideri di Leo, che sogna di arrampicarsi fino alla Luna grazie a una montagna di Cadillac, di Elaine, che desidera volare, di Grace, che vorrebbe reincarnarsi in una tartaruga, e di Paul, che sogna di diventare un attore interpretando film che odia, mentre il suo sogno \u00e8 quello di vivere in Alaska, dove un eschimese riesce a pescare un halibut per la sua famiglia. Ma, affinch\u00e9 alcuni sogni sopravvivano, altri sono costretti a morire.\nTemi trattati e simbologia.\nIl film tratta principalmente i seguenti temi:"}
{"id": "246755", "revid": "228587", "url": "https://it.wikipedia.org/wiki?curid=246755", "title": "Parco nazionale del Ruaha", "text": "Il parco nazionale del Ruaha (in inglese Ruaha National Park), istituito nel 1964, \u00e8 il primo parco naturale della Tanzania per estensione. Copre una superficie di circa 10.000\u00a0km\u00b2, situata nell'interno della Tanzania, vicino alla citt\u00e0 di Iringa.\nLe difficolt\u00e0 di accesso, soprattutto in passato, hanno fatto s\u00ec che l'area sia rimasta praticamente incontaminata per vari secoli.\nTerritorio.\nIl parco trae il proprio nome dal fiume Great Ruaha, che costituisce il confine orientale del parco, ed \u00e8 famoso per le sue gole spettacolari.\nFauna.\nIl parco ospita tutti i rappresentanti della fauna selvaggia africana: elefanti, bufali, zebre, gnu, antilopi, giraffe, facoceri, scimmie e, naturalmente, leoni, leopardi, ghepardi, licaoni e iene.\nPresso il fiume sono facilmente avvistabili numerosi esemplari di coccodrilli e ippopotami.\nIl parco ospita oltre 370 specie diverse di volatili, alcuni dei quali non sono presenti in altre zone della Tanzania.\nStrutture ricettive.\nEcomiche e adatte a viaggiatori che non hanno pretese sono le bandas, casette installate in un'area del parco controllata dai rangers."}
{"id": "246756", "revid": "2175", "url": "https://it.wikipedia.org/wiki?curid=246756", "title": "Isola dei famosi", "text": ""}
{"id": "246759", "revid": "125770720", "url": "https://it.wikipedia.org/wiki?curid=246759", "title": "George Crumb", "text": "Biografia.\nGeorge Crumb inizi\u00f2 a comporre molto presto, in giovane et\u00e0. Ha compiuto gli studi musicali inizialmente presso la \"University of Illinois\" sotto la guida di Eugene Weigel, in seguito per un breve periodo a Berlino con Boris Blacher prima di rientrare negli Stati Uniti per continuare gli studi presso la \"University of Michigan\" sotto la guida di Ross Lee Finney.\n\u00c8 stato molto attivo come docente: il suo primo impiego in questa veste fu in qualit\u00e0 di insegnante di teoria musicale e analisi al \"Hollins College\" in Virginia, quindi come docente di pianoforte e composizione presso la \"University of Colorado\". Nel 1965 Crumb inizia una lunga collaborazione didattica con la \"University of Pennsylvania\", dove nel 1983 diventa \"Annenberg Professor of the Humanities\". Si \u00e8 ritirato dall'insegnamento nel 1997, anche se dal 2002 ha collaborato con l\"Arizona State University\".\nNel corso della sua lunga carriera ha ricevuto numerosi premi e riconoscimenti internazionali, tra cui la \"Fullbright Scholarship\", il \"Premio Rockefeller\", il \"National Institute of Arts and Letters grants\", il \"Premio Guggenheim\", il \"Premio Pulitzer per la musica\" nel 1968 per il suo lavoro \"Echoes of Time and the River\", il premio \"Prince Pierre de Monaco\" nel 1989.\nLa musica.\nDopo le iniziali influenze di Anton Webern, Crumb si interess\u00f2 ben presto all'esplorazione di nuovi ed inusuali timbri strumentali; molto spesso nella sua musica ricorre all'uso di tecniche non convenzionali, quali lo \"spoken flute\" (il flautista parla nello strumento mentre immette l'aria), l\"overpressure\" (negli strumenti ad arco, l'arco viene utilizzato con pressione esagerata in modo da produrre un suono distorto), il \"pianoforte preparato\", eccetera. Molto spesso, inoltre, viene richiesta l'amplificazione degli strumenti acustici.\nCrumb usa inoltre con una certa frequenza elementi di natura teatrale nella sua musica, prescrivendo agli esecutori di uscire o rientrare sul palcoscenico durante l'esecuzione, ove non addirittura richiedendo certe precise gestualit\u00e0 mimiche. Inoltre, ha utilizzato spesso una scrittura musicale del tutto inusuale; in alcuni suoi lavori la musica \u00e8 disposta in configurazioni circolari, o a spirale.\nParecchi lavori di George Crumb, tra cui i quattro libri di \"Madrigali\" scritti alla fine degli anni sessanta e \"Ancient Voices of Children\", una raccolta di brani del 1970 per due cantanti e gruppo strumentale (che include tra l'altro un \"toy piano\", un pianoforte giocattolo) sono scritti su testi di Federico Garc\u00eda Lorca. Molti dei suoi brani vocali sono scritti per la cantante Jan DeGaetani.\n\"Black Angels\" (1970) \u00e8 un altro lavoro che dimostra il suo interesse nell'esplorare una grande variet\u00e0 timbrica. Scritto per quartetto d'archi amplificato, agli esecutori viene richiesto di suonare anche vari strumenti a percussione oltrech\u00e9 di usare in modi del tutto non convenzionali i loro strumenti. \"Black Angels\" \u00e8 uno dei lavori pi\u00f9 noti di Crumb, \u00e8 stato spesso eseguito e registrato dal Kronos Quartet.\nUn altro lavoro importante di Crumb sono i quattro libri del \"Makrokosmos\" (1972-1974). I primi due libri sono per pianoforte solo, mentre il terzo (chiamato anche \"Music for a Summer Evening\") \u00e8 per due pianoforti e percussioni ed il quarto (noto anche con il titolo \"Celestial Mechanics\") per pianoforte a quattro mani. Il nome di questo ciclo allude ai sei libri pianistici del \"Microcosmos\" di B\u00e9la Bart\u00f3k; come il lavoro di Bart\u00f3k, il \"Makrokosmos\" \u00e8 costituito da una serie di brevi pezzi dal carattere differenziato. Oltre a quella di Bart\u00f3k, George Crumb ha riconosciuto in questo ciclo influenze di Claude Debussy, sebbene le tecniche compositive utilizzate siano molto differenti da quelle di entrambi gli autori citati. Il pianoforte viene amplificato e \"preparato\" sistemando vari oggetti sulle sue corde; in alcuni momenti il pianista deve cantare o gridare alcune parole mentre sta suonando.\nLe opere di George Crumb sono edite da \"Peters\"."}
{"id": "246763", "revid": "399", "url": "https://it.wikipedia.org/wiki?curid=246763", "title": "Very Important Person", "text": "Very Important Person, in acronimo V.I.P. (traducibile in italiano dalla lingua inglese come \"persona molto importante\"), \u00e8 una locuzione generalmente utilizzata per indicare quelle persone che diventano famose per appartenere al mondo dello spettacolo, dal cinema alla televisione, della politica, dell'economia, in quanto uomini d'affari, o semplicemente perch\u00e9 molto ricchi.\nPossono anche tuttavia essere persone famose per il ruolo rivestito, ad esempio nelle diverse confessioni religiose, nei ranghi dell'aristocrazia, delle forze armate, oppure per episodi specifici, di qualsiasi tipo di cronaca si tratti. Queste persone fanno spesso ricorso a guardie del corpo e in pubblico non si mostrano facilmente se non durante visite programmate che spesso servono ad aumentare la loro popolarit\u00e0.\nIl termine proviene dalla lingua russa, \u0432\u0435\u0441\u044c\u043c\u0430 \u0438\u043c\u0435\u043d\u0438\u0442\u0430\u044f \u043f\u0435\u0440\u0441\u043e\u043d\u0430 (\"ves'ma imenitaja persona\"), ed \u00e8 stato fatto nascere dagli immigrati russi, che lo utilizzavano per riferirsi agli aristocratici che, dopo la rivoluzione russa del 1917, avevano perso il loro \"status\" elevato ed erano andati a vivere in Francia o nel Regno Unito."}
{"id": "246765", "revid": "1919059", "url": "https://it.wikipedia.org/wiki?curid=246765", "title": "Enrico Ameri", "text": "Considerato l'erede di Nicol\u00f2 Carosio, fu la prima voce della trasmissione della RAI \"Tutto il calcio minuto per minuto\" dal 1960 al 1991.\nBiografia.\nFiglio di un funzionario di polizia, nacque a Lucca ma ben presto si trasfer\u00ec a Genova, seguendo gli spostamenti lavorativi del padre; l\u00ec pass\u00f2 la sua infanzia e l'adolescenza diventando un tifoso del . Trasferitosi a Roma nel 1943 scelse di combattere nella Guardia Nazionale Repubblicana della neo costituita RSI, e per questo venne imprigionato dagli alleati insieme a Raimondo Vianello, Walter Chiari, Enrico Maria Salerno, Ezra Pound nel Campo di concentramento di Coltano. \nEntr\u00f2 in RAI nel 1949 iniziando come inviato di cronaca: nel 1954 fu inviato in Indocina e segu\u00ec per il Giornale radio i principali avvenimenti, tra i quali il disastro aereo del Monte Terminillo del 13 febbraio 1955, dove perse la vita tra gli altri Marcella Mariani, Miss Italia 1953 e attrice, e il Premio Nobel per la letteratura del 1959, che fu assegnato a Salvatore Quasimodo. Il 16 luglio 1969 effettu\u00f2 da Houston la radiocronaca della partenza della missione Apollo 11 e dello storico allunaggio di pochi giorni dopo.\nPassato allo sport, fu inviato nel ciclismo; la sua prima radiocronaca calcistica la effettu\u00f2 il 1\u00ba maggio 1955, con la partita del campionato di Serie A 1954-55 -, terminata 3-2 per l'Udinese. In televisione, chiamato da Vittorio Veltroni, effettu\u00f2 due sole telecronache di gare calcistiche tra squadre nazionali: la partita tra Italia e Jugoslavia disputata a Torino il 29 maggio 1955 e valevole per la Coppa Internazionale, terminata 4-0 per gli slavi, e l'amichevole tra Germania Ovest e Inghilterra disputata a Berlino il 26 maggio 1956, vinta dagli inglesi per 3-1.\nNella prima puntata di \"Tutto il calcio minuto per minuto\", il 10 gennaio 1960, fece la radiocronaca come quarta voce della partita Roma-Vicenza, insieme con Nicol\u00f2 Carosio per Milan-Juventus, Piero Pasini per Bologna-Napoli, Amerigo Gomez per Fiorentina-Sampdoria, Nico Sapio per Genoa-Spal e Andrea Boscione (che comunicava per telefono i risultati allo studio centrale) per Alessandria-Padova. In seguito al passaggio di Carosio in televisione, Ameri venne promosso come prima voce della trasmissione e mantenne quel ruolo per 31 anni fino al 26 maggio 1991, quando effettu\u00f2 l'ultima radiocronaca nella partita -, ultima giornata del campionato di Serie A 1990-91. Insieme a Roberto Bortoluzzi, Sandro Ciotti, Alfredo Provenzali, Claudio Ferretti, Enzo Foglianese ed Ezio Luzzi \u00e8 stata una delle voci radiofoniche fedele e puntuale dei pomeriggi domenicali degli sportivi italiani. Insieme a tutte le voci storiche della trasmissione, nel 1984 apparve nel programma di Renzo Arbore \"Cari amici vicini e lontani\".\nNel 1980 ide\u00f2 la celeberrima trasmissione televisiva \"Il Processo del Luned\u00ec\", che condusse per due edizioni: la prima edizione (1980-81) accanto a Novella Calligaris e la seconda (1981-82) con Marina Morgan, nella quale appare per la prima volta Aldo Biscardi in cabina di regia. Venne sostituito da Marino Bartoletti.\nNella stagione 1991-1992 fu chiamato alla conduzione di \"Domenica Sport\", trasmesso su Radiouno e StereoRai, e present\u00f2 saltuariamente su Radiodue \"GR2 Anteprima sport\" (alle ore 12.00 della domenica su Radiodue), a cura della redazione sportiva del GR2, che dava la linea agli inviati di \"Tutto il calcio minuto per minuto\" per le ultime dai campi prima dell'inizio delle partite.\nNella stagione 1992-1993 fu chiamato dal direttore di Rai 3 Angelo Guglielmi per introdurre le partite della serie A nella trasmissione televisiva \"Italiani\", condotto da Andrea Barbato. Accanto ad Ameri c'\u00e8 una giovanissima Paola Valenti, figlia del compianto Paolo. Il 6 ottobre 1993 effettu\u00f2 la sua ultima radiocronaca calcistica, per la partita valevole per il secondo turno eliminatorio della Coppa Italia tra e , allo Stadio di San Siro, terminata 3-0 per i rossoneri. L'ultima sua apparizione televisiva avvenne nel programma di Bruno Vespa \"Porta a Porta\".\nNel 1993, durante la campagna per l'elezione del sindaco di Roma si schier\u00f2 a favore del candidato del Movimento Sociale Italiano \u2013 poi sconfitto \u2013 Gianfranco Fini.\nAl cinema fece due cameo nei film \"Scuola elementare\" diretto da Alberto Lattuada (1954) e \"Ultimo minuto\" diretto da Pupi Avati (1987). La sua voce la si ascolta nei film \"Il prof. dott. Guido Tersilli primario della clinica Villa Celeste convenzionata con le mutue\", \"In nome del popolo italiano\", \"Permettete signora che ami vostra figlia?\", \"L'ingorgo\", \"Io so che tu sai che io so\", \"Al bar dello sport\" e \"Mani di fata\".\nMor\u00ec in una clinica della provincia romana a 77 anni, a causa di una crisi cardiaca, un anno dopo Sandro Ciotti e un mese prima di Nando Martellini.\nNella cultura di massa.\nIl gruppo musicale \"Elio e le Storie Tese\" ha dedicato una canzone alla mitica voce del cronista sportivo: il brano non \u00e8 altro che il rifacimento del brano di Toto Cutugno \"Gli amori\", con il testo ovviamente modificato ed il titolo cambiato in \"Ameri\"."}
{"id": "246766", "revid": "123496018", "url": "https://it.wikipedia.org/wiki?curid=246766", "title": "Giro d'Italia (album)", "text": "Giro d'Italia \u00e8 il secondo album live realizzato dal rocker italiano Luciano Ligabue, il decimo della sua carriera.\nDescrizione.\nContiene i risultati di un profondo lavoro di riarrangiamento in chiave acustica di molte canzoni della carriera di Ligabue, realizzato con l'aiuto di Mauro Pagani e di D.Rad degli Almamegretta. Nel disco si pu\u00f2 apprezzare anche lo stile e l'interpretazione chitarristica di Mel Previte.\nLe canzoni sono state registrate durante il tour \"Ligabue in teatro 2003\", che ha portato l'artista a suonare sia nei palazzetti (con i classici arrangiamenti rockeggianti, non presenti in questo lavoro), sia nei maggiori teatri d'Italia.\nL'album \u00e8 stato pubblicato nel 2003 in due versioni: in doppio CD (catalogo WEA 504 6 69578 2, immagine di copertina con sfondo arancione) e in 3 CD a tiratura limitata di 50.000 esemplari (WEA 504 6 69579 2, sfondo blu). Quest'ultima contiene anche alcune fotografie scattate durante il tour dallo stesso Ligabue. Nell'autunno 2004 \u00e8 stata realizzata una ristampa (10.000 pezzi) dell'edizione in 3 CD, ma priva delle fotografie.\nPer promuovere il brano \u00e8 stato registrato un videoclip live, della durata di oltre 7 minuti, negli studi di MTV Italia per la trasmissione \"MTV Supersonic\" del 2003. L'audio di questa registrazione \u00e8 quello presente su CD.\nTracce.\nTesti e musiche di Ligabue, eccetto \"Il mio nome \u00e8 mai pi\u00f9\".\nSuccesso commerciale.\nA fine novembre del 2003 debutta al primo posto nella classifica italiana degli album, mantenendolo per 8 settimane consecutive. Rimane in classifica anche l'anno successivo (in vetta nella primi quindici giorni di gennaio), risultando il nono disco pi\u00f9 venduto nel 2003. Secondo la rivista statunitense \"Billboard\", le copie vendute dall'album in Italia a luglio 2004 erano oltre 400.000."}
{"id": "246767", "revid": "1005847", "url": "https://it.wikipedia.org/wiki?curid=246767", "title": "Validazione temporale", "text": "La validazione temporale \u00e8 la certificazione della ricezione di una istanza ad una determinata ora di un determinato giorno, registrata con un determinato numero di protocollo; certificazione che, in termine di diritto, \u00e8 \"opponibile a terzi\".\nLa Pubblica amministrazione, Ministeri, Regioni, province e Comuni devono poter sempre identificare univocamente le istanze ricevute dai cittadini e classificarle secondo la loro natura.\nSpesso tali istanze non sono altro che domande di partecipazione a gare, concorsi e quant'altro, dove la sequenza di ricezione stabilisce l'ordine di evasione delle domande. Data e ora di arrivo servono inoltre a stabilirne l'ammissione (o l'esclusione) rispetto ad un preciso limite fissato dall'Ente proponente.\nProcedura.\nLa procedura \"classica\" prevede: \nOggi la Pubblica Amministrazione si sta sforzando di rendere tale procedura molto pi\u00f9 veloce ed adatta ad acquisire anche istanze fornite per via telematica. Sono infatti in atto diversi progetti di \"Protocollo Informatico\".\nNaturalmente con tali applicazioni data e ora non sono pi\u00f9 sufficienti, e si ricorre alle frazioni di secondo."}
{"id": "246772", "revid": "92723", "url": "https://it.wikipedia.org/wiki?curid=246772", "title": "Barrique", "text": "La barrique (pronuncia francese , in italiano anche barile) \u00e8 una piccola botte in legno, della capacit\u00e0 compresa normalmente tra 225 e 228 litri utilizzata per l'affinamento del vino, sia bianco che rosso (ma anche, raramente, per i rosati da evoluzione). Si considerano 225 litri per la \"barrique\" bordolese, 228 litri per la borgognona (detta \"pi\u00e8ce\"), 350 l per l'affinamento del cognac, 250-260 l per l'affinamento del porto. Sempre in Francia nella provincia di Champagne, vengono usate \"barrique\" di 205 l per l'affinamento dei vini utilizzati nell'assemblage degli champagne migliori. Esiste anche un tipo pi\u00f9 piccolo di \"barrique\" detto \"demi-barrique\" che ha una capacit\u00e0 di 110-115 l.\nIl tonneau \u00e8 invece una botte in rovere da 500 l e, pur essendo simile per costruzione ai vari formati di barrique, \u00e8 considerato un fusto ligneo a s\u00e9 stante. Anche il tonneau si differenzia per tipi di rovere e gradi di tostatura.\nIn origine era una unit\u00e0 di misura di volume francese corrispondente a circa 225 litri. La fermentazione e/o l'invecchiamento del vino in botti di cos\u00ec piccola capacit\u00e0 permette una maggiore ossigenazione del contenuto rispetto ad una botte pi\u00f9 grande, in virt\u00f9 del rapporto volume/superficie di contatto, oltre a rilasciare aromi terziari tipici.\nI legni.\nNella maggior parte dei casi la \"barrique\" \u00e8 costruita con legno variamente stagionato e tostato di \"Quercus petraea\" (rovere) proveniente da varie foreste francesi oppure dalla Slavonia, tuttavia vi \u00e8 anche una grande produzione di \"barrique\" prodotte nelle Americhe con legni di \"Quercus alba\".\nNormalmente sono considerati pi\u00f9 pregiati i legni provenienti dalle parti alte delle foreste, alberi cresciuti molto lentamente con un legno compatto e porosit\u00e0 molto fini. \u00c8 buona regola lasciare gli alberi appena tagliati per qualche settimana nel bosco, per favorire lo sviluppo della microflora utile al futuro sviluppo di aromi.\nL'elasticit\u00e0 del legno utilizzato per le \"barrique\" \u00e8 garantita se vengono utilizzate delle piante dall'et\u00e0 compresa tra 120 e 240 anni.\nPortati in segheria i tronchi vengono spaccati o segati e inizia il processo di stagionatura.\nStagionatura.\nIl legno, tagliato in liste (\"merrains\") viene stagionato all'aperto, esposto alla pioggia ed al sole per un periodo compreso tra i due e i quattro anni. Il clima del luogo di stagionatura \u00e8 tradizionalmente un fattore importante nella qualit\u00e0 del legno. Infatti le piogge aiutano a disperdere alcuni tannini non desiderati responsabili del sapore amaro mentre i raggi UV del sole liberano i radicali liberi che favoriscono l'ossidazione del vino. Naturalmente esistono sistemi automatizzati di aspersione di acqua sulle cataste di legno, ragione per cui attualmente si tende a stagionare il legno in luoghi dal clima soleggiato e ventilato (per la prevenzione fungina).\nRovere francese.\nIl legno per \"barrique\" di \"Quercus petraea\" viene tagliato per \"spacco\" per le sue parti morbide. Questo provoca uno spreco di legname. Da un metro cubo di rovere si producono circa 6 \"barrique\". Il sentore pi\u00f9 tipico che questo legno dona al vino \u00e8 quello di vaniglia.\nIl legno di rovere (\"Quercus petraea\") per \"barrique\" \u00e8 classificato per le sue qualit\u00e0 fisiche in relazione al vino, sulla base delle qualit\u00e0 tipiche del legno di rovere proveniente da varie zone francesi:\nRovere bianco (americano).\nIl legno per \"barrique\" di \"Quercus alba\" pu\u00f2 essere tagliato in ogni direzione. Questo fa s\u00ec che diminuiscano considerevolmente gli sprechi. Da un metro cubo di rovere bianco si producono circa 10 barrique. Dal punto di vista chimico, il rovere americano presenta composizione dei tannini molto meno complessa (che per il 90% sono ellagici), ma \u00e8 molto ricco di diversi lattoni, responsabili del caratteristico sentore di noce di cocco. \nTradizionalmente i produttori italiani utilizzano \"barrique\" di \"Quercus petraea\" anche se recentemente molti hanno iniziato a mescolare una piccola percentuale di \"barrique\" di \"Quercus alba\" per rendere pi\u00f9 freschi alcuni sentori. Alcuni produttori sono arrivati a creare vini diversi provenienti dalla stessa identica base invecchiata nell'uno o nell'altro legno. I risultati sono sorprendenti per la effettiva diversit\u00e0 dei due vini teoricamente uguali. In Spagna alcuni produttori usano il rovere americano per via della somiglianza con il loro rovere tradizionale proveniente da \"Quercus pyrenaica\" e altri impiegano invece il rovere francese.\nIl taglio delle tavole.\nLa fase successiva alla stagionatura \u00e8 il taglio in tavole.\nUna \"barrique\" \u00e8 composta da 25/30 doghe unite tra di loro mediante dei cerchi di metallo.\nLe tostature.\nPer tostatura si intende il surriscaldamento della parte interna delle doghe della \"barrique\" durante il montaggio della stessa. \u00c8 sicuramente la fase pi\u00f9 critica e decisiva del processo produttivo. Tradizionalmente viene effettuata in modo manuale, semplicemente passando una fiamma all'interno della \"barrique\" non ancora completamente montata. A seconda del tempo e dell'intensit\u00e0 della fiamma solitamente si tende a catalogare le tostature in quattro classi:\nLe conseguenze del riscaldamento delle doghe sono:\nChiaramente il risultato dipende moltissimo dall'abilit\u00e0 e dall'esperienza del maestro bottaio ed inoltre il legno pu\u00f2 entrare in contatto con i combustibili (o comunque con i residui della combustione) utilizzati per la tostatura.\nIn questo settore l'innovazione tecnologica ha portato a tanti tipi di tostatura non convenzionale, dalla tecnica per convezione di aria calda, alla preimmersione delle doghe in acqua bollente (o in vapore ad alta temperatura), allo sviluppo di forni per una tostatura \"perfetta\". Anche la profondit\u00e0 nel legno della tostatura -a parit\u00e0 di tempo e intensit\u00e0 di fiamma- ha la sua importanza. A seconda della metodologia usata (tra cui il metodo tradizionale ed il metodo a convezione) la profondit\u00e0 varia da 4 a 15 mm.\nFase finale della preparazione delle \"barrique\".\nLe due estremit\u00e0 delle doghe vengono colmate con canna di palude per rendere impermeabile la botte.\nViene praticato un foro per il rubinetto e la botte viene riempita con l'acqua per vedere se ci sono eventuali perdite da tappare.\nAbbinamento \"barrique\"/vino.\nIl perfetto abbinamento tra \"barrique\" e vino \u00e8 comportato dalle seguenti peculiarit\u00e0:\nLa \"barrique\" arrotonda il vino e lo stabilizza. Con la microssigenazione i tannini si polimerizzano producendo una sensazione pi\u00f9 gradevole e rotonda in bocca, dato che la polimerizzazione rende meno solubili i tannini nella saliva.\nPer altro la \"barrique\" aggiunge sentori terziari al vino, tra cui la vaniglia o vanillina insieme alla siringaldeide ed alle aldeidi idrossi-cinnamiche, coniferaldeide e sinapatdeide; tra gli altri aromi vi sono: cocco, cenere di camino, tabacco, caramello, chiodi di garofano, paglia bruciata, provola affumicata e altri a seconda del tempo di permanenza durata e metodi in cui viene condotta la fermentazione alcolica, dell'origine geografica e del tipo di legno e anche della tostatura, tra cui aroma di tostatura in genere, caff\u00e8 e cioccolato.\nData sia la differenza di opinioni possibili circa le necessit\u00e0 di azione che la differenza tra varie attuazioni della stessa azione (una tostatura manuale pu\u00f2 essere diversa da \"barrique\" a \"barrique\", per cui, tra l'altro, il tempo di permanenza pu\u00f2 essere lo stesso ma in condizioni diverse, lo stesso tipo di legno pu\u00f2 provenire da alberi nati e cresciuti distanti fra loro e dunque diversi) si evince come questa parte della produzione vinicola sia da molti considerata un'arte pi\u00f9 che una scienza.\nL'alto prezzo delle \"barrique\" di buona qualit\u00e0, il loro ristretto tempo di utilizzo (di norma 2-3 anni) e la laboriosa pratica di cantina connessa all'utilizzo delle stesse, fanno s\u00ec che si siano sviluppate tecniche alternative. Una di queste prevede l'uso di schegge (\"chips\") di rovere tostate da immergere nel vino contenuto in un serbatoio di acciaio o cemento con contemporanea microssigenazione tramite un apparecchio detto microssigenatore che scioglie nel vino quantit\u00e0 minime di ossigeno (a seconda degli effetti voluti, da 1 a 10 mg/l/mese). Questa pratica, recentemente autorizzata anche nell'Unione europea, per motivi ancora non ben chiari (si suppone una differenza nella quantit\u00e0 di estrazione di tannini) non d\u00e0 esattamente lo stesso effetto dell'invecchiamento in \"barrique\". \u00c8 comunque implicitamente proibita da tutti i disciplinari DOCG italiani che autorizzano solo le pratiche tradizionali tra quelle non esplicitamente proibite o autorizzate. Certamente l'uso delle schegge di rovere, pur se poco poetico, \u00e8 sicuramente pi\u00f9 sano rispetto a un uso scorretto della \"barrique\" (per esempio l'uso di \"barrique\" vecchie o mal lavate o l'eccessivo tempo intercorso tra uno svuotamento e un riempimento con conseguenti formazioni di muffe).\nIl tonneau, per le sue dimensioni, rallenta i processi di evoluzione del vino (perch\u00e9 \u00e8 minore la microssigenazione per unit\u00e0 di volume) e quindi \u00e8 usato quando si vuole, per il vino contenuto, un risultato di questo tipo. Alcuni grandi vini bianchi, importanti e da invecchiamento, ad esempio, sono affinati in tonneau.\nLa barrique e il tonneau (in generale i contenitori lignei) non si utilizzano solo per l'invecchiamento del vino (uso classico e tradizionale): si possono impiegare anche per la precedente fase di fermentazione (vinificazione e maturazione), al posto di altri tipi di vasi vinari (ad esempio le vasche di acciaio inox).\nVita di una \"barrique\".\nLe regole della buona normale vinificazione danno in due-tre anni la vita massima di una \"barrique\" utilizzata per il vino. Naturalmente vi possono essere innumerevoli eccezioni. Il legno con il tempo tende ad impregnarsi di sedimenti di vino e questo oltre a non garantire pi\u00f9 una buona igiene con forti rischi di contaminazioni batteriche e fungine, limita fortemente la microssigenazione. Sempre nella buona pratica di cantina si suggerisce di \"cambiare\" il vino ogni tre mesi, cio\u00e8 di svuotare la barrique, lavarla a fondo e quindi riempirla di nuovo con lo stesso vino o con un altro a seconda del tempo di permanenza previsto, in genere 2-3 \"passaggi\" per il vino bianco e 2 per il vino rosso. Un'altra regola preziosa consiste nel non lasciare la barrique vuota per pi\u00f9 di poche ore in modo da prevenire formazioni fungine. Tutto ci\u00f2 rende i vini correttamente barricati molto pi\u00f9 costosi dei loro omologhi prodotti esclusivamente in vasche di cemento o di acciaio.\nLe difficolt\u00e0 nello smaltimento delle barrique usate rende la cosa ancora pi\u00f9 complicata. Fino ad un certo punto, le barrique possono essere rigenerate (lievemente fresate all'interno, lavate, sanificate e ri-tostate).\nInfluenza culturale.\nIl termine \"barricata\" deriva dall'uso delle barrique, riempite con terra o detriti, per creare barriere di strada durante la Rivoluzione francese."}
{"id": "246773", "revid": "107620373", "url": "https://it.wikipedia.org/wiki?curid=246773", "title": "Pomacanthidae", "text": "I Pomacanthidae, conosciuti comunemente come pesci angelo, costituiscono un gruppo di circa 89 specie di pesci d'acqua salata appartenenti all'ordine dei Perciformi.\nSono pesci che vivono nelle barriere coralline di tutti gli oceani terrestri e si nutrono di piccoli invertebrati, zooplancton, spugne, alghe e coralli.\nDescrizione.\nIl loro corpo \u00e8 alto, compresso ai fianchi, di forma romboidale. Le pinne dorsale e anale sono opposte e solitamente speculari, ad esclusione di alcuni raggi allungati al termine di quella dorsale. L'opercolo branchiale \u00e8 provvisto di spina nella parte inferiore, da qui il nome scientifico \"Pomacanthus\" dove \"Poma\" in greco \u00e8 opercolo e \"acanth-\" spina.\nAcquariofilia.\nLa colorazione particolarmente vivace della maggioranza delle specie di Pomacantidi ha destato l'interesse degli acquariofili, anche per la particolarit\u00e0 del cambiamento totale di livrea tra forma giovanile e forma adulta. \nTra i pesci angelo vengono popolarmente riconosciuti dei pesci angelo nani, e sono le oltre 30 specie appartenenti al genere \"Centropyge\", che non superano solitamente i 15 cm e sono quindi pi\u00f9 indicati per l'allevamento in acquario. Tra le specie pi\u00f9 grandi vi \u00e8 il \"Holacanthus tricolor\" che raggiunge i 40 cm. Il pi\u00f9 conosciuto \u00e8 sicuramente il \"Pomacanthus imperator\" con la splendida livrea multicolore.\nI Centropyge sono i pomacantidi pi\u00f9 facili da allevare, sono adatti anche ad acquari di 150-200 litri. Mentre quelli di 30cm (per es. p.imperator) vanno allevati in acquari di almeno 400 litri netti. Vanno allevati in acquari dai 500-600 litri netti i pomacantidi di 40cm per es. P.maculosus o H.tricolor\nTassonomia.\nLa famiglia Pomacanthidae comprende 90 specie, suddivise in 8 generi:"}
{"id": "246774", "revid": "22166", "url": "https://it.wikipedia.org/wiki?curid=246774", "title": "Cry-baby", "text": ""}
{"id": "246781", "revid": "661526", "url": "https://it.wikipedia.org/wiki?curid=246781", "title": "Arezzo Wave", "text": "Arezzo Wave (ufficialmente Arezzo Wave Love Festival e noto per molti anni come Italia Wave) \u00e8 un festival italiano incentrato principalmente sulla musica rock, che si tiene ad Arezzo annualmente a luglio dal 1987\nNato come trampolino di lancio di giovani gruppi rock italiani, \u00e8 arrivato a durare fino a 6 giorni, aumentando il numero di palchi nella citt\u00e0, e ha ospitato un numero sempre crescente di attivit\u00e0 culturali extramusicali. Per diversi anni interamente a ingresso gratuito, solo nell'edizione 2006 l'ingresso al palco principale dopo le 21.15 \u00e8 stato subordinato al pagamento di 5 \u20ac. Dal 2007 e fino al 2011 il festival ha cambiato nome in \"Italia Wave\", diventando itinerante in varie citt\u00e0 italiane. Nel 2012 \u00e8 tornato ad Arezzo e ha ripreso il nome originale.\nStoria.\nLa primissima edizione si svolse al Palasport \"Le Caselle\" di Arezzo, un po' in sordina e associata al meeting nazionale delle fanzine, da un'idea del fondatore Mauro Valenti.\nLa prima edizione di Arezzo Wave \u00e8 datata 1987, dal titolo \"Provincia insonne\", ha ospitato 16 gruppi emergenti di tutta Italia (senza alcun contratto discografico) e si \u00e8 svolta in 4 serate. Dal 1989 i concerti si sono svolti nella Fortezza Medicea di Arezzo. Negli anni seguenti il festival, tenendo sempre fede alla sua vocazione \"di lancio\", ha cominciato a chiamare gruppi emergenti gi\u00e0 famosi sulla scena europea. Nel 1991 arrivarono i Mano Negra e i Leningrad Cowboys, e vengono \"scoperti\" gli Afterhours e gli Almamegretta. Pablo Echaurren disegna i manifesti del festival, che cresce con la benedizione ed il finanziamento di vari istituti, tra cui il Ministro della Cultura francese Jack Lang.\nNegli anni successivi \u00e8 diventato palco per i nuovi gruppi italiani: Mau Mau, Agricantus, Frankie hi-nrg mc, Ritmo tribale, Mumble Rumble. Il palco si sposta due volte, il numero dei partecipanti cresce, finch\u00e9 il festival viene definitivamente ospitato dallo stadio comunale.\nIl pomeriggio nasce un altro palco (lo \"Psycho stage\") vicino al centro della citt\u00e0. Accanto a musicisti come David Byrne, Tricky, Nick Cave, Sonic Youth, Moby, The Dandy Warhols, Ben Harper, Ska-p, Boo!, Cypress Hill, Guano Apes, Skin, Black Rebel Motorcycle Club il festival continua ad ospitare band emergenti italiane allo Psycho stage, e diversifica le serate tra musica etnica, techno, hard rock, italiana.\nSono passati dal festival molti musicisti rock italiani: Max Gazz\u00e8, Jovanotti, CCCP, CSI, PGR, Casino Royale, The Gang, Daniele Silvestri, Elio e le Storie Tese, 99 Posse, Modena City Ramblers, Tiromancino, Linea 77, Meganoidi, Shandon, Tre Allegri Ragazzi Morti, The Zen Circus, Punkreas, Verdena, Caparezza, Gianna Nannini, Giuliano Palma and The Bluebeaters, Africa Unite, Extrema, Bandabard\u00f2, Negrita, Cristina Don\u00e0, Negramaro, Piero Pel\u00f9, Estra, Marlene Kuntz, Morgan, Bluvertigo, One Dimensional Man, Eterea Post Bong Band, Fabri Fibra, Samuele Bersani, Carmen Consoli, Subsonica.\nEdizione 2006.\nNel 2006, si \u00e8 svolta la XX edizione (dall'11 al 16 luglio). Nelle ultime due edizioni il festival ha offerto, oltre al palco principale allo stadio, un palco pomeridiano (lo \"Psycho Stage\") e uno mattutino (il \"Wake up Stage\"), un palco orientato verso la letteratura all'Anfiteatro di Arezzo (\"Word Stage\"), gare di cabaret, incontri su cinema e fumetti, teatro, concerti di musica classica nelle piazze centrali della citt\u00e0. L'edizione 2006 si chiude con l'esibizione di Gianna Nannini.\nQuesta edizione chiude un ciclo di 20 anni di festival in territorio aretino: dal 2007 infatti il festival si sposta verso altre citt\u00e0 della Toscana, cambiando nome in \"Italia Wave\" per poi riprendere il nome originario nel 2012.\nEdizione 2007.\nIl festival 2007, si \u00e8 svolto a Sesto Fiorentino, nell'area di Osmannoro Sud, nei giorni che vanno dal 17 al 22 luglio. L'anteprima del festival si \u00e8 svolta marted\u00ec 17 luglio nel Teatro Verdi a Firenze.\nNonostante la buona affluenza di pubblico ha accusato un pesante deficit economico, anche a causa degli elevati costi per la realizzazione delle infrastrutture.\nPartecipanti.\nScissor Sisters, Mika, The Good the Bad and the Queen, Kaiser Chiefs, !!!, Mando Diao, Nitin Sawhney, Tinariwen, Chico Cesar, Clap Your Hands Say Yeah, CSS, Gocoo, Jimi Tenor, Carmen Consoli, Vinicio Capossela, Avion Travel, Orchestra di Piazza Vittorio, Casino Royale, Pass the Mic, Bob Geldof, Associazione Ax\u00e8, Baltta &amp; Inesha, \u00c2me, Cassius, Alex Gopher, King Britt.\nEdizione 2008.\nS\u00ec \u00e8 svolta a Livorno nelle giornate di 16,17,18 e 19 luglio..\nLa manifestazione si \u00e8 svolta in varie localit\u00e0 di Livorno, allo Stadio Comunale \"Armando Picchi\" (col \"Main Stage\"), alla rotonda d'Ardenza (col Psycho Stage e Wake UP Stage) e alla Fortezza Vecchia (col Elettro Wave). Inoltre sono state svolte iniziative come: \"Cultwave\", \"Surf&amp;Sport\" e \"La Bateau Ivre\".. Il concerto dei The Chemical Brothers ha totalizzato 15.000 spettatori, il festival ha ospitato pi\u00f9 di 60.000 persone\nIl concerto dei The Verve \u00e8 stato annullato a causa della malattia del cantante.\nPartecipanti.\nSud Sound System &amp; Bag a Riddim Band, John De Leo, Tricarico, Elio e le Storie Tese, Linea 77, The Wombats, Il Pan del Diavolo), Saba Anglana, Freshlyground (Sudafrica), Sergent Garcia (Francia), Gnarls Barkley (Togo/USA), Vanessa da Mata (Brasile), Konono N\u00ba1 (Congo), Pivot (Australia), The Chemical Brothers, Vanilla Sky, Bugo, Ex-Otago, The Raveonettes, Stereo Total, Ralf, Radici nel cemento, Paolo Benvegn\u00f9.\nEdizione 2009.\nIl festival \u00e8 svolto a Livorno dal 16 al 19 luglio. Tra le novit\u00e0, entrata gratuita il primo giorno, oltre 130 eventi in 9 palchi per 4 aree di spettacolo. Per contrastare la contraffazione, inoltre, sono stati usati biglietti con vidimazione elettronica.\nIl primo giorno si sono svolti una serie di eventi gratuiti dal mattino (alla Rotonda d'Ardenza), fino al Main Stage serale presso lo Stadio Comunale \"Armando Picchi\", nel quale, dalle 19.00, alcuni artisti italiani hanno ricordato il Festival di Woodstock.\nPartecipanti.\nGioved\u00ec 16 luglio - per Woodstock Wave in collaborazione con Action Aid \nVenerd\u00ec 17 luglio\nSabato 18 luglio\nDomenica 19 luglio\nEdizione 2010.\nL'edizione 2010 si \u00e8 svolta a Livorno tra il 21 e il 25 luglio.\nPartecipanti.\n21 luglio\n22 luglio\n23 luglio\n24 luglio\n25 luglio\nEdizione 2011.\nL'edizione 2011 di Italia Wave si \u00e8 svolta nello Stadio Via del Mare di Lecce dal 14 al 17 luglio.\nPartecipanti.\n14 luglio\n15 luglio\n16 luglio\n17 luglio\nEdizione 2012.\nL'edizione 2012 si \u00e8 svolta ad Arezzo dal 12 al 15 luglio.\nPartecipanti.\n12 luglio\n13 luglio\n14 luglio\n15 luglio\nEdizione 2016.\nNel 2016 si \u00e8 svolta in tre giorni, tra il primo ed il tre luglio nello stadio di San Giustino Valdarno in provincia di Arezzo."}
{"id": "246785", "revid": "61989", "url": "https://it.wikipedia.org/wiki?curid=246785", "title": "Filtri elettrici", "text": ""}
{"id": "246786", "revid": "1305772", "url": "https://it.wikipedia.org/wiki?curid=246786", "title": "Cry Baby", "text": ""}
{"id": "246792", "revid": "287204", "url": "https://it.wikipedia.org/wiki?curid=246792", "title": "Maestro dell'Altare di Heisterbach", "text": "L'anonimo artista tedesco, seguace diretto di Stephan Lochner, di cui riprende in modo fedele ma poco creativo, i modelli compositivi e l'impostazione tonale, traducendoli in un linguaggio a volte arido e monotono; deve il suo nome all'Altare a portelle mobili, detto degli Apostoli, databile verso il 1445, proveniente dal monastero cistercense di Heisterbach, probabilmente commissionato dall'abate Christiann, morto nel 1448 e ora conservato in gran parte nel Museo di Bamberg, sulle portelle \u2013 fisse e mobili \u2013 sono dipinti \"Santi ed Apostoli\" e sedici scene della \"Vita di Cristo\".\nSi attribuisce all'anonimo anche l'altare, proveniente dalla parrocchiale di San Cristoforo, a Colonia, databile al 1445 e oggi conservato alla Alte Pinacoteck di Monaco, che ha al centro la \"Crocifissione con sei Apostoli e la Vergine\"; all'interno delle portelle sono altri \"Apostoli\", mentre all'esterno sono raffigurati i \"Santi Cristoforo e Gereon\". \nAlla sua bottega, o forse alla bottega di Stephan Lochner, possono essere attribuiti due frammenti di portelle di un altare un tempo nella collegiata di Sant'Andrea di Colonia, oggi conservato alla Alte Pincoteck, con la \"Nativit\u00e0\" e \"Cristo nell'Orto\"."}
{"id": "246793", "revid": "1851848", "url": "https://it.wikipedia.org/wiki?curid=246793", "title": "Enrico Albertosi", "text": "Considerato uno dei migliori portieri italiani di sempre, \u00e8 stato inserito nella \"Hall of fame\" del , con cui ha conquistato uno storico scudetto nella stagione 1969-1970. L'IFFHS lo ha annoverato tra i pi\u00f9 forti portieri europei del XX secolo, collocandolo in 32\u00aa posizione.\nCaratteristiche tecniche.\nPortiere dal carattere acceso ed estroverso, Albertosi poteva contare su notevoli doti fisiche e tecniche, che gli consentivano di compiere interventi efficaci e stilisticamente impeccabili.\nCarriera.\nGiocatore.\nClub.\nGli inizi a Pontremoli e La Spezia, il decennio a Firenze.\nInizi\u00f2 a giocare nella squadra del suo paese, a Pontremoli. Il padre, calciatore della Pontremolese, lo mise in porta ancora bambino, nel campo sportivo di Verdeno, tra il primo e il secondo tempo.\nEsord\u00ec in prima squadra a 15 anni per sostituire il portiere titolare Gregoratto, imbarcatosi perch\u00e9 marinaio. Poi fu chiamato dallo ; il padre avrebbe preferito che Enrico restasse a Pontremoli per terminare gli studi, ma la madre lo convinse dell'opportunit\u00e0 da non perdere e cos\u00ec a La Spezia Albertosi crebbe calcisticamente tra i dilettanti. Vi rimase fino al 1958, dopo aver debuttato in prima squadra in casa, allo stadio \"Alberto Picco\", contro una grande societ\u00e0 del passato: la Novese.\nNel 1958 fu acquistato dalla . Esord\u00ec in Serie A nel campionato 1958-1959, il 18 gennaio in -Fiorentina 0-0, anche se i primi cinque campionati in viola li trascorse come riserva di Giuliano Sarti, giocando in totale solo 30 partite. Con il trasferimento di Sarti all' divenne titolare e tale rimase per altre cinque stagioni, fino al 1968.\nCon la Fiorentina vinse due Coppe Italia (1960-1961 e 1965-1966), nonch\u00e9 la prima edizione della Coppa delle Coppe (1960-1961, cui la Fiorentina aveva partecipato quale finalista dell'edizione di Coppa Italia 1959-1960, causa rinuncia della Juventus). Nel 1966 vinse la Coppa Mitropa e perse la finale di questo torneo 1965; con i gigliati ha perso pure una finale di Coppa delle Coppe 1961-1962 e la Coppa Italia 1958.\nGli scudetti a Cagliari e Milano.\nIl trasferimento al avvenne proprio alla vigilia della stagione che avrebbe visto la Fiorentina vincere lo scudetto (1968-1969); Albertosi tuttavia divenne campione d'Italia con la squadra sarda nel 1970, stabilendo nell'occasione il record del minor numero di reti sub\u00ecte in un campionato a 16 squadre (11 gol). Rimase poi al Cagliari altre quattro stagioni, prima di venir ceduto al .\nNelle sei stagioni trascorse a Milano vinse la sua terza Coppa Italia (1976-1977) e, soprattutto, il suo secondo scudetto (1978-1979), decimo per il Milan, quello della stella. Nel 1980, vicino al trasferimento ai New York Cosmos , rimase coinvolto nello scandalo italiano del calcioscommesse, a seguito del quale numerosi calciatori ricevettero squalifiche, anche pesanti: dopo 532 partite in serie A fu prima radiato (e il Milan condannato alla retrocessione in Serie B), poi in appello squalificato per 4 anni. Disput\u00f2 la sua ultima partita in serie A il 10 febbraio 1980 a San Siro contro il , a 40 anni, 3 mesi e 8 giorni.\nDopo l'amnistia della Federazione per la vittoria dei Mondiali del 1982, fu ingaggiato dall'Elpidiense, con la quale gioc\u00f2 due campionati di serie C2 prima del ritiro avvenuto nel 1984 a quasi 45 anni.\nNazionale.\nDopo aver disputato due partite in nazionale giovanile \u2013 nella quale aveva esordito il 2 novembre 1960 \u2013, Albertosi debutt\u00f2 nella nazionale maggiore durante la sua militanza nella : il suo battesimo azzurro avvenne il 15 giugno 1961 nello stadio di casa, a Firenze, nella gara amichevole Italia- (4-1). Fu quindi convocato come portiere di riserva per il in Cile, dove il titolare era Lorenzo Buffon.\nDopo l'esordio, vest\u00ec nuovamente la maglia azzurra quattro anni dopo, nel marzo del 1965, subentrando nel secondo tempo di una partita amichevole pareggiata per 1-1 contro la Germania Ovest ad Amburgo. Albertosi era in competizione con William Negri per il posto di titolare, ma un grave infortunio imped\u00ec a Negri di partecipare al . Il selezionatore Edmondo Fabbri schier\u00f2 quindi Albertosi come titolare nella rassegna iridata del 1966 in Inghilterra; in questa edizione gli \"Azzurri\" uscirono nella fase a gironi, dopo la celebre sconfitta per 1-0 contro la a Middlesbrough che cost\u00f2 l'eliminazione all'Italia.\nSopravvissuto al rinnovamento generale della squadra, fu confermato titolare da Ferruccio Valcareggi per le qualificazioni al , ma dovette cedere \u2013 causa infortunio \u2013 il posto a Dino Zoff durante la fase finale del torneo, che si tenne in Italia e che gli \"Azzurri\" vinsero. Nonostante la concorrenza di Zoff, fu nuovamente titolare nel corso del in Messico, arrivando in finale e perdendo contro il 4-1, dopo aver difeso i pali nella famosa semifinale contro la vinta per 4-3 (in cui altern\u00f2 interventi di rilievo a qualche incertezza).\nTerminato il Mondiale, Albertosi mantenne il posto da titolare per tutto il 1970, finch\u00e9 Zoff non lo scavalc\u00f2 a partire dall'amichevole contro la del 20 febbraio 1971, divenendo stabilmente il nuovo numero 1 azzurro. Albertosi rimase comunque nel giro della nazionale: nel 1972 sostitu\u00ec l'infortunato Zoff nel doppio spareggio perso contro il per la qualificazione al , e infine prese parte come secondo portiere al che fu la sua ultima esperienza con la nazionale, se si escludono alcune convocazioni nella stagione 1974-75, comprese due presenze in partite non ufficiali.\nL'ultima delle sue 34 presenze rimase invece l'amichevole disputata il 21 giugno 1972 a Sofia contro la (1-1).\nCon quattro Mondiali disputati, Albertosi \u00e8 secondo, dietro Gianluigi Buffon, tra i giocatori italiani con pi\u00f9 partecipazioni alla competizione iridata, a pari merito con Giuseppe Bergomi, Fabio Cannavaro, Paolo Maldini, Gianni Rivera e Zoff.\nDopo il ritiro.\nCollabor\u00f2 nei primi anni duemila con il Margine Coperta come supervisore per la preparazione dei portieri.\nIl 27 maggio 2004 \u00e8 stato colpito da una grave forma di tachicardia ventricolare dopo aver disputato una corsa di trotto all'ippodromo Sesana a Montecatini, riservata ai giornalisti. Dopo alcuni giorni di coma farmacologico indotto dai medici, si \u00e8 risvegliato senza complicazioni gravi e successivamente si \u00e8 ripreso completamente senza conseguenze.\nRiconoscimenti.\nIl Cagliari lo ha inserito nella sua Hall of Fame.\n\u00c8 inserito nella \"Top 11 Rossobl\u00f9 - I pi\u00f9 forti di sempre\", la formazione votata dai tifosi comprendente i migliori rossobl\u00f9 di sempre."}
{"id": "246794", "revid": "1305772", "url": "https://it.wikipedia.org/wiki?curid=246794", "title": "Columbus", "text": "Geografia.\n\"Columbus\", nome inglese di Cristoforo Colombo, ricorre in numerosi toponimi "}
{"id": "246798", "revid": "767487", "url": "https://it.wikipedia.org/wiki?curid=246798", "title": "Little Earthquakes", "text": "Little Earthquakes \u00e8 il primo album da solista della cantautrice rock statunitense Tori Amos, pubblicato il 13 gennaio 1992 dalle etichette Atlantic e EastWest.\nIl disco contiene i singoli \"Winter\", \"China\", \"Silent All These Years\", \"Crucify\" e \"Me and a Gun\".\nNel 1986 Tori Amos, all'epoca componente dei Y Kant Tori Read, ha firmato un contratto con la Atlantic Records. Il gruppo ha pubblicato il disco omonimo nel 1988 per poi sciogliersi. La Atlantic Records decide di mantenere il contratto con la cantautrice come solista, dandole tempo fino al 1990 per scrivere un nuovo album.\nLa versione originale dell'album \u00e8 stata respinta dalla casa discografica, secondo la quale nessuno sarebbe stato interessato ad una \"ragazza con un piano\". Una seconda versione, co-prodotta con Eric Rosse, Davitt Sigerson e Ian Stanley, \u00e8 stata accettata nel 1991. L'etichetta inizialmente ha cercato di lanciare Tori Amos nel mercato britannico, pi\u00f9 aperto a scelte musicali non convenzionali. L'album ricevette subito un buon successo sia di critica che di pubblico. \nIn Regno Unito il primo singolo estratto \u00e8 stato \"Me and a Gun\", canzone a cappella ispirata allo stupro subito dopo un concerto a Los Angeles all'et\u00e0 di 21 anni. Nonostante il parere favorevole della critica, la canzone non ebbe un ampio successo commerciale. La canzone scelta che permise una riscossa anche dal punto di vista radiofonico \u00e8 stata \"Silent All These Years\", il cui video \u00e8 stato il primo dell'artista ad essere diffuso nelle televisioni italiane.\nIl disco \u00e8 stato pubblicato negli Stati Uniti il 25 febbraio seguente."}
{"id": "246802", "revid": "198277", "url": "https://it.wikipedia.org/wiki?curid=246802", "title": "Pietro Anastasi", "text": "Dopo gli esordi nella e la ribalta nel , leg\u00f2 la sua attivit\u00e0 agonistica soprattutto alla , squadra nella quale milit\u00f2 per otto stagioni a cavallo degli anni 1960 e 1970 diventandone uno degli uomini-simbolo, nonch\u00e9 tra i pi\u00f9 amati dai tifosi, fino a esserne nominato capitano dal 1974 al 1976; con i bianconeri vinse tre campionati di Serie A, nel 1971-1972, 1972-1973 e 1974-1975, disputando inoltre le finali di Coppa delle Fiere, nel 1971, Coppa dei Campioni e Coppa Intercontinentale, queste ultime entrambe nel 1973.\nConsiderato uno dei migliori attaccanti italiani della sua generazione, gioc\u00f2 con la squadra torinese un totale di 258 partite in Serie A realizzando 78 reti, laureandosi capocannoniere della Coppa delle Fiere 1970-1971 e della Coppa Italia 1974-1975, prima di una precoce parabola discendente che lo port\u00f2 a chiudere la carriera con le maglie di , e . Ha disputato complessivamente 338 gare nella massima serie italiana segnando 105 gol; \u00e8 stato inoltre il secondo marcatore della categoria, nel 1968-1969, e il terzo in altre due occasioni, nel 1969-1970 e 1973-1974. Campione europeo con la nazionale italiana nel 1968, in azzurro ha giocato 25 partite siglando 8 reti.\nNel 2020 \u00e8 stato introdotto postumamente nella Hall of Fame del calcio italiano.\nBiografia.\nNacque nella zona industriale di Catania, nell'immediato secondo dopoguerra, da una modesta famiglia operaia: \u00abcon me, eravamo in nove e vivevamo in una piccola casa\u00bb nel quartiere Fortino, racconter\u00e0 in seguito. Sin dalla giovane et\u00e0 si appassion\u00f2 al calcio, tanto da marinare varie volte la scuola per andare a giocare a pallone in strada.\nDurante la militanza nel Varese conobbe la sua futura moglie, Anna, che in seguito gli dar\u00e0 due figli; dopo il ritiro dall'attivit\u00e0 agonistica, si stabil\u00ec definitivamente nella citt\u00e0 varesina. Dopo essere stato operato con successo per un tumore all'intestino, nell'ultimo triennio di vita gli venne diagnosticata una sclerosi laterale amiotrofica che lo port\u00f2 progressivamente alla morte, sopraggiunta a 71 anni, decidendo per la sedazione profonda e rifiutando un ulteriore accanimento terapeutico.\nCaratteristiche tecniche.\nCresciuto con John Charles come idolo \u2014 \u00abnel portafoglio conservo ancora la foto fatta al Cibali\u00bb, ricorder\u00e0 quasi settantenne \u2014, al contrario dell'ariete gallese Anastasi fu un attaccante dotato di scatto e velocit\u00e0, \u00abmobilissimo e imprevedibile\u00bb, caratteristiche che gli permettevano, tra le altre cose, di sopperire ad alcune lacune tecniche \u2014 \u00abspesso capitava che anticipassi il pallone. Per\u00f2 rimaneva li, tra i miei piedi. Ed io, a quel punto, potevo fare la giocata desiderata\u00bb \u2014, nonch\u00e9 di aiutare i compagni \u2014 \u00abpenso di essere stato un giocatore altruista, giocavo soprattutto per la squadra, [...] mai [...] per me stesso\u00bb \u2014 ripiegando all'indietro o recuperando palle perse. Dal fisico \u00abcorto e robusto\u00bb, aveva inoltre dalla sua un buon palleggio, seppur molto singolare, una grande prontezza di riflessi e, anche per via di un innato opportunismo, rapidit\u00e0 nel concludere a rete.\nDefinito da Vladimiro Caminiti come un misto tra due centrattacco del passato quali Guglielmo Gabetto e Benito Lorenzi, agli esordi fu accostato da Cesare Lanza a un suo contemporaneo, Luigi Meroni, soprattutto nel tocco di palla \u00abdi destro e di sinistro, magari con minore fantasia del \"Beatle\" comasco, ma, spesso, con superiore altruismo\u00bb; un atteggiamento, questo ultimo, sottolineato anche da Candido Cannav\u00f2, che riassunse il suo giudizio su Anastasi in \u00abun grande giocatore, per abilit\u00e0, per destrezza, per generosit\u00e0\u00bb. A Darwin Pastorin, negli anni 1970 giovane tifoso juventino, rimandava infine \u00abnel \"dribbling\", nella rovesciata, nella rete d'istinto\u00bb ai calciatori carioca ammirati durante la sua infanzia in terra brasiliana.\nViene erroneamente ricordato come una prima punta, quando in realt\u00e0 era per sua stessa ammissione \u00abun uomo d'area che sapeva anche manovrare\u00bb, a suo agio pure spalle alla porta. Definitosi, decenni dopo il ritiro, una sorta di \"falso nueve ante litteram\", il siciliano era a ben vedere un attaccante che soleva spaziare per il campo \u2014 cosa che gli accadeva ancora pi\u00f9 in nazionale, dove spesso si ritrovava a stazionare fisso all'ala, che non nelle squadre di club \u2014, uscendo spesso dall'area di rigore a prendere la sfera e, giostrando quasi da trequartista poi, \u00abinventa[re] palle gol\u00bb effettuando \"cross\" dal fondo o servendo \"assist\": \u00abgiocavo come \"numero nove\", per\u00f2 poi il \"numero nove\" lo facevo poche volte. Giocavo soprattutto sulle fasce laterali, a cercarmi gli spazi e mettere delle palle in mezzo\u00bb.\nCarriera.\nClub.\nGli inizi, Massiminiana e Varese.\nDopo gli inizi nella formazione dell'oratorio San Filippo Neri di Catania \u2014 dove, anche per via della pelle olivastra, \u00abper tutti ero Pietro \"u turcu\" perch\u00e9 d'estate diventavo nero come la pece\u00bb \u2014, e poi nella Trinacria, approd\u00f2 ancora in giovane et\u00e0 alla , in Serie D, dove si mise in luce nel suo secondo campionato, quello del 1965-1966, segnando 18 reti in 31 partite che aiutarono il club di famiglia dei Massimino, nato appena sette anni prima, a vincere il proprio girone e ottenere cos\u00ec una storica promozione in Serie C, massima categoria raggiunta dai giallorossi.\nProprio nel corso di quel torneo riusc\u00ec a destare, per una serie di fortuite circostanze, le attenzioni del direttore sportivo del , Alfredo Casati: questi, come ricorder\u00e0 lo stesso Anastasi, \u00abera al Cibali per assistere a -Varese. Sarebbe dovuto ripartire con la squadra\u00bb poche ore dopo ma, una volta giunto all'aeroporto di Fontanarossa, \u00ablasci\u00f2 il posto in aereo a una donna incinta\u00bb. Tornato in albergo, nell'attesa del nuovo volo il barista gli sugger\u00ec di riempire la giornata seguente andando a vedere \u00absempre al Cibali, Massiminiana-\u00bb, parlandogli di \u00abun ragazzino che \u00e8 un vero portento\u00bb; pur se l'incontro si concluse a reti bianche, Casati \u00abmi vide e prese nota [...] A fine partita, venne gi\u00f9 negli spogliatoi e l'affare si concluse in poche ore\u00bb.\nL'attaccante lasci\u00f2 cos\u00ec la Sicilia per approdare dall'altra parte del Paese, in Lombardia, tra le file dei biancorossi all'epoca militanti in Serie B, dove nel successivo biennio giocher\u00e0 al fianco di nomi quali il capitano Armando Picchi, gente di esperienza come Sogliano, Da Pozzo e Maroso, e coetanei come Cresci. Sotto la guida dell'allenatore Pietro Magni, nella prima stagione in maglia varesina conquist\u00f2 la promozione nella massima categoria segnando 6 gol in 37 apparizioni. Debutt\u00f2 poi in Serie A il 24 settembre 1967, non ancora ventenne, contro la , trovando nell'occasione anche la sua prima rete stagionale; da ricordare \u00e8 inoltre la tripletta siglata nel 5-0 del Varese sulla sua futura squadra, la Juventus, il 4 febbraio 1968, il punto pi\u00f9 alto di un campionato rimasto negli annali del calcio biancorosso: \u00abquella vittoria fu memorabile, ma ci rendemmo conto dell'impresa compiuta solo negli spogliatoi, al termine della partita. [...] Tutta l'annata fu irripetibile: imbattuti in casa, settimi alla fine. Tutto un sogno\u00bb.\nComplessivamente nella sua prima stagione in Serie A \u2014 dove, nell'album \"Calciatori Panini\", il nome del giocatore sulla figurina era erroneamente \u00abPiero\u00bb anzich\u00e9 Pietro \u2014 Anastasi realizz\u00f2 11 reti in 29 partite, contribuendo alla positiva settima piazza in graduatoria del Varese \u2014 il migliore piazzamento dei lombardi nella storia della massima categoria \u2014 ora allenato da Bruno Arcari, un tecnico che il giocatore ricorda per avergli \u00abinsegnato tanto, soprattutto a come muovermi in attacco\u00bb; a corollario, a livello personale si piazz\u00f2 pure settimo nella classifica marcatori, emergendo quale maggiore rivelazione del campionato.\nJuventus.\nAnni di ricostruzione (1968-1970).\nLe prestazioni offerte a Varese fecero convergere su Anastasi le attenzioni delle grandi squadre italiane. La spunt\u00f2 la che nel maggio 1968 lo acquist\u00f2 per la cifra-record di circa 650 milioni di lire: una somma considerevole per l'epoca, che ne fece addirittura il calciatore pi\u00f9 pagato al mondo di quel decennio.\nInizialmente il giovane sembrava destinato all'Inter, anche per via dell'amicizia tra Casati e il dirigente nerazzurro Italo Allodi; tuttavia, a trasferimento praticamente concluso, intervenne Gianni Agnelli \u2014 \u00abmi voleva da mesi, da quando mi aveva visto segnare una tripletta proprio contro la Juve\u00bb \u2014 il quale, anche approfittando del momentaneo \"vuoto\" ai vertici della societ\u00e0 meneghina causa l'avvicendamento tra Angelo Moratti e Ivanoe Fraizzoli, con una trattativa-lampo and\u00f2 ad accordarsi direttamente con il presidente varesino Giovanni Borghi mettendo sul piatto, in aggiunta ai soldi del cartellino, pure una \u00abfornitura di compressori di frigoriferi per la Ignis, l'azienda di Borghi\u00bb, da parte della FIAT. Un acquisto che, oltre al lato sportivo, riserv\u00f2 dei non trascurabili risvolti politico-sindacali: in un mondo lavorativo preda delle agitazioni sessantottine, l'arrivo a Torino del catanese Anastasi contribu\u00ec a calmierare la situazione all'interno degli stabilimenti di Mirafiori, dove una manodopera in gran parte d'origine meridionale elesse subito a proprio beniamino quel giovane e pi\u00f9 fortunato conterraneo.\nQuesto, nonostante il giocatore avesse gi\u00e0 avuto modo di vestire ufficiosamente i colori nerazzurri, aggregato al club meneghino per un'amichevole di fine stagione a San Siro contro la : \u00abtornato negli spogliatoi per l'intervallo, un fotografo che conoscevo [...] che era venuto per fare le prime foto con la nuova maglia [...] mi disse: \"Pietro, guarda che sei un giocatore della Juventus\"\u00bb. L'attaccante rimase nell'occasione \u00abfrastornato. Un po' mi dispiaceva non andare all'Inter, perch\u00e9 voleva dire allontanarsi da Varese\u00bb dove viveva la fidanzata e futura moglie Anna, \u00abma ero al settimo cielo perch\u00e9 vestivo la maglia della squadra di cui sono sempre stato tifoso [...]. Si avverava un sogno\u00bb.\nDebutt\u00f2 in bianconero il 29 settembre di quell'anno, realizzando subito una doppietta con la nuova casacca nel 3-3 di Bergamo contro l'. Nelle prime due stagioni a Torino fu allenato dapprima da un \"sergente di ferro\" quale Heriberto Herrera, poi da Luis Carniglia, con cui non ebbe un buon rapporto \u2014 \u00abaveva il vizio di parlare male di noi giocatori alle nostre spalle. Non ho un buon ricordo di lui. Ma nemmeno la societ\u00e0, visto che lo licenzi\u00f2 quasi subito\u00bb \u2014 e infine da Ercole Rabitti, militando in una formazione che pur annoverando elementi quali del Sol, Haller e Salvadore, cui si aggregheranno nel 1969 anche Cuccureddu, Furino e Morini, trovandosi alla fine di un ciclo non riusc\u00ec a impegnarsi in traguardi di rilievo, cedendo il passo alle milanesi nonch\u00e9 al rampante di Riva. Questo nonostante un Anastasi il quale, pur essendo il pi\u00f9 giovane dello spogliatoio, dimostr\u00f2 di non patire l'impatto con una \"big\" chiudendo i primi due campionati in Piemonte entrambi in doppia cifra; tra queste reti, quella che il 17 novembre 1968 decise allo scadere il suo primo derby torinese giocato.\nRicambio generazionale e primi successi (1970-1974).\nLa svolta arriv\u00f2 nell'estate 1970, quando la societ\u00e0 bianconera si rinnov\u00f2 profondamente. All'arrivo di Allodi e Giampiero Boniperti a livello dirigenziale, segu\u00ec l'inserimento in squadra di una nutrita pattuglia di giovani quali Capello, Causio e Spinosi. In una squadra ora affidata a una vecchia conoscenza di Anastasi, quel Picchi nel frattempo divenuto allenatore, l'attaccante and\u00f2 a far coppia in avanti con un altro volto nuovo, un prodotto delle giovanili all'esordio in prima squadra, Roberto Bettega: agli antipodi sia geograficamente sia tatticamente \u2014 catanese e centravanti a tutto campo il primo, torinese e punta d'area di rigore il secondo \u2014, ci\u00f2 nonostante l'intesa tra i due scatt\u00f2 immediata tant'\u00e8 che \"Pietruzzu\" e \"Bobby Gol\", imbeccati dalle giocate di Causio e Haller, nei sei anni trascorsi assieme a Torino comporranno una delle meglio assortite coppie d'attacco che la storia juventina ricordi.\nLa stagione 1970-1971, la prima del nuovo corso \"bonipertiano\", seppur chiusasi senza titoli in bacheca \u2014 nonch\u00e9 segnata dal lutto per la precoce scomparsa, sul finire di maggio, del trentaseienne Picchi \u2014, vide Anastasi laurearsi capocannoniere della Coppa delle Fiere \u2014 unico italiano nell'arco della manifestazione \u2014 con 10 reti in 9 match compresa l'ultima nella storia della coppa, all'Elland Road di Leeds, che valse il definitivo 1-1 nella finale di ritorno di quell'edizione tra un'imbattuta Juventus e il , con gl'inglesi a sollevare il trofeo per la regola dei gol in trasferta. L'annata si chiuse per la punta con 2 reti nel commemorativo Trofeo Picchi, che ne fecero il migliore marcatore del quadrangolare, chiuso dai bianconeri al terzo posto, in coabitazione con Boninsegna, Brugnera e La Rosa.\n\"Pel\u00e9 Bianco\", come Anastasi era stato soprannominato dai tifosi bianconeri, dovr\u00e0 attendere il 1971-1972 per festeggiare il suo primo scudetto, \u00abquello a cui sono pi\u00f9 legato. Anche perch\u00e9 dopo la malattia che colp\u00ec Bettega e che lo tenne fuori per met\u00e0 stagione, io mi sent\u00eci molto pi\u00f9 responsabilizzato\u00bb, vinto in volata contro il del \"par\u00f2n\" Rocco e il di Giagnoni, cui l'attaccante contribu\u00ec con 11 gol in 30 partite: \u00abquel campionato rappresent\u00f2 il primo traguardo della mia carriera e dell'esperienza juventina. Arrivai al Nord che ero davvero un ragazzino e presto diventai uomo\u00bb.\nI piemontesi di \u010cestm\u00edr Vycp\u00e1lek bissarono il tricolore nell'annata seguente, in un campionato rimasto tra i pi\u00f9 appassionanti nella storia del \"girone unico\", avendo la meglio solo nei minuti finali dell'ultima giornata delle due rivali, i succitati rossoneri e la neopromossa di Maestrelli e Chinaglia. Anastasi pat\u00ec tuttavia sul piano personale la concorrenza del neoacquisto Jos\u00e9 Altafini, con cui si ritrov\u00f2 spesso a darsi il cambio nonostante la non pi\u00f9 giovane et\u00e0 dell'italo-brasiliano, tanto che, pur se rimarr\u00e0 questa la stagione del suo massimo impiego con 47 presente totali, il catanese mise a referto 6 reti in Serie A e 7 nelle coppe, al di sotto dei suoi fin l\u00ec standard juventini. Con i bianconeri raggiunse inoltre nel 1973 due finali, quella di Coppa Italia e, per la prima nella storia del club, quella di Coppa dei Campioni, entrambe perse contro, rispettivamente, il Milan e l' di Kov\u00e1cs e Cruijff: nonostante la sconfitta di Roma con i rossoneri, nella partita che chiuse l'annata, arriv\u00f2 ai rigori, ben pi\u00f9 amaro fu l'esito della sfida di Belgrado contro i Lancieri, un rovescio dettato anche dall'essere \u00abun po' intimiditi da questa grande squadra\u00bb gi\u00e0 pi\u00f9 volte detentrice del trofeo ma che non si presentava nell'occasione al meglio, ammetter\u00e0 con qualche rimorso Anastasi anni pi\u00f9 tardi, \u00abloro erano abituati, noi purtroppo no\u00bb.\nIl centravanti torn\u00f2 su alti livelli realizzativi dodici mesi pi\u00f9 tardi, marcando 16 gol in campionato \u2014 mettendo a referto il 12 maggio 1974 la sua prima tripletta in casa bianconera, nella vittoria casalinga 3-1 sulla Fiorentina, ripetendosi la giornata successiva sul campo del \u2014 e 23 totali che fecero dell'annata 1973-1974 la pi\u00f9 prolifica della sua carriera, nonostante si concluse senza successi di squadra; non riusc\u00ec ad andare in gol nella Coppa Intercontinentale, cui i torinesi presero parte dopo la defezione dell'Ajax, sconfitti a Roma dagli argentini dell'.\nDa capitano all'addio (1974-1976).\nStante il sopravvenuto ritiro di Salvadore al termine della precedente stagione, nell'estate 1974 Anastasi, ventiseienne, venne nominato capitano della Juventus dal presidente Boniperti e dal nuovo allenatore Carlo Parola, vincendo la concorrenza interna di Furino.\nNel campionato 1974-1975 arriv\u00f2 per il neocapitano bianconero il terzo scudetto, con la squadra che ebbe la meglio del \"totale\" di Vin\u00edcio e della Roma di Liedholm, e un buon cammino europeo con il raggiungimento della semifinale di Coppa UEFA, da cui i torinesi vennero estromessi per mano degli olandesi del . Sul piano personale l'attaccante primeggi\u00f2, in virt\u00f9 di 9 gol in 10 incontri, nella classifica marcatori della Coppa Italia, ma soprattutto fu autore di uno storico record in campionato, durante Juventus-Lazio (4-0) del 27 aprile 1975 quando, alzatosi dalla panchina a venti minuti dal fischio finale, dall'83' all'88' mise a segno tre reti nello spazio di cinque minuti: nessun giocatore subentrante aveva mai siglato prima una tripletta in Serie A, un \"exploit\" che sar\u00e0 eguagliato nei decenni seguenti dai soli Kevin-Prince Boateng, Josip Ili\u010di\u0107 e Andreas Cornelius.\nMa fu anche la stagione in cui nacquero i primi screzi con Parola, con cui mal convisse poich\u00e9 convinto di essere preso di mira da parte di questi, per via delle sempre pi\u00f9 frequenti esclusioni dall\"undici\" titolare: \u00abil primo scontro [...] ci fu nel dicembre 1974 in occasione della partita di Coppa UEFA in Olanda contro l'Ajax. Sono infortunato, lo certifica anche il nostro medico La Neve. Il tecnico mi d\u00e0 del vigliacco, pensa che mi voglia risparmiare. Ma non \u00e8 cos\u00ec. Morale della favola: sto fuori in campionato per tutto dicembre\u00bb. Sul finire del torneo, nelle ore precedenti il succitato Juventus-Lazio, causa una nuova panchina il capitano bianconero fu una prima volta sul punto di lasciare definitivamente la sua squadra, abbandonando tale proposito solo dopo una telefonata di chiarimento con la moglie nel ritiro di Villar Perosa.\nUna problematica situazione che si trascin\u00f2 per tutta l'estate seguente, quando in sede di mercato Juventus e furono a un passo dal concretizzare uno scambio tra Anastasi e Giuseppe Savoldi, e che deflagr\u00f2 nel torneo 1975-1976, perso dai bianconeri in un cocente \"rush\" finale contro i concittadini granata di Radice e del tandem Graziani-Pulici; un epilogo cui Anastasi, gi\u00e0 reduce da un girone di andata non all'altezza, assistette impotente dall'esterno, ormai confinato fuori rosa per volont\u00e0 di Parola: \u00abtutto inizia nell'intervallo di Lazio-Juventus del 7 marzo 1976. Era una giornata no per me [...] Chiesi di essere sostituito, pensavo che avrebbe fatto bene alla squadra. [...] Quel gesto fu mal interpretato da Parola, che mi mise in panchina per la successiva gara contro il Milan, dandomi gli ultimi venti minuti\u00bb. La settimana seguente si consum\u00f2 la rottura definitiva quando, in vista della trasferta di Cesena, al giocatore venne ancora negata una maglia da titolare: \u00aba quel punto chiedo spiegazioni, ero il capitano. [L'allenatore] mi risponde male. Ed io lo mando a quel paese. La partita con il la vedo dalla tribuna\u00bb. Qualche giorno dopo, alla vigilia della stracittadina torinese, l'attaccante fece trapelare attraverso i giornali il suo malcontento \u00abe dico chiaro e tondo che con Parola non voglio pi\u00f9 avere niente a che fare. Finisco fuori rosa\u00bb.\nAlla fine di un torneo in cui mise assieme 1 gol in 16 presenze, e di cui Anastasi ricord\u00f2 che \u00abesco di squadra con la Juve avanti di cinque punti sul Torino. Alla trentesima giornata i granata vincono lo scudetto. Se abbiamo perso un campionato gi\u00e0 vinto, la responsabilit\u00e0 non \u00e8 certo mia che sono rimasto fuori nelle ultime nove partite\u00bb, Boniperti prov\u00f2 comunque a ricomporre la frattura tra il giocatore e l'ambiente, tuttavia divenuta ormai insanabile, con \u00abi compagni stessi di squadra [che] lo rifiutarono, come per una brutale crisi di rigetto\u00bb: pur tra molti dispiaceri \u00abormai era troppo tardi. Non c'erano pi\u00f9 le condizioni. Meglio chiudere\u00bb nonostante \u00abcon la societ\u00e0 sono sempre rimasto in ottimi rapporti. Alla Juventus \u00e8 dove mi sono trovato meglio e rimarr\u00f2 sempre un tifoso juventino\u00bb.\nAnastasi concluse la sua lunga esperienza alla Vecchia Signora dopo otto stagioni, 205 partite e 78 reti in Serie A, e complessivamente 303 presenze e 130 gol tra campionati e coppe; della squadra juventina detiene i record di reti (12) e marcature multiple (2) in Coppa delle Fiere, e tuttora il primato di gol in Coppa Italia (30). Rimasto a distanza di decenni tra i calciatori pi\u00f9 popolari tra la tifoseria juventina, e riconosciuto dal club piemontese come uno dei pi\u00f9 importanti della sua storia, dal 2011 \u00e8 tra i cinquanta bianconeri omaggiati nella \"Walk of Fame\" allo Juventus Stadium.\nInter.\nDopo essere finito ai margini della squadra torinese per questioni disciplinari, e additato da una parte degli osservatori, assieme a Capello (anche lui al passo d'addio in bianconero), tra i capri espiatori del fallimentare finale di stagione 1975-1976 in casa juventina, nell'estate seguente Anastasi venne messo sul mercato; Giampiero Boniperti si diede da fare per cercare una nuova sistemazione al giocatore, il quale da par suo si limit\u00f2 a chiedere \u00abdi essere ceduto a una squadra che non doveva lottare per rimanere in A\u00bb.\nFu a questo punto che nella carriera dell'attaccante rifece capolino l' di Ivanoe Fraizzoli \u2014 per il quale Anastasi rappresentava un vecchio pallino fin dal \"blitz\" di otto anni addietro da parte dell\"Avvocato\" Agnelli \u2014, a sua volta alle prese con un esubero in avanti, quello di Roberto Boninsegna ormai considerato avulso dal gioco nerazzurro: i due presidenti raggiunsero quindi l'accordo per uno scambio tra le loro punte, con un conguaglio di circa 800 milioni a favore della Juventus data la pi\u00f9 giovane et\u00e0 del siciliano. L'operazione di mercato dest\u00f2 non poco scalpore tra addetti ai lavori e tifosi, sia perch\u00e9 interessante due \"bandiere\" di nerazzurri e bianconeri, sia per la storica rivalit\u00e0 in essere tra i due club, rimanendo da allora negli annali del calcio italiano.\nA proposito di quella trattativa, quarant'anni pi\u00f9 tardi, da una parte Boninsegna parler\u00e0 della \u00absensazione che Mazzola c'entrasse qualcosa con quella cessione, perch\u00e9 guarda caso uno a uno erano andati via tutti i grandi tranne lui\u00bb, mentre dall'altra Anastasi ricorder\u00e0 di come sia stata \u00abdurissima. Venivo da otto anni di Juventus, andavo in una rivale come l'Inter. Non l'avrei mai voluto. [...] se si dice Anastasi si pensa alla Juventus. E se si dice Boninsegna si pensa all'Inter\u00bb. Ci\u00f2 nonostante, almeno inizialmente sembrava essere proprio il catanese ad averci guadagnato nel trasferimento, e di riflesso il club nerazzurro avendo messo sotto contratto un ancora ventottenne \"Pietruzzu\" al posto di un trentaduenne \"Bonimba\" considerato dai pi\u00f9 ormai sul viale del tramonto. Tra le poche voci contrarie ci fu quella di Gianni Brera, il quale sentenzi\u00f2: \u00abAnastasi \u00e8 finito e se non fosse stato finito la Juventus non l'avrebbe dato via\u00bb; una previsione, quella del decano del giornalismo sportivo italiano, che si riveler\u00e0 quantomai esatta. \nCome in parte suggerito da Boninsegna, l'approdo dell'ex bianconero a Milano fu avallato da Sandro Mazzola: con questi divenuto \"centravanti arretrato\" in coincidenza con l'ultima sua stagione da calciatore, nell\"undici\" nerazzurro Anastasi and\u00f2 ad agire da ala destra, in coppia con l'altro nuovo arrivato, il giovane Muraro. Ma le premesse estive vennero presto disattese, con l'attaccante che mal si integr\u00f2 negli schemi di Giuseppe Chiappella, finendo per perdere dall'oggi al domani la \"verve\" sottorete e, peggio ancora, non riuscendo mai pi\u00f9, da qui in avanti, a ripetersi sui livelli del passato, andando incontro a un rapido declino; una situazione resa ancora pi\u00f9 frustrante per Anastasi dal dover assistere, inversamente, a un Boninsegna \u00abimprovvisamente ringiovanito\u00bb a Torino, a dispetto di prematuri giudizi ancora \u00abintegro e competitivo\u00bb, e che alla Juventus vincer\u00e0 da protagonista campionati e coppe vestendo la \"sua\" maglia bianconera \"numero nove\".\nIl 10 ottobre la punta trov\u00f2 la sua prima rete meneghina, sbloccando il risultato nel 2-1 interno al , cui tuttavia ne seguirono solamente altre tre in tutto il campionato 1976-1977, inutili per l'Inter ai fini dell'obiettivo-scudetto. La stagione seguente, anche per via della maggiore efficacia del giovane neoacquisto Altobelli, \u00abil deludente rendimento di Pietro Anastasi, sempre pi\u00f9 lontano dalle prodezze dei tempi juventini, che in nerazzurro gli riescono solo nelle partitelle infrasettimanali\u00bb si limit\u00f2 a 3 centri in 19 presenze in A, precludendo nuovamente alla Beneamata, nel frattempo passata nelle mani di Eugenio Bersellini, ambizioni tricolori. Anastasi rimase a Milano per un biennio nel quale, a dispetto di campionati \u00abcos\u00ec cos\u00ec\u00bb raggiunse comunque due finali consecutive di Coppa Italia, sollevando l'unica della sua carriera al termine dell'edizione 1977-1978 cui contribu\u00ec con 4 reti in 9 gare \u2014 \u00abc'\u00e8 gente che \u00e8 stata molti anni pi\u00f9 di me in nerazzurro senza vincere nulla\u00bb, sottolineer\u00e0 lo stesso attaccante circa quel successo \u2014; rimarr\u00e0 l'unico acuto di un'esperienza interista, globalmente, incolore.\nAscoli e Lugano.\nAll'et\u00e0 di trent'anni, nell'estate 1978 Anastasi torn\u00f2 dopo due lustri in provincia passando all', nell'ambito dell'operazione che port\u00f2 Pasinato in Lombardia e lo stesso \"Pietruzzu\", con Gasparini, Trevisanello e Ambu, nelle Marche. Con i bianconeri del \"presidentissimo\" Costantino Rozzi milit\u00f2 in Serie A per altre tre stagioni, segnando 9 gol, e perdendo il posto da titolare solamente nell'ultima complice anche un serio infortunio che lo tenne lontano dai campi per cinque mesi.\nL'annata migliore si rivel\u00f2 la seconda, 1979-1980, quando con 25 presenze e 5 centri contribu\u00ec al sorprendente quarto posto in campionato \u2014 il migliore piazzamento della loro storia \u2014 degli ascolani di Giovan Battista Fabbri, il quale schier\u00f2 il catanese come seconda punta, alternandolo a Pircher, a supporto del giovane Iorio. Fu questo il torneo in cui Anastasi festeggi\u00f2 il traguardo della centesima rete in massima serie, realizzata il 30 dicembre 1979 a Torino proprio alla \"sua\" Juventus, aprendo le marcature nel successo marchigiano per 3-2 \u2014 \u00abdopo otto minuti batto Zoff con un colpo di testa e tutto il Comunale mi applaude. Come se non fossi mai andato via\u00bb \u2014; oltrech\u00e9 quello in cui sigl\u00f2 l'ultimo gol nel campionato italiano, arrivato l'11 maggio 1980 e anche stavolta contro una sua ex squadra, nel 4-2 inflitto a domicilio all'Inter neoscudettata.\nLa sua militanza ad Ascoli Piceno coincise con quello che fu, \"a posteriori\", il maggiore periodo di gloria della \"provinciale\" bianconera, grazie anche a due prestigiosi trionfi arrivati nei primi anni 1980: la vittoria nel Torneo di Capodanno del 1981, durante la sosta di calendario dettata dalla partecipazione azzurra al Mundialito, in cui i marchigiani primeggiarono superando in finale ancora l'ex squadra di Anastasi, la Juventus, era stata preceduta dal successo nella Red Leaf Cup, organizzata in terra canadese nel 1980 e vinta contro quotati rivali quali , e ; si tratt\u00f2, in questo ultimo caso, del primo, storico trionfo internazionale per la formazione del Picchio.\nDisput\u00f2 infine un'annata in Svizzera, dove dopo un periodo di prova si aggreg\u00f2 da svincolato, nell'ottobre 1981, al . Qui, ormai trentaquattrenne, nel 1981-1982 torn\u00f2 in doppia cifra con 10 reti in 14 partite della Lega Nazionale B, l'allora seconda serie elvetica, prima di appendere ufficialmente gli scarpini al chiodo. Nell'immediato tent\u00f2 comunque una breve avventura nel \"soccer\" statunitense partecipando, senza tuttavia troppa convinzione, a un torneo \"indoor\" che rappresent\u00f2 l'ultima sua esperienza da calciatore, prima del definitivo addio all'agonismo.\nNazionale.\nTra il 1967 e il 1968 Anastasi ebbe le prime esperienze in azzurro, vestendo le maglie di rappresentative nazionali quali l'Under-21 \u2014 con cui vinse la medaglia d'oro ai Giochi del Mediterraneo di Tunisi 1967 \u2014 e l', e mettendo a referto, rispettivamente, 6 presenze e 2 reti con gli \"azzurrini\", e 4 partite e 2 gol con i \"cadetti\".\nDel 1968 fu l'approdo in nazionale A, dove, per via della giovane et\u00e0, inizialmente \u00abvenivo considerato la \"mascotte\" del gruppo\u00bb. Ci\u00f2 nonostante, l'esordio arriv\u00f2 gi\u00e0 l'8 giugno dello stesso anno, allo stadio Olimpico di Roma, quando scese in campo da titolare, a vent'anni da poco compiuti, nella finale del contro la finita in parit\u00e0 \u2014 \u00aberavamo nello spogliatoio, mi chiama Valcareggi e mi fa: \"Picciotto, tocca a te!\" E non aggiunge altro\u00bb \u2014; confermato in squadra nella ripetizione giocata due giorni dopo, stavolta segn\u00f2 con una mezza rovesciata dal limite dell'area \u2014 \u00abDe Sisti mi pass\u00f2 il pallone che comp\u00ec uno strano rimbalzo: tirai senza sapere dove l'avrei indirizzato e ne venne fuori un gran gol\u00bb \u2014 il definitivo 2-0 che valse agli azzurri il primo titolo continentale: \u00abci nominarono Cavalieri della Repubblica. Per me, che [...] non ero ancora maggiorenne (all'epoca la maggiore et\u00e0 era ai ventuno anni), fecero un'eccezione\u00bb. Nel 2014 l'UEFA, in occasione del proprio sessantenario, inserir\u00e0 quella rete tra le 60 pi\u00f9 belle nella storia del calcio europeo.\nStabilmente nel \"giro azzurro\" a cavallo degli anni 1960 e 1970, fu inizialmente incluso nella rosa italiana per la spedizione al in Messico ma, durante la preparazione al torneo, a causa di un colpo al basso ventre datogli per scherzo da un massaggiatore, fu costretto a operarsi ai testicoli e a saltare la competizione iridata; al suo posto furono chiamati due attaccanti, Boninsegna e Prati, con conseguente esclusione dalla rosa del centrocampista Lodetti. Dopo aver mancato con la nazionale la qualificazione al , ha poi fatto parte dei convocati per il in Germania Ovest, scendendo in campo da titolare nelle tre partite disputate dall'Italia prima dell'eliminazione al primo turno, e siglando il definitivo 3-1 ad nella sfida d'esordio del 15 giugno.\nIl deludente mondiale tedesco segn\u00f2 \"de facto\" la fine per una generazione azzurra scossa da nervosismi interni ormai irreparabili oltrech\u00e9 arrivata, causa ragioni anagrafiche, al naturale epilogo di un ciclo: il rinnovamento seguente la \"d\u00e9b\u00e2cle\" coinvolse anche Anastasi il quale far\u00e0 un'ultima apparizione in nazionale nel novembre di quell'anno, nella sconfitta 1-3 di Rotterdam contro i , in un match valevole per le qualificazioni al . Chiuse cos\u00ec la sua esperienza in azzurro, con 25 partite giocate e 8 reti segnate.\nDopo il ritiro.\nUna volta ritiratosi dal calcio giocato, Anastasi consegu\u00ec a Coverciano il patentino di allenatore di Terza e Seconda Categoria, \u00abpoi mi sono fermato perch\u00e9 non mi interessava salire pi\u00f9 in alto\u00bb, motivando ci\u00f2 con la volont\u00e0 di non allontanarsi da Varese e dalla famiglia. Nel corso degli anni 1980 lavor\u00f2 quindi alcune stagioni per le giovanili della locale formazione varesina, prima di passare a gestire una scuola calcio presso l'oratorio di Pagliera, a Lainate.\nIn seguito \u00e8 divenuto opinionista, dapprima per la \"pay TV\" Telepi\u00f9 e poi, come ex calciatore di fede juventina, in ambito locale per il canale Telelombardia e la \"syndication\" 7 Gold."}
{"id": "246805", "revid": "6923", "url": "https://it.wikipedia.org/wiki?curid=246805", "title": "Preferenze di Sistema", "text": "Preferenze di Sistema \u00e8 un'applicazione inclusa nel sistema operativo macOS che permette all'utente di modificare varie impostazioni di sistema, le quali sono divise in pannelli separati. \u00c8 stata introdotta con la prima versione Mac OS X per rimpiazzare il pannello di controllo incluso in Mac OS classic.\nStoria.\nPrima del rilascio di Mac OS X nel 2001, l'utente era in grado di modificare le impostazioni di sistema attraverso pannelli di controllo. Quest'ultimi erano risorse separate (cdevs) accessibili attraverso il Pannello di Controllo dell'Apple menu.\nUna forma rudimentale delle Preferenze di Sistema era nelle preferenze dell'Apple Lisa del 1983. Includeva una sottocategoria di impostazioni configurabili chiamate \"impostazioni comode\". Susan Kare disegn\u00f2 l'interfaccia del primo pannello di controllo e prov\u00f2 a farlo pi\u00f9 user-friendly possibile. Questo progetto \u00e8 stato usato fino a System 3, quando i file del pannello di controllo separato (\"cdev\") venivano aggiunti, pienamente accessibili dal pannello di controllo.\nCon System 7, i pannelli di controllo vennero separati in applicazioni separate, accessibili dal Finder e attraverso un menu secondario nell'Apple menu.\nSezione \"Accessori\".\nIn questa sezione, i programmi di terze parti possono aggiungere dei pannelli di preferenze.\nLe applicazioni che si servono di pannelli di preferenze per modificare le impostazioni sono normalmente utility prive di interfaccia grafica, ad esempio applicazioni che alterano l'aspetto o il funzionamento del sistema operativo, sistemi di notifica come il popolare Growl, applicazioni che aggiungono codec video o il supporto a nuovi file system."}
{"id": "246812", "revid": "1982", "url": "https://it.wikipedia.org/wiki?curid=246812", "title": "Ilhes", "text": ""}
{"id": "246814", "revid": "110157", "url": "https://it.wikipedia.org/wiki?curid=246814", "title": "Vinassan", "text": "Vinassan \u00e8 un comune francese di 2.449 abitanti situato nel dipartimento dell'Aude nella regione dell'Occitania."}
{"id": "246815", "revid": "2175", "url": "https://it.wikipedia.org/wiki?curid=246815", "title": "Quesnoy-en-Artois", "text": ""}
{"id": "246823", "revid": "181699", "url": "https://it.wikipedia.org/wiki?curid=246823", "title": "Motto dell'Unione europea", "text": "Il motto europeo \u00e8 \"Unita nella diversit\u00e0\" (in latino: \"In varietate concordia\"). Fu inizialmente scelto tramite un processo spontaneo nel 2000 tra le varie proposte inviate al sito web \"www.devise-europe.org\" da studenti di tutti i paesi membri, e quindi accettato dalla Presidente del Parlamento europeo, Nicole Fontaine.\nIl motto sar\u00e0 probabilmente presto sostituito da quello leggermente modificato, \"Uniti nella diversit\u00e0\", che \u00e8 stato scritto nella bozza della Costituzione europea e appare oggi nei siti web ufficiali dell'Unione europea.\nCuriosamente, il motto \u00e8 praticamente identico al motto sudafricano, adottato ufficialmente il 27 aprile 2000: \"!ke e: /xarra //ke\" in /Xam, una lingua Khoisan estinta. \"Bhinneka Tunggal Ika\", tradotto come \"Unit\u00e0 nella diversit\u00e0\", \u00e8 inoltre il motto nazionale dell'Indonesia. \u00c8 infine simile a \"E pluribus unum\" (in latino significa \"da molti, uno\"), che \u00e8 uno dei due motti ufficiali degli Stati Uniti d'America."}
{"id": "246824", "revid": "529641", "url": "https://it.wikipedia.org/wiki?curid=246824", "title": "Core Foundation", "text": "Core Foundation (chiamato anche CF) \u00e8 un framework e un'API di macOS.\nCF fornisce:\nLa maggior parte del Foundation Kit utilizza Core Foundation, e molti dei tipi base sono \"toll-free bridged\". Al contrario della libreria Foundation, l'API di Core Foundation \u00e8 scritto in C, non in Objective C."}
{"id": "246827", "revid": "1590006", "url": "https://it.wikipedia.org/wiki?curid=246827", "title": "Giorno europeo", "text": "Il giorno europeo o festa dell'Europa si celebra il 9 maggio di ogni anno. Questa data ricorda il giorno del 1950 in cui vi fu la presentazione da parte di Robert Schuman del piano di cooperazione economica, ideato da Jean Monnet ed esposto nella \"Dichiarazione Schuman\", che segna l'inizio del processo d'integrazione europea con l'obiettivo di una futura unione federale.\nLa data coincide anche con il giorno che segna, \"de facto\", la fine della seconda guerra mondiale: il 9 maggio \u00e8 infatti il giorno successivo alla firma della capitolazione nazista in mano sovietica, quando furono catturati Hermann G\u00f6ring e Vidkun Quisling. \u00c8 questo fatto, e la caduta definitiva del nazifascismo, che veniva celebrato in URSS e viene ricordato ancora oggi in Russia il 9 maggio, mentre in molti paesi europei occidentali lo si celebra l'8 maggio stesso.\nIl Consiglio d'Europa ha celebrato il 5 maggio come \"Giorno dell'Europa\" fino dal 1964, ricordando la propria fondazione avvenuta il 5 maggio 1949.\nLa Comunit\u00e0 Economica Europea adott\u00f2 invece come \"Giorno dell'Europa\" il 9 maggio in occasione del vertice tenutosi a Milano nel 1985, in ricordo della proposta che Robert Schuman present\u00f2 il 9 maggio 1950 per la creazione di un nucleo economico europeo, a partire dalla messa in comune delle riserve di carbone e acciaio, come primo passo verso una futura Europa federale, ritenuta indispensabile al mantenimento della pace."}
{"id": "246828", "revid": "320578", "url": "https://it.wikipedia.org/wiki?curid=246828", "title": "Ginevra (Svizzera)", "text": ""}
{"id": "246829", "revid": "2175", "url": "https://it.wikipedia.org/wiki?curid=246829", "title": "Bass\u00e9e", "text": ""}
{"id": "246832", "revid": "2175", "url": "https://it.wikipedia.org/wiki?curid=246832", "title": "Cateau-Cambr\u00e9sis", "text": ""}
{"id": "246837", "revid": "287204", "url": "https://it.wikipedia.org/wiki?curid=246837", "title": "Don (Francia)", "text": "Don \u00e8 un comune francese di 1.364 abitanti situato nel dipartimento del Nord nella regione dell'Alta Francia."}
{"id": "246838", "revid": "1982", "url": "https://it.wikipedia.org/wiki?curid=246838", "title": "Cateau-Cambr\u00e8sis", "text": ""}
{"id": "246839", "revid": "2175", "url": "https://it.wikipedia.org/wiki?curid=246839", "title": "Doulieu", "text": ""}
{"id": "246841", "revid": "287204", "url": "https://it.wikipedia.org/wiki?curid=246841", "title": "Ecaillon", "text": ""}
{"id": "246842", "revid": "287204", "url": "https://it.wikipedia.org/wiki?curid=246842", "title": "Eclaibes", "text": ""}
{"id": "246843", "revid": "599013", "url": "https://it.wikipedia.org/wiki?curid=246843", "title": "Ecu\u00e9lin", "text": ""}
{"id": "246844", "revid": "287204", "url": "https://it.wikipedia.org/wiki?curid=246844", "title": "Elesmes", "text": ""}
{"id": "246846", "revid": "287204", "url": "https://it.wikipedia.org/wiki?curid=246846", "title": "Emerchicourt", "text": ""}
{"id": "246847", "revid": "287204", "url": "https://it.wikipedia.org/wiki?curid=246847", "title": "Elincourt", "text": ""}
{"id": "246849", "revid": "287204", "url": "https://it.wikipedia.org/wiki?curid=246849", "title": "Etroeungt", "text": ""}
{"id": "246851", "revid": "2175", "url": "https://it.wikipedia.org/wiki?curid=246851", "title": "Favril (Nord)", "text": ""}
{"id": "246853", "revid": "110157", "url": "https://it.wikipedia.org/wiki?curid=246853", "title": "Le idee ricostruttive della Democrazia Cristiana", "text": "Le idee ricostruttive della Democrazia Cristiana \u00e8 un opuscolo diffuso clandestinamente a firma di \"Demofilo\" il 26 luglio 1943. In questo scritto Alcide De Gasperi, il suo reale autore, presenta il primo schema programmatico della futura Democrazia Cristiana all'indomani della caduta del fascismo e dell'apertura di una nuova stagione di confronto politico in Italia.\nAutori.\nDe Gasperi, che era stato l'ultimo segretario politico del Partito Popolare Italiano, lo prepar\u00f2 a Roma tra la fine del 1942 e i primi mesi del 1943 in collaborazione con Paolo Bonomi, Pietro Campilli, Camillo Corsanego, Guido Gonella, Achille Grandi, Giovanni Gronchi, Stefano Riccio, Pasquale Saraceno, Mario Scelba e Giuseppe Spataro.\nInizialmente ciclostilato e distribuito in pochissime copie, a partire dal luglio 1943 fu stampato in diverse citt\u00e0 italiane per favorirne una diffusione pi\u00f9 ampia. Con ulteriori integrazioni apportate sempre da De Gasperi, nel 1944 divenne il programma della Democrazia Cristiana.\nContenuto.\nNell'opuscolo viene proposta per l'Italia la visione di uno Stato postfascista e democratico, capace di inserire le grandi masse popolari nella vita politica del paese e questo nei consessi internazionali. Tra l'altro si afferma la necessit\u00e0:"}
{"id": "246856", "revid": "15756", "url": "https://it.wikipedia.org/wiki?curid=246856", "title": "AMX International AMX", "text": "LAMX International AMX (denominato \"Ghibli\" nell'Aeronautica Militare Italiana) \u00e8 un aereo da attacco al suolo monomotore a getto ad ala alta a freccia prodotto in Italia e Brasile dagli anni ottanta ed ancora in attivit\u00e0.\nNato a seguito di un requisito dell'Aeronautica Militare e della For\u00e7a A\u00e9rea Brasileira per un aereo da appoggio tattico (\"CAS, Close Air Support\"), e per le specifiche italiane, risulta il naturale sostituto del G-91Y. \u00c8 stato acquisito dall'Aeronautica Militare in 110 esemplari, insieme con 26 esemplari biposto (AMX-T).\nLa produzione \u00e8 stata distribuita tra Aeritalia (46,5%), Aermacchi (23,8%) ed Embraer (29,7%), con lo sviluppo di 6 prototipi.\nStoria.\nNel giugno 1977 l'Aeronautica Militare italiana emise una specifica per la fornitura di un velivolo in grado di sostituire i caccia Lockheed F-104G/S e gli Aeritalia G-91Y da attacco al suolo e G-91R e T da addestramento che avrebbero concluso la loro vita operativa in pochi anni.\nDai primi anni settanta l'Italia stava partecipando, con l'allora Germania ovest ed il Regno Unito, ad un programma di sviluppo per un nuovo velivolo da combattimento, fondando il consorzio Panavia che avrebbe generato il multiruolo Tornado, ma le esigenze dell'AM erano indirizzate anche verso un velivolo di dimensioni pi\u00f9 contenute ed economicamente meno oneroso per i bilanci della forza aerea italiana, velivolo da poter comunque affiancare nel servizio operativo alla futura flotta di Tornado.\nL'Aeritalia (in seguito diventata Alenia), che stava sviluppando un progetto in grado di soddisfare queste esigenze gi\u00e0 dal 1973, decise di coinvolgere l'Aermacchi e, lavorando congiuntamente, le due aziende furono in grado, nell'aprile 1978, di rispondere alla richiesta con un nuovo progetto, che assunse la designazione di Aeritalia Macchi Experimental (AMX).\nNel frattempo anche il Brasile stava cercando una proposta per equipaggiare la propria forza aerea di un nuovo velivolo leggero con capacit\u00e0 tattiche e, dopo una serie di confronti tra i governi delle due nazioni, si giunse ad una specifica, siglata nel marzo 1981, che riuscisse a soddisfare entrambi. Di conseguenza, il governo brasiliano ottenne di inserire anche l'Embraer come sviluppatore comune del progetto. L'accordo venne definitivamente siglato il luglio successivo e le ultime fasi dello sviluppo dell'AMX vennero iniziate con l'obbiettivo della costruzione di 6 prototipi.\nSviluppo.\nL'aereo venne concepito come aereo d'attacco al suolo leggero monoposto (AMX) e come aereo da addestramento avanzato biposto con capacit\u00e0 di attacco (AMX-T).\nDenominato in Brasile A-1 ed in Italia Ghibli, ha ricevuto dagli addetti ai lavori e dall'opinione pubblica valutazioni contrastate. L'AMX \u00e8, infatti, un aereo che ha fatto molto discutere riguardo alla sua reale efficacia, rapportata agli investimenti effettuati ed il ruolo a cui \u00e8 stato assegnato. La definizione del progetto \u00e8 stata sviluppata da un gruppo di lavoro, costituito dall'ing. Ermanno Bazzocchi (Aermacchi), dall'ing. Giulio Ciampolini (Aeritalia), dal gen. Franco Ferri e dal gen. Luciano Meloni, in accordo con i requisiti delle forze aeree di Italia e Brasile. Il primo volo avvenne il 15 maggio 1984, ai comandi di Manlio Quarantelli. Il 1\u00ba giugno seguente il prototipo, sempre pilotato da Manlio Quarantelli, in occasione del quinto volo, precipit\u00f2 e il pilota mor\u00ec a seguito delle ferite riportate.\nLa missione di base prevedeva l'impiego di 6 bombe Mk 82 da 500\u00a0lb su una distanza di 180 NM (circa 330\u00a0km), da percorrersi a bassa o bassissima quota a velocit\u00e0 alto-subsoniche (oltre 900\u00a0km/h). Inoltre era richiesta la capacit\u00e0 di utilizzare un pod da ricognizione Orpheus, gi\u00e0 in dotazione ai Lockheed F-104 Starfighter dell'Aeronautica Militare.\nIl progetto \u00e8 stato sviluppato in accordo al requisito, dedicando particolare attenzione agli aspetti di costo, manutenibilit\u00e0 e sopravvivenza. I sistemi elettrici, idraulici e di comandi di volo sono dotati di sistemi di emergenza in grado di riportare il velivolo alla base, sia pur con prestazioni ridotte, anche in caso di guasto di uno o pi\u00f9 sistemi principali. L'AMX \u00e8 in grado di decollare da piste semipreparate ed \u00e8 dotato di gancio di arresto di emergenza.\nDopo il battesimo del fuoco in Kosovo durante l'Operazione Allied Force, il Ghibli \u00e8 stato giudicato un valido cacciabombardiere, con una buona avionica, ed economico.\nLa risposta ottenuta dal campo lo ha rivalutato nel ruolo di supporto al Tornado IDS, utile soprattutto in missioni diurne non tanto importanti e rischiose da richiedere un intervento dell'altro velivolo, pi\u00f9 agguerrito, ma costoso.\nL'AMX nella variante biposto AMX-T fu selezionato dal Venezuela nel 2002 come aereo da addestramento avanzato ed attacco. Venne siglato un contratto per la fornitura di 12 esemplari con la Embraer, ma il governo degli Stati Uniti viet\u00f2 l'esportazione delle parti di propria produzione nazionale, stanti i cattivi rapporti tra i due stati, e il contratto fu cancellato.\nDescrizione tecnica.\nArmamento.\nLa versione italiana impiega il cannone M61A1 Vulcan calibro 20\u00a0mm, mentre la versione brasiliana impiega 2 cannoni DEFA 554 da 30\u00a0mm prodotti su licenza dalla \"Industrias Bernardini de S\u00e3o Paulo\". L'armamento aria-aria prevede 2 missili a guida a infrarossi installati sulle rampe di estremit\u00e0 alari (nella versione italiana 2 AIM-9L, in futuro 2 IRIS-T).\nL'AMX \u00e8 dotato di due piloni subalari per ogni ala e di un pilone ventrale. I piloni subalari esterni possono trasportare carichi fino a 1000 libbre (circa 450\u00a0kg) e quelli interni carichi fino a 2000 libbre (circa 900\u00a0kg) e sono tutti in grado di utilizzare serbatoi subalari sganciabili. Il pilone centrale di fusoliera pu\u00f2 trasportare carichi fino a 2000 libbre. Sui piloni interni e sul centrale di fusoliera possono essere installati dei raddoppiatori di carichi, denominati Twin Store Carrier.\nL'armamento aria-terra include una vasta gamma di bombe a caduta libera (Mk.82 e Mk.83), a guida laser e GPS (per la versione italiana), tipo GBU-16 e GBU-32, JDAM, razzi.\nImpiego operativo.\nAttualmente le due uniche forze aeree che operano con gli AMX sono la brasiliana For\u00e7a A\u00e9rea Brasileira e l'italiana Aeronautica Militare.\nBrasile.\nLa FAB ha in carico 55 esemplari integrati nel 10\u00ba Grupo de Avia\u00e7\u00e3o, 3\u00ba/10\u00ba GAv - Esquadr\u00e3o Centauro e 1\u00ba/10\u00ba GAv - Esquadr\u00e3o Poker.\nItalia.\nI primi esemplari di serie cominciarono ad essere consegnati ai reparti dell'Aeronautica Militare dal 1988 arrivando a completare, in tre lotti di produzione, la commessa di 110 esemplari nella versione monoposto e 26 biposto. Negli anni successivi andarono ad equipaggiare il 13\u00ba e 101\u00ba Gruppo del 32\u00ba Stormo, il 103\u00ba e 132\u00ba Gruppo del 51\u00ba Stormo, il 14\u00ba Gruppo del 2\u00ba Stormo e il 28\u00ba Gruppo del 3\u00ba Stormo, questi ultimi due ora sciolti. Il 29 luglio 2014 il 101\u00ba Gruppo \u00e8 stato ricollocato presso il 51\u00ba Stormo sulla base di Treviso-Istrana.\nLa vita operativa si svolse con notevoli problemi sino al 1996, in quanto gli esemplari soffrirono di una serie di importanti problemi tecnico-logistici che ne compromisero l'efficacia e l'affidabilit\u00e0. La flotta fu messa a terra due volte, nel 1991 e 1996, dopo gravi incidenti di volo con principale accusato il motore Spey, ritenuto troppo anziano come concezione e sottodimensionato. In occasione del secondo arresto delle attivit\u00e0 nel 1996, erano in tutto stati perduti sette velivoli in gravi incidenti. Venne quindi presa la decisione di ritirare dal servizio la prima \"tranche\" di aerei consegnati, per un totale di 60 monoposto e 9 biposto, il cui costo di ricondizionamento era incompatibile con i bilanci gi\u00e0 indeboliti dalla partecipazione al programma Eurofighter. Solo sulla rimanente parte della flotta vennero introdotte le modifiche necessarie e i 50 monoposto e 17 biposto residui giunsero alla maturit\u00e0 operativa. L'AMX \u00e8 ritornato alla ribalta delle cronache giudiziarie in seguito a un incidente del 20 ottobre 2005. Nell'occasione il pilota si salv\u00f2, ma l'attenzione della magistratura si focalizz\u00f2 sui tettucci della cabina di pilotaggio, accusati di aver causato altri incidenti in passato. Venne quindi ordinato il sequestro della documentazione tecnica e l'arresto delle attivit\u00e0 di volo nel dicembre 2006. A quell'epoca, lo Stato Maggiore dell'Aeronautica contrappose statistiche di impiego che riportavano un totale di 12 incidenti dall'inizio del progetto, nei quali erano periti 5 piloti, un rateo dichiarato essere inferiore a quello di altri aerei d'attacco. Cinquanta giorni dopo il provvedimento di arresto delle attivit\u00e0, infatti, venne deliberato il dissequestro.\nLe carenze di prestazioni e di affidabilit\u00e0 ebbero effetto anche sull'impiego operativo e i Ghibli non furono schierati nella guerra del golfo del 1991 e solo limitatamente nell'Operazione Deliberate Force nel 1995 sulla Bosnia, in quanto, all'epoca, ai menzionati problemi di affidabilit\u00e0 dei motori si aggiungevano limiti della capacit\u00e0 operativa in condizioni notturne o di bassa visibilit\u00e0. Il primo impiego operativo di rilievo avvenne invece nell'Operazione Allied Force, durante la guerra del Kosovo del 1999, in cui gli aerei italiani effettuarono con successo operazioni di bombardamento tattico, dotati di bombe Mk 82, sia di tipo standard a caduta libera, sia a guida infrarossa, grazie all'aggiunta del kit di produzione israeliana \"\"Opher\".\nL'aggiornamento del 2005.\nNel 2005, l'aeronautica italiana ha avviato un programma di aggiornamento per 52 esemplari della flotta e denominato \"ACOL\"\" (Adeguamento Capacit\u00e0 Operative e Logistiche). I velivoli sono stati dotati di nuovi display a colori, gli altri pannelli sono stati resi compatibili con i sistemi di visione notturna (capacit\u00e0 \"NVG - night vision goggle\"), miglioramenti delle radio e dell'IFF e una maggiore integrazione dell'avionica di bordo con il sistema di navigazione satellitare GPS. L'acquisizione di capacit\u00e0 GPS consente anche l'impiego di bombe con lo stesso sistema di guida. La prima consegna ai reparti operativi della versione ACOL \u00e8 stata nell'agosto 2007. Con la nuova versione ACOL la panoplia degli armamenti di caduta del \"Ghibli\" si \u00e8 notevolmente ampliata, anche grazie al pod \"Litening\" per l'illuminazione degli obiettivi. Oltre alle bombe \"stupide\" Mk.82/Mk.83/Mk.84, rispettivamente da 225, 450 e 900\u00a0kg nominali, si possono ora utilizzare anche le bombe equivalenti nella versione GBU a guida laser: GBU-10 (Mk.84), GBU-12 (Mk.82) e GBU-16 (Mk.83); altra bomba in dotazione \u00e8 la \"Lizard\" LGB, caratterizzata da un'elevata precisione grazie ai comandi a controllo proporzionale, da unit\u00e0 elettroniche digitali e dalla compatibilit\u00e0 con un'ampia gamma di designatori laser terrestri o aeroportati. \u00c8 dotata di un di un ricevitore GPS che permette di operare in scenari con avverse condizioni atmosferiche ed \u00e8 basata sui corpi bomba Mk.82. Altro importante munizionamento sono le GBU-31/32 JDAM (Joint Direct Attack Munition), un kit di guida da applicare alle normali bombe LDGP dotato di elevata precisione, con caratteristiche ognitempo e con guida autonoma. Il kit consiste in un sistema inerziale asservito ad un ricevitore GPS e con superfici mobili di controllo. La versione da 450\u00a0kg della JDAM \u00e8 designata GBU-32, mentre la versione da 900\u00a0kg \u00e8 la GBU-31. I dati di missione sono caricati sul computer dell'aereo prima del decollo, inclusi l'inviluppo di sgancio, le coordinate del bersaglio e i parametri dell'arma. Il sistema di guida esegue automaticamente l'inizializzazione non appena i sistemi dell'aereo entrano in funzione, esegue il self-test e allinea il proprio INS (piattaforma inerziale) con quello del vettore. I dati del bersaglio sono quindi scaricati dall'aereo alla bomba. Il sistema permette il lancio sia da quote molto basse che molto alte, nelle modalit\u00e0 dive toss, loft o in volo livellato, in asse o fuori asse con il bersaglio. Permette di ingaggiare diversi bersagli in un solo passaggio e utilizzare diversi schemi di targeting come l'inserimento delle coordinate a terra o la riprogrammazione in volo tramite il sistema di puntamento dell'aereo lanciatore. L'intento dell'aeronautica italiana \u00e8 stato di prolungare la vita utile di questo modello fino all'entrata in linea del suo successore, il Lockheed Martin F-35 Lightning II, inizialmente stimata dopo il 2015.\nNel luglio del 2014 gli AMX del 32\u00ba Stormo di Amendola (Foggia) sono stati trasferiti presso il 51\u00ba Stormo di Istrana (Treviso), in particolare il 101\u00ba Gruppo Volo, dotato di AMX ed AMX-T biposto. Il 101\u00ba O.C.U. (Operational Conversion Unit) \u00e8 il gruppo volo adibito alla conversione operativa dei piloti provenienti dalle varie scuole di volo.\nLe Operazioni all'estero.\nKosovo.\nNel 1999 nell'ambito dell'Operazione Allied Force 12 AMX Ghibli, al loro battesimo del fuoco, hanno effettuato 252 sortite per un totale di 667 ore in Kosovo volando grosso modo missioni simili a quelle dei Tornado (ma solo di giorno), e con armamento pi\u00f9 leggero. Gli AMX, che operavano da Amendola, hanno utilizzato 517 bombe Mk.82 ed impiegando anche 39 bombe a guida IR Opher, di fabbricazione israeliana, e con corpo di Mk.83, da 500 kg.\nAfghanistan.\nDal novembre 2009, 4 esemplari sono dislocati in Afghanistan presso la base situata ad Herat, nella parte centro occidentale del paese. La missione ha una durata prevista di circa due anni e prevede per i Ghibli l'utilizzo come supporto aereo ravvicinato alle truppe di terra e ricognitori.\nNel novembre 2010 l'equipaggio di un caccia AMX dell'Aeronautica italiana del Task Group \"Black Cats\", durante un'attivit\u00e0 di ricognizione aerea, ha sventato un attentato rivolto alle truppe ISAF Francesi.\nNel corso del mese di agosto 2012 gli AMX dell'Aeronautica Militare dislocati in Afghanistan sono stati impiegati in una missione di salvataggio di un convoglio USA nella regione sotto il controllo italiano. Un mezzo blindato Buffalo, franato in una scarpata, ha bloccato per 5 giorni il convoglio sotto il fuoco dei talebani. Gli AMX ed i AgustaWestland AW129 Mangusta italiani, insieme agli F/A-18 statunitensi sono intervenuti bombardando i ribelli, permettendo al convoglio di raggiungere la fortezza di Qal-E-Now. Dal gennaio dello stesso anno gli AMX hanno ricevuto l'autorizzazione ad attaccare obiettivi militari e si sono specializzati nella distruzione delle antenne per le comunicazioni installate dai talebani con l'impiego di bombe intelligenti a guida laser di tipo GBU16 e LIZARD.\nLibia e Nord Africa.\nNel 2011 gli AMX, insieme ai Panavia Tornado sono stati utilizzati nelle operazioni militari in Libia a sostegno dei ribelli contro il regime del dittatore Gheddafi. Gli aerei italiani hanno sganciato un totale di 550 bombe e missili guidati.\nIl 15 gennaio 2016 lo stato maggiore della difesa ha disposto lo schieramento di 4 caccia AMX del 51\u00ba Stormo presso l'aeroporto di Trapani-Birgi, in assetto da ricognizione (pertanto con armamento esclusivamente di autodifesa), al fine di effettuare missioni di \"sorveglianza e acquisizione di informazioni\", a causa del \"deterioramento delle condizioni di sicurezza nell'area dei paesi del Nord Africa\"."}
{"id": "246857", "revid": "6923", "url": "https://it.wikipedia.org/wiki?curid=246857", "title": "QuickTime Broadcaster", "text": "QuickTime Broadcaster \u00e8 un server RTP/RTSP audio e video della Apple per macOS. \u00c8 distinto dal QuickTime Streaming Server della Apple, perch\u00e9 QuickTime Broadcaster non \u00e8 un daemon ma un'applicazione. Pu\u00f2 riprodurre audio e video in streaming attraverso un network e un codec di streaming QuickTime supportato."}
{"id": "246859", "revid": "2175", "url": "https://it.wikipedia.org/wiki?curid=246859", "title": "Gorgue", "text": ""}
{"id": "246860", "revid": "2175", "url": "https://it.wikipedia.org/wiki?curid=246860", "title": "Groise", "text": ""}
{"id": "246862", "revid": "767487", "url": "https://it.wikipedia.org/wiki?curid=246862", "title": "Talk on Corners", "text": "Talk on Corners \u00e8 il secondo album in studio del gruppo musicale irlandese The Corrs, pubblicato il 25 ottobre 1997 dalla Atlantic Records."}
{"id": "246864", "revid": "287204", "url": "https://it.wikipedia.org/wiki?curid=246864", "title": "Haucourt-en-Cambr\u00e9sis", "text": "Haucourt-en-Cambr\u00e9sis \u00e8 un comune francese di 211 abitanti situato nel dipartimento del Nord nella regione dell'Alta Francia."}
{"id": "246866", "revid": "2175", "url": "https://it.wikipedia.org/wiki?curid=246866", "title": "Ligny-Haucourt", "text": ""}
{"id": "246869", "revid": "289247", "url": "https://it.wikipedia.org/wiki?curid=246869", "title": "Longueville (Nord)", "text": ""}
{"id": "246871", "revid": "339392", "url": "https://it.wikipedia.org/wiki?curid=246871", "title": "Maisnil (Nord)", "text": ""}
{"id": "246872", "revid": "2175", "url": "https://it.wikipedia.org/wiki?curid=246872", "title": "Mo\u00ebres", "text": ""}
{"id": "246879", "revid": "287204", "url": "https://it.wikipedia.org/wiki?curid=246879", "title": "Moeuvres", "text": ""}
{"id": "246883", "revid": "587728", "url": "https://it.wikipedia.org/wiki?curid=246883", "title": "Giuf\u00e0", "text": "Giuf\u00e0, chiamato a volte anche Giuc\u00e0, \u00e8 un personaggio letterario della tradizione orale popolare della Sicilia e giudaico-spagnola. Un personaggio analogo ricorre anche, con nomi diversi, in altre tradizioni regionali: \"Giuf\u00e0\" e \"Jugale\" in Calabria, \"Vardiello\" in Campania, \"Giuccamatta\" in Toscana, \"Ciuccianespole\" in Umbria.Nella letteratura scritta egli compare, in modo compiuto, nell'opera dell'etnologo Giuseppe Pitr\u00e8 (1841-1916), celebre studioso di tradizioni popolari e di folclore siciliano tra la fine dell'Ottocento e l'inizio del Novecento, che ne raccolse e riprese le storie popolari diffuse in varie parti della Sicilia. La prima comparsa nella tradizione scritta risale almeno al 1845, quando il personaggio \u00e8 attestato in un adattamento in lingua italiana di una storia di Venerando Gangi (1748-1816), favolista siciliano.\nIl personaggio nelle sue varianti siciliana e giudaico-spagnola.\nTradizione siciliana.\nGiuf\u00e0 \u00e8 un personaggio privo di qualsiasi malizia e furberia, credulone, facile preda di malandrini e truffatori di ogni genere.\nNella sua vita gli saranno rubati o sottratti, in modo truffaldino e con estrema facilit\u00e0, una pentola, un maiale, un pollo arrosto, un asino, una gallina, un tacchino.\nL'iperbolica trama descritta dal Pitr\u00e9 prende spunto da fatti realmente ricorrenti nelle campagne del palermitano, quando ladri e imbroglioni ricorrevano a promesse allettanti avanzate a ragazzi (che mai avrebbero mantenuto) per ottenerne in cambio prelibatezze sottratte alla campagna o alle dispense dei loro genitori.\nUn esempio della tipica stoltezza del personaggio si ha nell'episodio \"\"Giuf\u00e0, tirati la porta\" nel quale sua madre gli ricorda: \"Quando esci, tirati dietro la porta\"\" (nel senso di \"accosta, chiudi, la porta\"). Ma il giovane prende alla lettera l'invito e, anzich\u00e9 chiudere la porta, la scardina e se la porta con s\u00e9 a messa. Giuf\u00e0 \u00e8 un bambino, molto ignorante, che si esprime per frasi fatte e che conosce soltanto una certa tradizione orale insegnatagli dalla madre. Nelle sue avventure egli si caccia spesso nei guai, ma riesce quasi sempre a uscirne illeso, spesso involontariamente. Giuf\u00e0 vive alla giornata, in maniera candida e spensierata, incurante di un mondo esterno che pare sempre sul punto di crollargli addosso. Personaggio creato in chiave comica, caricatura di tutti i bambini siciliani, Giuf\u00e0 fa sorridere, con le sue incredibili storie di sfortuna, sciocchezza e saggezza, ma ha anche il gran merito di far conoscere meglio la cultura dominante in Sicilia tra la fine dell'Ottocento e l'inizio del Novecento.\nTradizione reggina.\nGiuf\u00e0 \u00e8 ben radicato nella tradizione popolare di Reggio Calabria, dove \u00e8 descritto come un fessacchiotto che per\u00f2, al momento opportuno, tira fuori gli artigli. In buona sostanza nell'accezione reggina Giuf\u00e0 riacquista i caratteri della tradizione giudaico-spagnola e diventa paradossale: scaltro e sciocco, abile e pasticcione, coraggioso e vigliacchetto, laborioso ed infingardo, sincero e bugiardo, pronto ad assumere connotazioni diverse a seconda delle circostanze. Conosciutissimo e amatissimo dal popolo, ne diventa l'alter ego, l'unica vera maschera del territorio insieme a Giangurgolo. Probabilmente giunse dalla Sicilia, senza passare per\u00f2 per Messina. A Reggio la sua storia si accresce con le storielle dei rapporti con la \"Fata Morgana\" che, come tutti sanno, dimora nello Stretto.\nTradizione giudaico-spagnola.\nNella tradizione giudaico-spagnola Giuf\u00e0 \u00e8 un ragazzo intelligente e stupido, furbo e credulone, onesto e disonesto, triste e allegro, povero e ricco, credente e miscredente. Lo si ritrova in ogni situazione possibile: realistica, fantastica, assurda. Non sa comprare nemmeno un pomodoro ma sa vendere una pecora brutta e magra a un prezzo favoloso. \u00c8 figlio di un ricco ma non ha neppure una camicia. Non ha da mangiare ma nutre gli affamati. Insomma, \u00e8 un saggio, ma di una saggezza che non si riconosce a prima vista. Giuf\u00e0 incarna anche il ribelle alle convenzioni sociali, il burlone che si fa gioco di tutto e di tutti, che irride l'autorit\u00e0, la paura, la morte stessa; e in questa sua incontenibile, claunesca provocazione sta forse l'effetto catartico delle sue storie.\nOrigini storiche.\nSebbene la sua comparsa nella tradizione scritta siciliana risalga a tempi relativamente tardi (circa met\u00e0 Ottocento), Giuf\u00e0 (o Giuch\u00e0 o Joch\u00e0 o G'ha) \u00e8, in realt\u00e0, l'eroe o l'antieroe, di una serie di storie popolari fiorite nel bacino del Mediterraneo e diffuse in particolare nel periodo della diaspora giudeo-spagnola e : se le pi\u00f9 antiche testimonianze risalgono, infatti, a racconti arabi anonimi del IX secolo (come dimostra lo stesso nome del ragazzino, che, nel dialetto palermitano, divenne l'abbreviativo di Giovanni), \u00e8 nelle famiglie ebraiche di Turchia, Grecia, Bulgaria, regioni balcaniche dell'ex-Iugoslavia, Israele, Marocco, che le gesta eroicomiche di questa figura popolare si sono tramandate oralmente di generazione in generazione. Ancora oggi nei paesi del Maghreb sopravvivono cicli narrativi che hanno come protagonista Djeha (pron. \"giu\u00e0\"), che, con il siciliano Giuf\u00e0, di sicuro condivide una medesima radice popolare.\nNasreddin Khoja.\nSecondo alcuni, Giuf\u00e0 deriverebbe da un personaggio storico realmente esistito agli inizi dell'XI secolo d.C. nella penisola anatolica (l'attuale Turchia). Si tratterebbe della personalit\u00e0 piuttosto eccentrica di Nasreddin Khoja (Il Maestro Nasreddin), che nell'area culturale araba si sarebbe poi diffuso con il nome di \"Djeha\" o \"Jusuf\", innestandosi poi nella tradizione siciliana come \"Giuf\u00e0\" (da notare come, nella scrittura araba, le parole \"khoja\" (turco \"hoca\") e \"djuha\" si scrivono in maniera molto simile: solo dei punti diacritici le tengono distinte).\nLetteratura.\nGiuf\u00e0 \u00e8 uno dei nomi dati a Gurdul\u00f9, il personaggio di \"scemo del villaggio\" e scudiero del cavaliere Agilulfo nel romanzo di Italo Calvino \"Il cavaliere inesistente\", ambientato nella Francia carolingia.\nGiuf\u00e0 \u00e8 appunto il protagonista di uno dei racconti d\"Il mare colore del vino\", opera di Leonardo Sciascia. In questo racconto, Giuf\u00e0 va a caccia. Confondendo il capello di un cardinale con un uccello, spara al cardinale. Ucciso, lo porta a la mamma per cucinarlo. Dopo la sgridata della mamma, Giuf\u00e0 getta il corpo del cardinale in un suo pozzo. Gli sbirri del posto cominciano a cercare il cardinale e sentono il fetore nel pozzo. Siccome nessuno di loro vuole scendere nel pozzo, Giuf\u00e0 si offre. Una volta in gi\u00f9, invece di legare il corpo del cardinale, lega un montone che aveva pure gettato nel pozzo. "}
{"id": "246890", "revid": "287204", "url": "https://it.wikipedia.org/wiki?curid=246890", "title": "Monchaux-sur-Ecaillon", "text": ""}
{"id": "246892", "revid": "339392", "url": "https://it.wikipedia.org/wiki?curid=246892", "title": "Neuville (Nord)", "text": ""}
{"id": "246894", "revid": "1305772", "url": "https://it.wikipedia.org/wiki?curid=246894", "title": "Kropotkin (disambigua)", "text": ""}
{"id": "246898", "revid": "125838902", "url": "https://it.wikipedia.org/wiki?curid=246898", "title": "J\u00f3n \u00de\u00f3r Birgisson", "text": "\u00c8 conosciuto principalmente perch\u00e9 usa l'archetto di violoncello sulle corde della chitarra e per la sua acuta voce in falsetto. \u00c8 cieco all'occhio destro ed \u00e8 dichiaratamente gay. Il suo ex compagno Alex Somers (la coppia ha annunciato la separazione nel 2019) si \u00e8 occupato di gran parte della grafica dei Sigur R\u00f3s e insieme hanno realizzato un album, \"Riceboy Sleeps\". Hanno pubblicato il loro primo libro nel novembre 2006, la cui stampa fu limitata a 1000 copie. J\u00f3nsi \u00e8 vegano crudista.\nNel 2009 ha remixato il brano \"Come Back\" dei Depeche Mode, che \u00e8 stato incluso nel singolo \"Peace\" e a dicembre il suo sito ufficiale annuncia l'uscita del suo primo album solista, \"Go\", avvenuta il 5 aprile 2010.\nHa anche composto e cantato la canzone \"Sticks &amp; Stones\" che fa da colonna sonora al film d'animazione \"Dragon Trainer\" (\"\") del 2010.\nNel 2014 ha inoltre prestato la voce per la canzone \"Where No One Goes\" scritta con il compositore John Powell per il film d'animazione Dragon Trainer 2, e nel 2019 ha scritto e cantato la canzone \"Together From Afar\", colonna sonora del film d'animazione Dragon Trainer: Il Mondo Nascosto.\nBiografia musicale.\nNel 1995, J\u00f3nsi era membro del gruppo Bee Spiders, sotto lo pseudonimo di \"Jonny B\" (un riferimento a J\u00f3n Birgisson). Anche il suo collega Kjartan Sveinsson \u00e8 stato membro di quel gruppo, facendo la parte della cantante femminile. J\u00f3nsi aveva l'abitudine di portare gli occhiali da sole durante tutto il concerto. Nello stesso anno, i Bee Spiders vinsero un premio come \"gruppo pi\u00f9 interessante\" nel concorso per bande emergenti chiamato \"Musiktilraunir\" (esperimenti musicali), nel quale Kjartan apparve vestito da drag queen, rispecchiando fedelmente l'idea di cantante femminile. Il gruppo suonava lunghe canzoni rock e fu paragonato agli Smashing Pumpkins. J\u00f3nsi \u00e8 stato membro di un altro gruppo chiamato Stoned nel '92 e nel '93.\n\u00c1g\u00fast (il batterista della band) ricevette un archetto di violoncello per il suo compleanno e Georg cominci\u00f2 a usarlo per \"torturare\" il suo basso: l'effetto fu sgradevole, sicch\u00e9 J\u00f3nsi prov\u00f2 a usarlo sulla sua chitarra. Convinto dell\u2019efficacia di tale soluzione, da allora J\u00f3nsi usa l'archetto ad ogni concerto.\nLa prima canzone che J\u00f3nsi ha imparato a suonare con la chitarra \u00e8 stata \"Wrathchild\" degli Iron Maiden, quando aveva 13 anni. Gli Iron Maiden rimangono tuttora una delle band preferite di J\u00f3nsi.\nLa lingua madre di J\u00f3nsi \u00e8 l'islandese ma conosce anche l'inglese.\nCon i Sigur R\u00f3s.\nI Sigur R\u00f3s nascono il 4 dicembre 1994 da un'idea di J\u00f3nsi Birgisson, \u00c1g\u00fast \u00c6var Gunnarsson e Georg H\u00f3lm: il nome viene dalla sorellina di J\u00f3nsi, Sigurr\u00f3s (rosa della vittoria). Dopo la registrazione del loro primo singolo (\"Flj\u00fag\u00f0u\"), vengono notati dalla connazionale Bj\u00f6rk, che fece pubblicare il brano nella compilation che celebrava il cinquantesimo anniversario dell'indipendenza islandese.\nA causa di problemi quali gli studi di Georg in Inghilterra e gli impegni di J\u00f3nsi con un altro gruppo, i Bee Spiders, passarono tre anni prima dell'uscita del primo album, \"Von\" (speranza), nato nel settembre 1997 grazie ad un accordo con l'etichetta Smekkleysa (Bad Taste). Il disco, apprezzato dalla critica, non vendette per\u00f2 molte copie.\nL'album che port\u00f2 alla ribalta i Sigur R\u00f3s fu \"\u00c1g\u00e6tis byrjun\", pubblicato nel giugno del 1999, il disco che codific\u00f2 l'originalissimo sound del gruppo. Nel Regno Unito vennero pubblicati due singoli: \"Svefn-g-englar\" (\"sonnambuli\", ma \"englar\" significa angeli) e \"N\u00fd Batter\u00ed\" (\"nuove batterie\"). A questi singoli segu\u00ec l'album nel 2000.\nNel 2002 viene pubblicato \"( )\", terzo lavoro del gruppo. La particolarit\u00e0 di \"( )\" \u00e8 proprio nei testi, che in realt\u00e0 non esistono, dato l'esclusivo utilizzo del \"vonlenska\" o \"hopelandic\", una sorta di lingua artificiale inventata dal gruppo stesso.\nDopo una lunga attesa a settembre del 2005 viene pubblicato il quarto album della band, \"Takk...\" (\"Grazie...\"). Il disco, pi\u00f9 simile ad \"\u00c1g\u00e6tis byrjun\" che a \"( )\", \u00e8 un disco pi\u00f9 accessibile dei precedenti, ma il suono dell'album \u00e8 lontano dal genere pop-rock. Si tratta, del primo disco inciso dalla band per una major, la EMI.\nIn \"Takk...\" il gruppo ritorna a scrivere veri e propri testi, in islandese, in tutte le 11 tracce dell'album. Dall'album vengono estratti i singoli \"Hopp\u00edpolla\" e \"Gl\u00f3soli\".\nIl 23 giugno 2008 il gruppo pubblica \"Me\u00f0 Su\u00f0 \u00cd Eyrum Vi\u00f0 Spilum Endalaust\", anticipato il 28 maggio dal singolo \"Gobbledigook\", una canzone del nuovo album, insieme al video, pubblicata sul sito del gruppo.\nJ\u00f3nsi &amp; Alex.\nIl 20 luglio 2009 J\u00f3nsi e il suo compagno, Alex Somers, completano il loro primo album insieme, intitolato \"Riceboy Sleeps\", inciso con l'etichetta Parlophone. Si tratta di 9 tracce strumentali con la collaborazione del coro K\u00f3pavogsd\u00e6tur e del quartetto islandese Amiina.\nCarriera da solista.\nIl 26 maggio 2009 appare la notizia, sul sito ufficiale, che J\u00f3nsi stesse lavorando ad un nuovo disco solista, caratterizzato principalmente da musica acustica e arrangiamenti del compositore statunitense Nico Muhly. Il 4 dicembre viene pubblicato sul sito l'mp3 gratuito del brano \"Boy Lilikoi\" e viene annunciata la data di uscita per il 5 aprile. Il 22 marzo esce il primo singolo che anticipa l'album, \"Go Do\", prodotto da J\u00f3nsi, Alex Somers e Peter Katis.\nIl 5 aprile 2010, come promesso, esce il suo primo lavoro da solista, \"Go\", e inizia un tour mondiale.\nIl secondo singolo, \"Animal Arithmetic\", esce il 24 maggio 2010."}
{"id": "246903", "revid": "23390", "url": "https://it.wikipedia.org/wiki?curid=246903", "title": "M\u00fclhausen", "text": ""}
{"id": "246911", "revid": "2175", "url": "https://it.wikipedia.org/wiki?curid=246911", "title": "Quesnoy", "text": ""}
{"id": "246915", "revid": "2175", "url": "https://it.wikipedia.org/wiki?curid=246915", "title": "Rues-des-Vignes", "text": ""}
{"id": "246918", "revid": "1318658", "url": "https://it.wikipedia.org/wiki?curid=246918", "title": "Chun-Li", "text": "Chun-Li (\u6625\u9e97) \u00e8 un personaggio dei videogiochi, apparso per la prima volta nel picchiaduro Street Fighter II, secondo capitolo della serie Capcom Street Fighter.\nChun-Li \u00e8 il primo personaggio femminile comparso nella saga e l'unico personaggio femminile del secondo capitolo; sebbene non sia forte quanto gli altri personaggi, \u00e8 di gran lunga la pi\u00f9 agile.\nSecondo la biografia ufficiale della Capcom, Chun-Li \u00e8 nata nella Repubblica Popolare Cinese il 1\u00ba marzo 1968. \u00c8 alta 169\u00a0cm, il suo peso \u00e8 invece sconosciuto, in quanto lei stessa si rifiuta di divulgarlo. \u00c8 una tiratrice scelta (classificatasi sesta in una gara internazionale di tiro), le piacciono la frutta e i dolci europei.\nOdia il crimine, le persone poco chiare e odia completamente M. Bison (Comandante Vega nella versione giapponese del gioco). Ama dire di s\u00e9: \"I'm the strongest woman in the world!\" (\"Sono la donna pi\u00f9 forte del mondo\").\nNome.\nChun-Li non dispone di un cognome ufficiale. Alcune vecchie fonti ufficiali indicano in \"Chung\" il suo cognome; nella serie animata ad episodi \"Street Fighter II V\" e nel film \"Street Fighter - Sfida finale\", Chun-Li ha come cognome \"Zang\"/\"Zhang\" o \"Xiang\" a seconda delle versioni. In entrambi casi, la Capcom non ha ufficialmente riconosciuto ci\u00f2.\nBiografia.\nChun-Li nasce in Cina il 1\u00ba marzo del 1968, suo padre \u00e8 un agente dell'Interpol. All'et\u00e0 di cinque anni, Chun-Li vede un film di Bruce Lee, grazie al quale si avvicina alle arti marziali. Gen, un amico del padre, le insegner\u00e0 i primi movimenti. Durante una missione suo padre sparisce e Gen le consiglia di investigare sulla Shadaloo, una potente e mortale organizzazione criminale. Lei affronta il perfido e arrogante capo della Shadaloo M. Bison, ma sconfitta nel combattimento \u00e8 costretta a scappare. Bison promette di ucciderla, come ha fatto con suo padre, la prossima volta che s'incontreranno.\nChun-Li decide d'entrare nel comando dell'Interpol (ICPO - International Criminal Police Organization) per dare la caccia alla Shadaloo e prendersi la propria vendetta per la morte di suo padre.\nSi unisce all'ufficiale AWOL USAF \"Charlie\" in una missione non autorizzata per abbattere la Shadaloo. Insieme a Guile, un sottoposto di Charlie, distruggono la base tailandese della Shadaloo, ma Charlie sacrifica la propria vita per impedire la fuga di Bison.\nIn seguito, Chun-Li riceve l'invito per il secondo torneo dei \"World Warrior\", scoprendo cos\u00ec che Bison \u00e8 sopravvissuto alla distruzione della base in Thailandia. L'esito del torneo non \u00e8 mai stato chiarito.\nVi sono per\u00f2 importanti indizi che Chun-Li abbia guadagnato il diritto di affrontare Bison; di certo il combattimento per\u00f2 non ha luogo, in quanto Akuma annienta Bison prima del match grazie al suo \"Shun Goku Satsu\".\nAvuta in qualche modo la sua vendetta e costituita la pace, Chun-Li continua il suo lavoro di ufficiale di polizia, contribuendo allo smembramento della Shadaloo. Dopo il ritiro si dedica all'insegnamento delle arti marziali.\nTecniche.\nNella prima localizzazione americana ed europea di Street Fighter II questa tecnica era chiamata Whirlwind Kick (calcio Tromba d'Aria, forse per fare paragone con il Calcio Ciclone di Ryu e Ken), il nome \u00e8 stato per\u00f2 abbandonato subito dopo.\nAttrici.\nNel film \"Street Fighter - Sfida finale\" \u00e8 interpretata dall'attrice Ming-Na e odia M. Bison in quanto ha ucciso suo padre il giorno in cui ha conquistato il suo villaggio uccidendo gran parte della popolazione.\nNel 2009 la 20th Century Fox ha distribuito \"Street Fighter - La leggenda\", uno spin-off della saga di \"Street Fighter\", con protagonista Chun-Li interpretata da Kristin Kreuk.\nAccoglienza.\nRetrospettivamente, la rivista \"Famits\u016b\" ha classificato Chun-Li come la quarta eroina pi\u00f9 famosa dei videogiochi degli anni '90."}
{"id": "246922", "revid": "115768894", "url": "https://it.wikipedia.org/wiki?curid=246922", "title": "DVB-S2", "text": "In telecomunicazioni il DVB-S2, acronimo di \"Digital Video Broadcasting - Satellite second generation\", \u00e8 lo standard successore del DVB-S del consorzio europeo DVB Project per la televisione digitale satellitare.\nGeneralit\u00e0.\nIl sistema prevede la trasmissione di uno o pi\u00f9 flussi audio/video digitale della famiglia MPEG-2, utilizzando un sistema di modulazione QPSK o MAPSK, con codifica di canale concatenata.\nEsso \u00e8 stato sviluppato sulla base del sistema DVB-S, attualmente in uso per il broadcasting satellitare, e del sistema DVB-DSNG, utilizzato dagli studi mobili per inviare i contributi in collegamento esterno. Le principali novit\u00e0 introdotte, rispetto agli standard esistenti, risiedono nella capacit\u00e0 di variare i parametri di codifica e di modulazione (VCM, \"Variable Coding and Modulation\") ad ogni trama, e nella possibilit\u00e0 di rendere adattativo il cambiamento di tali parametri (ACM, \"Adaptive Coding and Modulation\"), sulla base delle informazioni raccolte dal canale di ritorno di ogni singolo utente. \nVerr\u00e0 utilizzato per tre scopi principali:\nDescrizione tecnica del sistema di trasmissione.\nCon riferimento alla figura, descriviamo brevemente le caratteristiche e lo scopo di ciascun blocco di elaborazione."}
{"id": "246929", "revid": "287204", "url": "https://it.wikipedia.org/wiki?curid=246929", "title": "Jon Thor Birgisson", "text": ""}
{"id": "246931", "revid": "466539", "url": "https://it.wikipedia.org/wiki?curid=246931", "title": "Roland Th\u00f6ni", "text": "Biografia.\nNativo di Trafoi, era cugino di Gustav, fuoriclasse dello sci alpino. Attivo nella Coppa del Mondo negli anni settanta, ottenne il primo risultato di rilievo il 7 febbraio 1971 nello slalom speciale di M\u00fcrren, in Svizzera, classificandosi 7\u00ba. Il 1972 fu il suo anno migliore. Il 13 febbraio vinse la medaglia di bronzo nello slalom speciale agli XI Giochi olimpici invernali di ; con lui sul podio il cugino Gustav, argento, e lo spagnolo Francisco Fern\u00e1ndez Ochoa, oro. Disput\u00f2 anche lo slalom gigante, classificandosi 27\u00ba.\nUn mese dopo in Coppa del Mondo nel giro di quattro giorni, dal 15 al 18 marzo, fu ottavo nella discesa libera della Val Gardena, terzo nello slalom gigante sempre in Val Gardena (primo podio), poi due volte primo nello slalom speciale, a Madonna di Campiglio e a Pra Loup. La sua ultima apparizione in una gara internazionale fu la discesa libera dei XII Giochi olimpici invernali di , chiusa al 14\u00ba posto.\n\u00c8 morto il 4 aprile 2021 all'et\u00e0 di 71 anni in seguito a un ictus.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "246935", "revid": "117218636", "url": "https://it.wikipedia.org/wiki?curid=246935", "title": "Ponte Felcino", "text": "Ponte Felcino (\"Pontfelcino\" in dialetto perugino) \u00e8 una frazione del comune italiano di Perugia, in Umbria.\nGeografia fisica.\nGeograficamente situato al limite nord-est del territorio di Perugia (a 7\u00a0km di distanza) e a circa 200 m s.l.m., il fiume Tevere lo attraversa interamente. Il territorio \u00e8 suddiviso in una parte pianeggiante, attorno all'alveo fluviale, ed in una parte collinare; in totale, \u00e8 abitato da circa 9.000 residenti, dato in crescita rispetto al censimento ISTAT 2011. \nPonte Felcino era la sede della VI circoscrizione del Comune di Perugia (le circoscrizioni sono state abolite recentemente), che comprendeva anche le frazioni di Fratticiola Selvatica, Villa Pitignano, Bosco, Colombella, Farneto, Piccione, Montelabate. Aveva circa 12.500 abitanti, distribuiti su una superficie di 59\u00a0km\u00b2.\nStoria.\nIl nome attuale deriva probabilmente dal volgarizzamento di quello di san Felicissimo, martirizzato in quei luoghi nel 761 dagli eretici ariani.\nTuttora, nella parte collinare del paese si trova un \"vocabolo San Felicissimo\", posizione nella quale venne costruita una chiesa nel XIV secolo, demolita poi nel 1775.\nIl nucleo originale del paese si sviluppa in pianura attorno al ponte sul fiume Tevere, originariamente costruito in epoca romana. Perci\u00f2 il nome per identificare Ponte Felcino \u00e8 variato nelle varie epoche linguistiche e storiche degli Umbri Etruschi Romani Longobardi di passaggio,considerando che prima della discesa degli Umbri c'era un lago a Y rovesciata in Umbria esteso nella pianura tiberina oltre le sponde attuali del Tevere, poi probabilmente il nome era riferito per assonanza alle felci e agli Etruschi per difendere il passaggio.\nTra il 1370 ed il 1380 \u00e8 citato pi\u00f9 volte in documenti storici, ove si afferma che venne utilizzato dalle truppe che si dirigevano ad assediare Perugia (prima le truppe pontificie e poi quelle mercenarie di Giovanni Acuto).\nNel 1451 il vecchio ponte, oramai dissestato e rimaneggiato nel corso dei secoli sulla preesistente struttura romana a tutto sesto, venne riedificato da Bartolomeo Mattioli di Torgiano, costruttore molto noto per aver realizzato parti del duomo e della vecchia sede dell'universit\u00e0, al centro di Perugia.\nNel 1819 l'imperatore d'Austria Francesco I e i suoi familiari, di passaggio a Perugia, si recarono a visitare l'ardita architettura del ponte.\nDurante la II guerra mondiale, il paese sub\u00ec pesanti bombardamenti alleati ed il ponte antico venne fatto saltare dai tedeschi in ritirata.\nEconomia.\nStoricamente, Ponte Felcino \u00e8 legato al Lanificio, sorto nel 1862 ad opera dei fratelli Leone ed Alessandro Bonucci, che con alterne vicende ha assicurato l'occupazione a gran parte della popolazione locale. Distrutto dalla ritirata tedesca del 1944, venne ricostruito dall'imprenditore Giacomo Silvio Guelpa, che in breve tempo lo riport\u00f2 ad un livello di primo piano nella produzione tessile nazionale. Al giorno d'oggi, dopo una grave crisi negli anni '80, fa parte della Manrico Holding ed \u00e8 denominato \"Manifatture Associate di Ponte Felcino 1862\".\nDal 1992 Ponte Felcino \u00e8 anche sede della Scuola di Giornalismo Radio Televisivo, presso Villa Orintia: nata in collaborazione con la RAI e l'Ordine Nazionale dei Giornalisti, ha lo scopo di formare le nuove leve del giornalismo in radio e TV.\nLa zona industriale della frazione \u00e8 una delle pi\u00f9 sviluppate dell'intero comprensorio perugino. Si possono annoverare anche un'industria per la produzione di macchinari zootecnici, una di materiali plastici per l'edilizia e il centro regionale di stoccaggio e distribuzione per varie catene di supermercati."}
{"id": "246937", "revid": "78273", "url": "https://it.wikipedia.org/wiki?curid=246937", "title": "Rolando Thoeni", "text": ""}
{"id": "246942", "revid": "767487", "url": "https://it.wikipedia.org/wiki?curid=246942", "title": "Paragraph 175", "text": "Paragraph 175 \u00e8 un documentario del 2000 diretto da Rob Epstein e Jeffrey Friedman, e narrato da Rupert Everett.\nIl film raccoglie la testimonianza di diversi uomini e donne che furono arrestati dai nazisti per omosessualit\u00e0 in base al paragrafo 175, la legge contro la sodomia del codice penale tedesco, che risaliva nella prima stesura al 1871, e che fu inasprito dai nazisti.\nTrama.\nTra il 1933 e il 1945, 100.000 persone furono arrestate in base al paragrafo 175. Alcuni di essi vennero imprigionati, mentre altri vennero mandati in campo di concentramento, e solo 4.000 sopravvissero. Nel 2000 si sapevano ancora in vita meno di dieci di questi uomini. Cinque di loro uscirono allo scoperto nel documentario e raccontarono per la prima volta le loro storie, considerate le ultime del Terzo Reich rimaste ancora sconosciute: Karl Gorath, Heinz D\u00f6rmer, Pierre Seel, Albrecht Becker, Heinz F.\n\"Paragraph 175\" racconta di un vuoto nella memoria storica ufficiale e ne rivela le conseguenze che ancora persistono, raccontate dalle storie private di uomini e donne che le hanno vissute: il combattente della resistenza gay e per met\u00e0 ebreo che negli anni della guerra aiut\u00f2 i rifugiati a Berlino; l'ebrea lesbica che fugg\u00ec in Inghilterra con l'aiuto della donna che amava; il fotografo tedesco, cristiano, che, arrestato e incarcerato per omosessualit\u00e0 e successivamente rilasciato, si arruol\u00f2 nell'esercito poich\u00e9 \"voleva stare con degli uomini\"; Pierre Seel, un ragazzo dell'Alsazia-Lorena che vide il ragazzo amato torturato e ucciso in un lager."}
{"id": "246944", "revid": "287204", "url": "https://it.wikipedia.org/wiki?curid=246944", "title": "Saint-Martin-sur-Ecaillon", "text": ""}
{"id": "246946", "revid": "599013", "url": "https://it.wikipedia.org/wiki?curid=246946", "title": "Sentinelle", "text": ""}
{"id": "246948", "revid": "486946", "url": "https://it.wikipedia.org/wiki?curid=246948", "title": "Motto Europeo", "text": ""}
{"id": "246950", "revid": "228587", "url": "https://it.wikipedia.org/wiki?curid=246950", "title": "Capacit\u00e0 produttiva", "text": "Per capacit\u00e0 produttiva nell'economia della produzione si intende generalmente il livello di output che permette all'unit\u00e0 produttiva (impresa, stabilimento, ecc.) di utilizzare i fattori nel modo tecnicamente ed economicamente pi\u00f9 efficiente, corrispondente quindi a quel volume di produzione per unit\u00e0 di tempo cui \u00e8 associato il costo medio unitario minore, quando sia dato e costante l'impianto di produzione.\nAlcuni parlano in tal caso di dimensione minima efficiente o capacit\u00e0 produttiva ottima, per distinguere questo dagli altri due significati con cui la locuzione \u00e8 utilizzata in economia:"}
{"id": "246952", "revid": "2175", "url": "https://it.wikipedia.org/wiki?curid=246952", "title": "Thun-l'Ev\u00eaque", "text": ""}
{"id": "246955", "revid": "287204", "url": "https://it.wikipedia.org/wiki?curid=246955", "title": "Vendegies-sur-Ecaillon", "text": ""}
{"id": "246957", "revid": "11694", "url": "https://it.wikipedia.org/wiki?curid=246957", "title": "Giorno Europeo", "text": ""}
{"id": "246958", "revid": "1652635", "url": "https://it.wikipedia.org/wiki?curid=246958", "title": "Claudio Sabelli Fioretti", "text": "Biografia.\nNato a Vetralla, in provincia di Viterbo, figlio del giornalista sportivo d'inizio Novecento Giuseppe Sabelli Fioretti, dopo aver frequentato il liceo classico \"Tito Lucrezio Caro\" di Roma, s'iscrive alla facolt\u00e0 di Scienze Politiche presso l'universit\u00e0 \"La Sapienza\", che tuttavia abbandona per dedicarsi al giornalismo. \nInizialmente, nei primi anni sessanta, scrive di sport su una piccola testata del Lazio, \"Selesport\". Si trasferisce poi a Milano, dove lavora per un settimanale di sport invernali, \"Nevesport\". Nel 1968 \u00e8 assunto a \"Panorama\" dal direttore Lamberto Sechi. Comincia la sua carriera da professionista, che lo porta a dirigere \"ABC\" (dal 1974), \"Panorama Mese\", \"Sette\", \"Cuore\" e \"Gente Viaggi\".\nNel 1997 ha tentato il lancio del mensile di satira Zapata, 'giornale di chi non si d\u00e0 pace' come prosecuzione dell'esperienza di Cuore chiuso l'anno prima.\nDopo aver lavorato a \"la Repubblica\", \"Tempo Illustrato\", \"L'Europeo\" e \"Secolo XIX\", dal 1999 inizia il suo rapporto lavorativo con il \"Corriere della Sera\" che lo porter\u00e0 a curare le interviste del settimanale \"Corriere della Sera Magazine\", per passare poi a \"La Stampa\".\nEditorialista di \"Io donna\", Sabelli Fioretti ha anche scritto molti libri tra i quali: \"Spadolini, il potere della volont\u00e0\" (1983, biografia dell'uomo politico Giovanni Spadolini); \"C'era una volta la provincia\" (1991, in forma di saggio); \"Gigliola Guerinoni\" (1993, sul caso giudiziario della \"Mantide di Cairo Montenotte\"); \"Dimmi, Dammi, Fammi\" (2000, sul rapporto tra uomini e donne),\"Voltagabbana\" (2004, sui personaggi che cambiano spesso idea in politica), \"La mia vita \u00e8 come un blog\", \"Grillini\" (libro intervista), \"Cossiga\" (libro intervista), \"Bondi\" (libro intervista), \"Travaglio\" (libro intervista), \"Mogol\" (libro intervista) e \"A piedi\" insieme a Giorgio Lauro, sul loro viaggio a piedi da Masetti di Lavarone a Cura di Vetralla. Inoltre ha scritto, per Chiarelettere, \"Stelle bastarde\" e \"L'oroscopo bastardo 2013\".\nNel 2004 ha realizzato per Rai 3 \"Startrekking\", sei puntate di interviste ad attrici e cantanti passeggiando sulle montagne delle Dolomiti insieme a Filippo Solibello. Dal 2009 al 2015 ha condotto su Radio 2 Rai, con Giorgio Lauro, la trasmissione \"Un giorno da pecora\". Nel corso del programma il duo intervistava in modo ironico vari personaggi politici e dello spettacolo italiani. Ospite frequente della prima edizione del programma fu il Presidente emerito della Repubblica Italiana Francesco Cossiga indicato nella trasmissione come dee jay \"K\"; inoltre la trasmissione si avvale della \"consulenza\" del mago Otelma, al quale viene chiesto di svelare il (presunto) futuro politico-professionale dell'ospite di turno. Dal 2016 conduce su Radio 2 Rai \"MeAnzianoYouTuberS\", insieme a Claudio Di Biagio e Federico Bernocchi, programma sullo scontro generazionale. Nel 2010 ha partecipato alla seconda edizione del reality di Italia 1 \"La pupa e il secchione\" in quanto parte della giuria.\nDal 18 dicembre 2015 collabora a Il Fatto Quotidiano. Dall'ottobre 2017 al giugno 2018 ha condotto, insieme a Nicoletta Simeone ed Adriano Panatta la trasmissione Tre di Cuori su Radio Uno, programma sull'amore, sui sentimenti e sulle lettere del cuore. Nello stesso periodo, e sullo stesso canale, insieme a Giorgio Lauro, ha condotto \"Senza Titolo\", una rassegna stampa satirica."}
{"id": "246961", "revid": "122637008", "url": "https://it.wikipedia.org/wiki?curid=246961", "title": "Ponte Valleceppi", "text": "Ponte Valleceppi (\"Ponfalceppo\" in dialetto perugino) \u00e8 una frazione di 3.826 abitanti del comune italiano di Perugia, in Umbria.\nGeograficamente situato a est del territorio di Perugia, a circa , il fiume Tevere lo attraversa interamente. Il territorio \u00e8 essenzialmente pianeggiante e in minima parte collinare. Il nome del paese appare spesso anche nella variante Pontevalleceppi.\nPonte Valleceppi era la sede della VII circoscrizione del Comune di Perugia, e si contano circa abitanti distribuiti su una superficie di . La frazione contigua di Pretola \u00e8 collegata tramite un ponte pedonale sul Tevere.\nStoria.\nAl pari di altre frazioni del comune di Perugia, la presenza nel nome della parole \"ponte\" indica l'origine del toponimo: il ponte sul fiume Tevere, probabilmente gi\u00e0 presente al tempo dei romani per permettere il collegamento tra Perugia ed il municipio romano di \"Arna\". Sull'origine del nome del ponte si fanno quattro ipotesi:\nNelle mappe medioevali appare con il nome di \"Ponte di val di ceppo\", mentre nel dialetto perugino attuale il nome del paese \u00e8 \"pon'falceppo\".\nLe prime citazioni ufficiali risalgono ad un documento del 1266, nel quale il consiglio di Perugia decide la costruzione di un ponte, che sar\u00e0 terminato nel 1334 in sostituzione del ponte (forse romano) preesistente e distrutto dal Tevere in piena. In epoca medievale la presenza di un mulino e relativa chiusa (ora demoliti) permise un discreto sviluppo del paese. Il paese viene raffigurato in una delle 40 mappe affrescate dal pittore perugino Danti ai musei vaticani, nel 1583.\nNel 1849, Leone Antolini vi fonda le prime scuole rurali dell'Umbria (anche a Ponte San Giovanni) aperte a tutti, con anticipo rispetto alle leggi del futuro Regno d'Italia: esse furono gestite per oltre un secolo dai figli Socrate, Latina, Cornelia e dalle nipoti Ausonia ed Enotria.\nDurante la II guerra mondiale, il ponte e la chiesa vennero danneggiati dai bombardamenti aerei degli alleati ed il ponte fu anche minato dall'esercito tedesco in ritirata, ci\u00f2 provoc\u00f2 la distruzione di un arco principale.\nEconomia e manifestazioni.\nStoricamente, la principale industria del paese \u00e8 rappresentata dal complesso della distilleria che, fondato a fine anni Cinquanta dalla famiglia Di Sarno sulla sponda opposta del Tevere rispetto a Ponte Valleceppi, \u00e8 poi rimasto progressivamente inglobato nel centro abitato, tanto da poter creare possibili problemi di evacuazione degli abitanti in caso di emergenza.\nVista la vicinanza con i campi toccati dal fiume Tevere, nel passato la produzione del tabacco veniva lavorata nel locale tabacchificio, oramai chiuso da diversi decenni ed in condizioni di pietoso abbandono nonostante la centralit\u00e0 della sua ubicazione (attualmente parzialmente demolito).\nAl giorno d'oggi, le Officine Meccaniche Galletti, con la loro produzione di macchinari per la lavorazione del calcestruzzo, rappresentano l'attivit\u00e0 industriale di maggior spessore e visibilit\u00e0.\nDurante il periodo estivo, vi si svolge la sagra denominata \"Sagra della Tagliatella\"."}
{"id": "246963", "revid": "533647", "url": "https://it.wikipedia.org/wiki?curid=246963", "title": "Elezione del Presidente della Repubblica Italiana del 2006", "text": "L'elezione del Presidente della Repubblica Italiana del 2006 si svolse tra l'8 e il 10 maggio.\nIl presidente uscente \u00e8 Carlo Azeglio Ciampi; risulta eletto, al IV scrutinio, Giorgio Napolitano, con 543 voti contro i 42 di Umberto Bossi. Ciampi, il cui mandato sarebbe scaduto il 18, si dimette il 15. Napolitano presta giuramento lo stesso giorno. Napolitano \u00e8 il primo ex comunista a diventare capo dello Stato.\nData delle votazioni.\nLo scioglimento delle camere della XIV legislatura della Repubblica Italiana influisce sulla data delle elezioni del presidente. Secondo l'articolo 85 della Costituzione italiana, senza lo scioglimento delle camere, la convocazione per l'elezione avrebbe dovuto aver luogo il 18 aprile 2006 ovvero trenta giorni prima della scadenza del mandato di Ciampi.\nLo stesso articolo 85 cita:\n\"Se le Camere sono sciolte, o manca meno di tre mesi alla loro cessazione, (la convocazione) ha luogo entro quindici giorni dalla riunione delle Camere nuove\".\nLa XV legislatura si insedia il 28 aprile e in rispetto della Costituzione, il 2 maggio il presidente della Camera dei deputati Fausto Bertinotti fissa la prima votazione all'8 maggio 2006.\nContesto.\nIn vista della scadenza del mandato di Ciampi, tra alcune forze politiche (DS, AN, UDC e Verdi) si profila l'ipotesi di una sua rielezione. In una dichiarazione del 3 maggio lo stesso Ciampi, per\u00f2, ribadisce la sua non disponibilit\u00e0 ad un rinnovo del mandato, sia per ragioni di et\u00e0 (86 anni) sia perch\u00e9 a suo avviso \u00abil rinnovo di un mandato lungo, quale \u00e8 quello settennale, mal si conf\u00e0 alle caratteristiche proprie della forma repubblicana del nostro Stato\u00bb.\nTra i favoriti, le forze politiche sembrano inizialmente convergere su Giuliano Amato. Il senatore a vita Francesco Cossiga esprime l'ipotesi che il neo presidente del Senato Franco Marini abbia i numeri per assumere l'incarico, contando su ampi consensi sia a destra che a sinistra, ma il medesimo dichiara di non voler essere candidato. Nell'ipotesi di una donna al Quirinale circolano i nomi di Emma Bonino, Anna Finocchiaro, Tina Anselmi e Franca Rame. A tal proposito il Ministro del lavoro uscente Roberto Maroni afferma: \u00abCi vorrebbe una donna sotto i 60 anni per dare un segnale in controtendenza. Ciampi, Bertinotti e Marini sono tutti sopra i 60\u00bb.\nNei giorni precedenti alla riunione del Parlamento in seduta comune, alcune dichiarazioni del leader del centrodestra Silvio Berlusconi e di alcuni suoi collaboratori lasciano intendere la possibilit\u00e0 di ampie intese sul nome di Massimo D'Alema. Il 5 maggio il segretario dei Democratici di Sinistra, Piero Fassino, in un'intervista al \"Foglio\" di Giuliano Ferrara, propone ufficialmente al centrodestra la candidatura D'Alema, per un'ampia intesa. Ci\u00f2 provoca alcune reazioni negative, all'interno sia dell'Unione (da parte del leader della Margherita Francesco Rutelli) sia dello stesso centrodestra (da parte dei leader di Alleanza Nazionale Gianfranco Fini e dell'UDC Pier Ferdinando Casini). Di conseguenza il 7 maggio la Casa delle Libert\u00e0 propone una rosa di quattro nomi: Giuliano Amato e il presidente del Senato Franco Marini (appartenenti allo schieramento di centrosinistra), Lamberto Dini e infine l'economista Mario Monti.\nNon ritenendo perseguibili le candidature proposte dal centrodestra, l'Unione si orienta sul nome di Giorgio Napolitano; lo stesso 7 maggio Fassino si reca nell'abitazione del senatore a vita chiedendogli di accettare la candidatura. Napolitano, prendendo atto dell'inesistenza di ampie intese sul suo nome, accetta a condizione che lo si voti soltanto a partire dal quarto scrutinio, quando, per essere eletti, basta la met\u00e0 pi\u00f9 uno dell'assemblea.\nL'elezione.\nNel primo scrutinio, lo schieramento di centrosinistra vota scheda bianca mentre la Casa delle Libert\u00e0 il candidato di bandiera Gianni Letta. Al secondo e al terzo scrutinio, entrambi gli schieramenti votano scheda bianca e la Lega Nord Umberto Bossi. Giorgio Napolitano \u00e8 eletto, senza particolari problemi, al 4\u00ba scrutinio, con 543 voti, tutti provenienti da centrosinistra.\n8 maggio 2006.\nI scrutinio.\nPer la nomina \u00e8 richiesta una maggioranza dei due terzi dei 1009 membri dell'Assemblea.\nPoich\u00e9 nessun candidato ha raggiunto il quorum richiesto, si procede ad un secondo scrutinio.\nTra i voti dispersi: Bruno Vespa, Oriana Fallaci, Francesco Guccini, Mino Martinazzoli, Franco Marini, Pier Ferdinando Casini, Antonio Bassolino, Roberto Formigoni, Leopoldo Elia, Umberto Veronesi, Cinzia Dato. Un voto anche per Giorgio Almirante (passato valido dal presidente Bertinotti in quanto ricondotto alla vedova Assunta Almirante).\n9 maggio 2006.\nII scrutinio.\nPer la nomina \u00e8 richiesta una maggioranza dei due terzi dei 1009 membri dell'Assemblea.\nPoich\u00e9 nessun candidato ha raggiunto il quorum richiesto, si procede ad un terzo scrutinio.\nTra i voti dispersi: Vasco Rossi, Luciano Moggi, Carlo Ancelotti e Barbara Palombelli.\nIII scrutinio.\nPer la nomina \u00e8 richiesta una maggioranza dei due terzi dei 1009 membri dell'Assemblea.\nPoich\u00e9 nessun candidato ha raggiunto il quorum richiesto, si procede ad un quarto scrutinio.\nTra i voti dispersi: Ornella Vanoni.\n10 maggio 2006.\nIV scrutinio.\nPer la nomina \u00e8 richiesta una maggioranza assoluta dei 1009 membri dell'Assemblea.\nRisulta eletto: Giorgio Napolitano (1\u00ba mandato)."}
{"id": "246964", "revid": "719580", "url": "https://it.wikipedia.org/wiki?curid=246964", "title": "Fattore produttivo", "text": "Un fattore produttivo (o fattore di produzione, o anche solo fattore) \u00e8 ciascun elemento necessario alla produzione di un bene o all'erogazione di un servizio. Ad ogni singolo fattore corrisponde un costo, per cui un'opportuna ricerca per utilizzare la migliore combinazione di fattori produttivi \u00e8 necessaria per poter determinare la soluzione pi\u00f9 economica e allo stesso tempo pi\u00f9 redditizia possibile per un'azienda.\nTerra, lavoro e capitale.\nL'economia classica individua tre fattori produttivi:\nAd ognuno dei tre fattori corrisponde un tipo distinto di prezzo o remunerazione: rispettivamente, la rendita, il salario e l'interesse. Alcuni economisti distinguono il Lavoro salariato dall'Imprenditoria, caratterizzata da rischio elevato e compensata dal profitto; sebbene l'economia neoclassica tratti il premio di rischio come concetto analitico assolutamente generale (Si veda tuttavia Enigma del premio azionario). \nPotremo allora concludere che allo Stato si pu\u00f2 procedere ad una rivisitazione critica della consistenza dei fattori della produzione suddividendoli nel modo seguente:\nLo Stato pu\u00f2 essere considerato un ulteriore fattore produttivo: assicura i servizi e le strutture \ndi base indispensabili per esercitare l'attivit\u00e0 produttiva. Alcune analisi libertarie definiscono lo Stato piuttosto un \"fattore protettivo\" o \"mezzo di protezione\".\nCaratteristiche dei fattori produttivi.\nFecondit\u00e0.\nI fattori produttivi possono essere divisi secondo l'attitudine a cedere la propria utilit\u00e0 economica in:"}
{"id": "246967", "revid": "767487", "url": "https://it.wikipedia.org/wiki?curid=246967", "title": "Left\u00f6ver Crack", "text": "Left\u00f6ver Crack \u00e8 un gruppo musicale statunitense formatosi nel 1999 sulle ceneri del gruppo Choking Victim.\nStoria del gruppo.\nIl loro esordio avviene nel 2001 con un album che, pronto da mesi, ritard\u00f2 la sua uscita per via della polemica con la casa discografica sul titolo. Alla fine venne variato da \"Shoot the Kids at School\" in \"Mediocre Generica\" e venne rivisto anche il lavoro sul booklet.\nNel 2004 pubblicano \"Fuck World Trade\" che \u00e8 incentrato sulle conseguenze dell'attentato dell'11 settembre alle Torri Gemelle."}
{"id": "246968", "revid": "107831", "url": "https://it.wikipedia.org/wiki?curid=246968", "title": "Stoner metal", "text": ""}
{"id": "246969", "revid": "1318658", "url": "https://it.wikipedia.org/wiki?curid=246969", "title": "Viva Radio 2", "text": "Viva Radio 2 \u00e8 stato un popolare programma radiofonico andato in onda dal 15 ottobre 2001 al 13 giugno 2008 sulle frequenze di Radio 2. I conduttori della trasmissione erano Fiorello e Marco Baldini con la partecipazione di Enrico Cremonesi, gi\u00e0 noto come direttore d'orchestra nella trasmissione televisiva (sempre condotta da Fiorello) \"Stasera pago io\". Oltre a Fiorello e a Marco Baldini, gli autori del programma erano: nella prima stagione Sergio Rubino, nelle successive Francesco Bozzi, Riccardo Cassini, Alberto Di Risio e Federico Taddia con la collaborazione ai testi di Roberto Testarmata, autore anche del testo della sigla del programma. La regia di tutte le edizioni era di Marco Lolli, con la collaborazione di Alessandro Provenzano.\nLa trasmissione non ha mai rilasciato podcast. Fino ad oggi sono stati prodotti sette CD che raccolgono una selezione delle migliori gag del programma e un DVD con il backstage.\nStoria.\n\"Viva Radio 2\" prende ispirazione da un vecchio programma, \"W Radio Deejay\", condotto sempre da Baldini e Fiorello sulle frequenze di Radio Deejay agli inizi degli anni novanta, pur avendo una struttura completamente diversa. La prima sigla del programma, \"W Radio 2!\" \u00e8 stata interpretata dai 360\u00ba, band con cui Fiorello ha anche prodotto un singolo; le altre sigle sono state tutte scritte da Enrico Cremonesi.\nNelle prime stagioni di Viva Radio 2 ad affiancare i due conduttori c'era solo il maestro Enrico Cremonesi, armato di pianoforte e sintetizzatore. Un'intera band, composta da Massimo Pacciani (batteria), Carmelo Isgr\u00f2 (basso), Antonello \"compress\" Corduzza (chitarra) e una sezione fiati, \u00e8 stata ingaggiata nelle ultime quattro edizioni per curare i momenti musicali del programma. Il gruppo, tra l'altro, ha partecipato all'incisione del cd di Fiorello \"A modo mio\".\nLa trasmissione, spesso accostata ad Alto gradimento, andava in onda in diretta dal luned\u00ec al venerd\u00ec, dalle 13.40 alle 15.00. Erano previste repliche dalle 7.00 alle 7.30 (di soli sketch) e dalle 22.40 alle 24.00 (replica completa). Nella stagione 2008, inoltre, si \u00e8 aggiunta una replica domenicale (dalle 11.00 alle 12.30). La diretta trasmetteva dalla sala A di Via Asiago in Roma.\nViva Radio due era basata soprattutto sulle gag comiche di Fiorello, che si esibiva in un repertorio di Imitazioni di personaggi veri e immaginari, interagendo con Marco Baldini e Enrico Cremonesi. Ad ogni puntata partecipava inoltre un ospite speciale, invitato per l'occasione.\nNella stagione 2006/2007, gli autori, date le ripetute richieste degli ascoltatori, hanno inaugurato la periodica sezione \"come eravamo\", con la messa in onda di vecchie gag.\nAlla fine della stagione del Campionato mondiale di Formula 1 2007, \u00e8 stato trasmesso un remix del dj Corrado Rizza intitolato \"By one point\" che remixava l'ultimo discorso tra Kimi R\u00e4ikk\u00f6nen e Stefano Domenicali, direttore del \"muretto\" Ferrari.\nPer festeggiare l'entrata diretta al 1\u00ba posto dell'Hit Parade con il cd del meglio di \"Viva Radio 2\" del 2007, Fiorello, Baldini e Cremonesi, il 21 giugno 2007, hanno fatto il giro dell'isolato della sede Rai di Via Asiago vestiti da Majorettes, accompagnati da Mike Bongiorno vestito da Zio Sam.\nLa stagione 2008 ha avuto la particolarit\u00e0 di iniziare con una settimana di \"prove tecniche di trasmissione\", senza pubblico. Il programma con il pubblico, come \u00e8 stato annunciato dallo \"speaker non professionista\" (Roberto Testarmata, un collaboratore del programma), \u00e8 iniziato il 18 febbraio. Terminata la stagione 2008, sempre su Radio 2 dal 14 luglio il programma ricominci\u00f2 sotto il nome di \"Viva Sdraio 2\", agli stessi orari del programma classico. Il programma venne trasmesso proprio da localit\u00e0 marittime, che variarono di settimana in settimana, e riproponeva gli sketch pi\u00f9 divertenti delle passate stagioni.\nNonostante il buon successo, il 27 settembre 2008 Fiorello ha dichiarato che Viva Radio 2 non sarebbe ripresa, sancendo cos\u00ec la chiusura della trasmissione e la volont\u00e0 di dedicarsi ad altri progetti.\nImitazioni.\nFra i personaggi parodiati da Fiorello si possono citare:\nAl programma collabora anche Gabriella Germani, che imita tra gli altri:\nAnche Enrico Cremonesi, pianista e direttore dell'orchestra del programma, fa da spalla a Fiorello, imitando fra gli altri:\nSpin-off.\nFino alla stagione 2006/07 il programma, nonostante il grande successo, era rimasto ancorato al mezzo radiofonico, con l'eccezione dell'ultima puntata della stagione 2005/06, che era andata in onda, all'orario consueto, contemporaneamente su Radio 2 e sul canale satellitare RaiSat Extra.\n\"Viva Radio 2 ...e anche un po' Raiuno\".\nLa stagione 2006-2007 del programma ha debuttato l'8 ottobre 2006 con una puntata speciale, in prima serata, andata in onda contemporaneamente su Radio 2 e su Rai Uno, intitolata \"Viva Radio2... e anche un po' Rai Uno\"; ospite d'eccezione \u00e8 stato Lelio Luttazzi, ritornato in televisione dopo tanti anni, che ha duettato con Fiorello in \"Chiedimi Tutto\".\nL'esperimento televisivo, visto il notevole successo riscosso, si \u00e8 ripetuto il 19 novembre 2006 con ospite d'eccezione Mike Bongiorno, raggiungendo punte di ascolti del 36%.\nLe puntate dell'ultima settimana della stagione 2006-2007 sono state riprese durante il normale svolgimento in diretta radiofonica dalle telecamere di RaiSat Extra, e trasmesse poi sul canale satellitare ogni sera alle 21.30.\n\"Viva Radio 2 minuti\".\nPer la stagione 2007-2008 Fiorello ha invece annunciato, anche tramite spot televisivi in bianco e nero (nei quali \u00e8 vestito da \"signorina buonasera\"), che verranno trasmesse 10 puntate di un breve show, in onda dal 21 gennaio 2008 (a seguito di ben due slittamenti di data) ogni sera alle 20.30, dopo il Tg1.\nIl programma \u00e8 stato anche presentato come \"il variet\u00e0 pi\u00f9 breve della storia\" ma, in realt\u00e0, dura ben pi\u00f9 a lungo pur limitandosi a soli 2 minuti di variet\u00e0 \"classico\".\nIl programma \u00e8 stato trasmesso in diretta dalla Sala B del palazzo della RAI di via Asiago, a Roma, lo stesso nel quale viene condotto il programma radiofonico. Tuttavia la scenografia \u00e8 stata ampiamente rivoluzionata al fine di renderla pi\u00f9 adatta ad una trasmissione televisiva: il palcoscenico \u00e8 infatti formato da una pedana circolare alle cui spalle \u00e8 situato il vero e proprio palco, dal quale compaiono gli ospiti. Infine, terminata la diretta dallo studio, veniva trasmessa una breve parodia del programma di Rai Uno \"Soliti ignoti\" (che andava in onda subito dopo), nel quale il \"giocatore\" (Marco Baldini) deve indovinare l'identit\u00e0 del \"personaggio\" che Fiorello imita.\nLa sigla del programma \"Viva Radio 2 Minuti\", musica di Enrico Cremonesi e testo di Roberto Testarmata, \u00e8 stata presentata in anteprima al TG1 durante un servizio di Vincenzo Mollica cantata dal vivo nel suo ufficio da Fiorello e dal suo gruppo di lavoro accompagnati alla tastiera dal M\u00b0 Enrico Cremonesi.\nLa prima puntata di \"Viva Radio 2... minuti\" \u00e8 stata vista da 10\u00a0616\u00a0000 telespettatori con il 37,47% di share.\nIl programma ha avuto successo, ma \u00e8 stato accusato dall'autore televisivo Pasquale Romano di aver fatto calare gli ascolti del suo programma \"Affari tuoi\".\nGli ospiti.\nGli ospiti vengono presentati dal siciliano \"Tommasino\" (Tommasino Accardo), personaggio gi\u00e0 apparso in \"Stasera pago io\", questa volta nella veste di un classico milanese.\nCuriosit\u00e0 e controversie.\n\"Viva Radio 2\" \u00e8 stato oggetto anche di varie polemiche, spesso a causa delle imitazioni di Fiorello. Negli ultimi mesi del 2006 ci sono stati contrasti con Fabio Fazio, a causa della concomitanza delle rispettive trasmissioni televisive, e con il Vaticano, per l'imitazione di Padre Georg G\u00e4nswein, segretario personale del Papa. Fiorello ha dichiarato di non avere pi\u00f9 proposto l'imitazione di Padre Georg dopo essere stato redarguito dalla madre.\nIl 23 dicembre 2005, durante la diretta, Silvio Berlusconi ha chiamato a sorpresa la trasmissione mentre era ospite Fabrizio Del Noce, interagendo con Fiorello e Baldini in un gag dello \"Smemorato di Cologno\"\".\" Un'altra telefonata a sorpresa \u00e8 stata quella di Carlo Azeglio Ciampi: il 16 maggio 2006 l'ex presidente della Repubblica ha chiamato la trasmissione, facendo gli auguri di compleanno a Fiorello e ironizzando con lo showman sui suoi difetti di pronuncia (oggetto di parodia).\nNella puntata del 9 marzo 2007 il senatore Ettore Pirovano della Lega Nord, credendo che una battuta fosse riferita ad Umberto Bossi, ha criticato pesantemente la trasmissione. La battuta era invece riferita a Francesco Bozzi, uno degli autori di \"Viva Radio 2\".\nIl 25 aprile 2007, per la prima volta nella storia del programma, sono stati assenti sia Fiorello che Baldini: la diretta, con sigla personalizzata (\"Vice Radio 2\") \u00e8 stata quindi condotta in studio dal comico Riccardo Rossi con Enrico Cremonesi\".\"\nL'ultima puntata della stagione 2005/06 \u00e8 stata mandata in onda su RaiSat Extra, e ci\u00f2 ha causato polemiche in alcuni settori della Rai che volevano la puntata trasmessa su un canale in chiaro.\nA seguito delle imitazioni di Viva Radio 2, \u00e8 nata una vera e propria amicizia tra Fiorello e Mike Bongiorno. Il presentatore, durante le stagioni 2006/2007 e 2008, veniva spesso chiamato in diretta da Fiorello negli ultimi minuti di trasmissione, dando vita a simpatici siparietti tra i due (\"Pronto, Mike? Come stai?\" \"Eh, sto mangiando\"). Le telefonate pi\u00f9 divertenti di Viva Radio 2 a Mike sono state poi raccolte nel CD \"Pronto c'\u00e8 Mike?\", uscito nel 2008.\nLa sigla delle ultime due stagioni, arrangiata da Enrico Cremonesi su testi di Roberto Testarmata, \u00e8 basata su \"Samoa Tamoure\" di Armando Trovajoli, colonna sonora de I mostri.\nDiscografia.\nDVD.\nIl 1\u00ba dicembre 2006 \u00e8 uscito un DVD contenente i dietro le quinte della trasmissione e sketch inediti intitolato Fiorello e Baldini visti da dietro. Ancora prima dell'uscita nei negozi erano state prenotate 150\u00a0000 copie del DVD (pari a 5 dischi di platino), battendo ogni record precedente di vendita. Il DVD comprende anche alcuni dietro le quinte delle pubblicit\u00e0 di Infostrada, con Mike Bongiorno e dello spettacolo teatrale di Fiorello Volevo fare il ballerino.\nParodie del programma.\nUna parodia del programma della Rai \u00e8 stata proposta con la sit-com \"Viva Radio Maria\" trasmessa nel programma \"Second Italy\" del canale televisivo satellitare Comedy Central. Sulla falsariga del programma \"Viva Radio2\", Ubaldo Pantani interpreta \"don Fioretto\", un prete simpatico quanto poco comico, mentre Paola Minaccioni veste i panni di \"suor Baldina\"; insieme conducono una fantasiosa trasmissione radiofonica su Radio Maria in cui commentano le e-mail degli ascoltatori (molto spesso su argomenti scottanti di attualit\u00e0) con qualche battuta irriverente, vista da un'estremizzata ma comica prospettiva cattolica."}
{"id": "246970", "revid": "958185", "url": "https://it.wikipedia.org/wiki?curid=246970", "title": "Concorrenza imperfetta", "text": "In economia, per concorrenza imperfetta si intende quella forma di mercato che assume in s\u00e9 alcune caratteristiche della concorrenza perfetta e altre caratteristiche proprie del monopolio.\nLa concorrenza \u00e8 una forma di mercato in cui tutti i produttori sono caratterizzati dalle medesime funzioni di produzione e di costo, con informazione perfetta, nel senso che tutti dispongono delle stesse informazioni e un'omogeneit\u00e0, quindi perfetta sostituibilit\u00e0, dei prodotti.\nTali ipotesi teoriche sono difficilmente riscontrabili in mercati reali e costituiscono, al pi\u00f9, un'approssimazione che pu\u00f2 essere o meno utile all'analisi economica. Al fine di realizzare un modello economico maggiormente corrispondente alle condizioni reali dei mercati, sono state apportate alcune modifiche al modello di concorrenza perfetta ; in particolare:"}
{"id": "246972", "revid": "125831320", "url": "https://it.wikipedia.org/wiki?curid=246972", "title": "Deutsche Bank", "text": "Deutsche Bank \u00e8 una banca tedesca, con sede a Francoforte sul Meno, in Germania, presso le Deutsche Bank Twin Towers. \u00c8 uno dei principali gruppi bancari mondiali, con sedi in Europa, America, Asia e Pacifico.\nDal 2012 al 2015 \u00e8 co-presieduta da Juergen Fitschen e Anshu Jain, dal 2015 all'inizio del 2018 dal britannico John Cryan, dall'aprile 2018 da Christian Sewing, tedesco e, con i suoi 47 anni, il pi\u00f9 giovane amministratore delegato nei 150 anni di storia della banca. La nomina di Sewing rappresenta il terzo cambio in sei anni al vertice della banca dopo tre anni consecutivi di perdite. Dal maggio 2017 il maggiore azionista \u00e8 un conglomerato cinese, HNA Group, con una partecipazione del 10% del capitale, ridotta all'inizio del 2018 al 7,9%.\nStoria.\nSotto il Regno di Prussia e l'Impero Germanico.\nFino al 1870 gli importatori ed esportatori tedeschi dipendevano dagli istituti di credito inglesi e francesi, e ci\u00f2 rappresentava uno svantaggio per loro in quanto gli effetti finanziari tedeschi erano quasi sconosciuti nel commercio internazionale e perci\u00f2 malvisti e soggetti ad un tasso di sconto superiore a quello applicato agli effetti inglesi o francesi.\nNel 1869 Adelbert Delbr\u00fcck aveva cercato inutilmente di convincere la \"Banca Mendelssohn\" a fondare \"una grande banca per operare, soprattutto nel commercio d'oltremare, che ci renda indipendenti dall'Inghilterra\". La sua idea trov\u00f2 invece accoglienza presso il banchiere e politico Ludwig Bamberger, che aveva viaggiato molto e che fino a quel momento aveva dovuto gestire i suoi crediti sul Sudamerica e l'Estremo oriente sulla piazza di Londra: perci\u00f2 il problema sollevato da Delbr\u00fcck l'aveva provato personalmente.\nLa \"Deutsche Bank\" fu fondata perci\u00f2 nel 1870 come banca specializzata nel commercio estero. L'istituto di credito fu autorizzato a costituirsi in forma di societ\u00e0 per azioni: fino ad allora in Prussia c'era una sola altra banca per azioni, la A. Schaaffhausen'scher Bankverein. La sede dell'istituto dovette essere fissata a Berlino, non ultimo perch\u00e9 la fondazione della Banca \"nasceva da intenzioni sinceramente patriottiche\": al momento della fondazione la sede era in una casa in affitto in \"Franz\u00f6sischen Stra\u00dfe 21\", ma gi\u00e0 dopo un anno la Banca si trasferiva in \"Burgstra\u00dfe 29\", nelle immediate vicinanze della Borsa.\nNei primi anni la organizzazione di una rete di agenzie era considerata un obiettivo secondario e le operazioni pi\u00f9 importanti venivano seguite dalla sede berlinese. Dalla vocazione al commercio estero deriv\u00f2 che le prime filiali nazionali della Banca fossero aperte a Brema (1871) e Amburgo (1872): entrambi i porti, peraltro, non appartevano inizialmente al territorio doganale tedesco. Successivamente fu incorporata la banca privata Dellbr\u00fcck di Francoforte, ribattezzata nel 1886 \"Frankfurter Bankverein\".\nMa soprattutto appariva necessario essere presenti in quello che era allora il maggior mercato finanziario del mondo, Londra. Cos\u00ec nel 1871 venne fondata nella capitale inglese la \"German Bank of London\", di cui la \"Deutsche Bank \" era socia accomandante per pi\u00f9 del 40%. Nel 1873 fu aperta una vera filiale londinese della DB.\nNel 1872 furono aperte le succursali di Shanghai e Yokohama, ma dovettero esser chiuse nel 1875.\nNel 1882 la \"Deutsche Bank\" divenne socia accomandataria in societ\u00e0 di Parigi e New York.\nDopo la crisi del 1873, la \"Deutsche Bank\" assorb\u00ec altre banche; in particolare nel 1876 incorpor\u00f2 la \"Deutsche Union-Bank\", nel cui edificio all'angolo fra \"Behrensstra\u00dfe\" e \"Mauerstra\u00dfe\" trasfer\u00ec la propria sede..\nNegli anni successivi la Banca intervenne nei mercati d'oltremare attraverso la fondazione di banche consociate. Le pressioni del Ministero degli esteri ebbero un certo peso nella fondazione della \"Deutsche Ueberseeische Bank\" e nella partecipazione alla \"Deutsch-Asiatische Bank\", ma il successo di queste societ\u00e0 dimostr\u00f2 che corrispondevano a una reale esigenza economica.\nLa \"Deutsche \u00dcberseeische Bank\" fu fondata nel 1886 per sfruttare i mercati sudamericani.\nNel 1889 fu la volta della \"Deutsch-Asiatische Bank\", costituita da un consorzio di tredici banche. La nuova banca, con sede a Shanghai, doveva competere con la forte concorrenza britannica. La \"Deutsch-Asiatische Bank\" apr\u00ec sette filiali in Cina (fra cui Hong Kong e Tsingtao), due in Giappone (Yokohama e K\u014dbe), una a Singapore e una a Calcutta.\nAl tempo della fondazione la \"Deutsche Bank\" era diretta da un Direttorio. Con la riforma del diritto societario del 1884 fu introdotta la distinzione di compiti, tuttora rispettata, fra \"Vorstand\" (Consiglio d'Amministrazione) e \"Aufsichtsrat\" (Consiglio di Vigilanza).\nI maggiori investimenti all'estero effettuati nei primi decenni furono quelli nelle ferrovie: la \"Northern Pacific Railway\" negli Stati Uniti e la ferrovia di Baghdad nell'Impero Ottomano (1888). \nNella costruzione della ferrovia anatolica la \"Deutsche Bank\" era coinvolta anche indirettamente, in quanto vi partecipavano industrie tedesche come la Philipp Holzmann (costruzione), Krupp (rotaie), Krauss &amp; Co., J.A. Maffei (locomotive).\nIn Germania la Banca oper\u00f2 il collocamento delle obbligazioni delle acciaierie Krupp (1879) e segu\u00ec la quotazione alla Borsa di Berlino dell'industria chimica Bayer. Un'altra cliente fu la BASF. \nLa \"Deutsche Bank\" fu anche azionista di maggioranza della AEG e della Siemens &amp; Halske, inoltre era azionista della Mannesmann. \nNegli anni Novanta dell'Ottocento la DB cambi\u00f2 strategia: fino ad allora si era concentrata nel finanziamento del commercio estero, delle industrie e nell'emissione di banconote. Queste attivit\u00e0 venivano svolte benissimo dalla sede centrale di Berlino. Ora era necessario un aumentare i contatti in provincia per assicurare un'ulteriore crescita all'istituto. La Banca intrecci\u00f2 alleanze con le grandi banche regionali, ottenendo in questo modo accesso alle principali regioni industriali tedesche. Fino ad allora c'erano solo le filiali di Brema, Amburgo e Francoforte. Il nuovo sviluppo cominci\u00f2 con l'apertura delle agenzie di Monaco (1892), Dresda e Lipsia (1901), Norimberga (1905), Augusta (1906).\nIl \"Banco Alem\u00e1n Transatl\u00e1ntico\" si dimostr\u00f2 essere il principale sostegno degli affari della \"Deutsche Bank\". La struttura economica decentrata del Cile rese necessaria l'apertura di varie filiali: nel 1897 a Iquique e Santiago del Cile, poi a Concepci\u00f3n e Valdivia. In Argentina prima della prima Guerra mondiale furono aperte le agenzie di Bah\u00eda Blanca, Cordoba, San Miguel de Tucum\u00e1n, Bell Ville, Mendoza e Rosario. rapidamente la banca si diffuse in tutta l'America Latina: Messico (1902), Per\u00f9 e Bolivia (1905), Uruguay (1906) e Brasile (nel 1911 San Paolo e Rio de Janeiro).\nNel 1903 la \"Deutsche Bank\", la \"Wiener Bankverein\" e il regno di Romania conclusero un accordo con cui la banca tedesca si assicurava la maggioranza della compagnia petrolifera rumena \"Steaua Romana\". Un anno dopo le attivit\u00e0 petrolifere della DB furono riunite in una \"holding\", la \"Deutsche Petroleum-Aktiengesellschaft\" (DPAG).\nLa prima Guerra mondiale e la Repubblica di Weimar.\nA partire dal 1914 e durante la repubblica di Weimar la politica della Banca fu quella dell'espansione interna mediante l'incorporazione di molti istituti regionali.\nDurante la prima guerra mondiale la \"Deutsche Bank\" partecip\u00f2 alla costituzione della nuova compagnia cinematografica, la \"Universum-Film-Aktiengesellschaft\" (UFA), sorta come mezzo di propaganda militare.\nLa sconfitta tedesca dopo la prima guerra mondiale ebbe conseguenze anche sulla \"Deutsche Bank\" in molti sensi. Gi\u00e0 all'inizio della guerra erano state chiuse le filiali nei paesi nemici, la pi\u00f9 importante delle quali era quella di Londra. Poich\u00e9 il commercio estero era uno dei punti di forza della banca, ci\u00f2 signific\u00f2 non aver pi\u00f9 accesso al mercato internazionale. Gli investimenti all'estero nelle ferrovie, petrolio e elettricit\u00e0 dovettero essere parzialmente abbandonati. Da allora in poi la Banca si dovette concentrare sul mercato interno.\nGli investimenti esteri della Germania erano impediti soprattutto dal peso delle riparazioni di guerra. Queste chiedevano troppo alla potenza economica tedesca: ne deriv\u00f2 il mancato adempimento delle direttive sulla Occupazione della Ruhr e la iperinflazione. La \"Deutsche Bank\", come le altre \"Gro\u00dfbanken\", non ebbe grossi danni: a perderci furono i piccoli risparmiatori, che avevano investito il loro denaro su libretti di risparmio e prestiti. A guadagnarci furono, invece, le industrie, che avevano potuto conservare i loro patrimoni in valori e valuta: prima della guerra la \"Deutsche Bank\" era ancora la pi\u00f9 grossa impresa tedesca per capitale e riserve, mentre nel 1924 si classific\u00f2 dopo otto imprese industriali.\nIl primo dopoguerra fu un'epoca di insolvenze bancarie. Avendo gi\u00e0 perso molte delle sue attivit\u00e0 estere, la \"Deutsche Bank\" fu obbligata a vendere altre partecipazioni.\nNegli anni successivi fra le imprese industriali si verific\u00f2 una serie di fusioni, che le banche gestirono e la \"Deutsche Bank\" spesso promosse. Fusioni esemplari furono quelle che portarono alla costituzione della \"Vereinigte Stahlwerke\" e della \"I.G. Farben\" (1925). La Banca svolse un ruolo rilevante nella fusione fra Daimler e Benz nel 1926.\nInoltre si costituirono grandi industrie come Flick o Stinnes. Le fortune di queste ultime provenivano da profitti di guerra o dell'epoca dell'inflazione e perci\u00f2 questi soggetti non avevano legami tradizionali con le banche. \nIl paesaggio bancario tedesco prima del 1929 vedeva sette \"Gro\u00dfbanken\", che avevano per\u00f2 scarsa importanza internazionale. Le pi\u00f9 importanti erano le quattro cosiddette \u201eD-Banken\u201c: \"Deutsche Bank\", \"Disconto-Gesellschaft\", \"Danat-Bank\" e \"Dresdner Bank\".\nNel 1929 venne rapidamente operata la fusione con la storica rivale, la \"Disconto-Gesellschaft\", in quella che prese il nome di Deutsche Bank und Disconto-Gesellschaft, che aveva 289 agenzie. La nuova banca nel linguaggio popolare divenne nota come \"DeDiBank\". Essa divenne la banca dominante in Germania e a livello internazionale divenne solamente un bel pezzo dietro alle principali concorrenti: le capoclassifica erano la \"National City Bank in New York\", la \"Midland Bank\", la \"Lloyds Bank\", la \"Guaranty Trust\", la \"Barclays Bank\", la \"Westminster Bank\" e la \"National Provincial Bank\".\nUna delle ragioni della fusione fu il risparmio di costi, un'altra la tendenza alla concentrazione che si era avuta negli anni venti. La fusione avvenne al momento giusto per aiutare a fronteggiare la crisi mondiale emergente. Grazie al taglio dei costi la \"DeDiBank\" fu l'unica \"Gro\u00dfbank\" ad evitare il ricorso ad aiuti pubblici durante la crisi bancaria tedesca del 1931. Al contrario, lo Stato dovette rilevare il 90% del capitale sia della \"Dresdner Bank\" (che nel 1931 si era fusa con la \"Danat-Bank\") che della \"Commerzbank\".\nDurante la crisi bancaria la DB incorpor\u00f2 addirittura alcune banche locali.\nL'evoluzione della crisi, e in particolar modo la stretta creditizia, danneggi\u00f2 gravemente la reputazione delle banche presso il pubblico. Molte imprese di medie dimensioni in quest'epoca dovettero chiudere per mancanza di liquidit\u00e0, cosa che aggrav\u00f2 la disoccupazione. Tutto ci\u00f2 rafforz\u00f2 la critica al grande capitale sia da parte dei comunisti che dei nazionalsocialisti e port\u00f2 alla radicalizzazione della politica. L'abbandono della politica deflattiva da parte del gabinetto von Papen \u2013 Schleicher nel 1932 non riusc\u00ec a fermare gli ulteriori sviluppi politici.\nSotto il Terzo Reich.\nDopo l'ascesa del Nazismo nel 1933 la \"DeDiBank\" licenzi\u00f2 i tre consiglieri d'amministrazione ebrei. Inoltre, furono esercitate sulla Banca forti pressioni, interne ed esterne, contro i dipendenti non ariani.\nNegli anni seguenti la \"Deutsche Bank\" prese parte all' \"arianizzazione\" dell'economia tedesca, ovvero alla confisca delle attivit\u00e0 imprenditoriali di propriet\u00e0 giudaica. Secondo gli storici, la DB fu coinvolta in 363 di queste confische, fra cui quella della banca Mendelssohn.\nLa \"DeDiBank\" svolse un ruolo importante nella gestione del debito estero tedesco durante la crisi degli anni trenta. Per evitare un'ulteriore fuga di capitali, si giunse a un accordo temporaneo con i creditori esteri con l'aiuto della \"Golddiskontbank\" (banca per il commercio estero). Furono dirigenti della \"DeDiBank\" a dirigere il comitato del debito tedesco, che annualmente negoziava per la continuazione dell'accordo.\nNel 1937 l'istituto di credito torn\u00f2 a chiamarsi \"Deutsche Bank\".\nDurante la seconda guerra mondiale la \"Deutsche Bank\" fu incaricata di gestire la \"Banca dell'Unione Boema\" di Praga, con filiali nel Protettorato e in Slovacchia; la \"Unione Bancaria\" in Jugoslavia; la \"Banca Albert de Barry\" di Amsterdam; la Banca Nazionale Greca di Atene, il Creditanstalt di Vienna; la \"Banca di credito Germano-Bulgara\" in Bulgaria e la \"Banca Comercial\u0103 Rom\u00e2n\u0103\" di Bucarest.\nSotto la Repubblica Federale.\nDopo la sconfitta tedesca nella seconda guerra mondiale le autorit\u00e0 d'occupazione alleate imposero nel 1948 che la \"Deutsche Bank\" fosse smembrata in dieci banche regionali.\nNel 1952 queste dieci banche furono riaccorpate in tre banche pi\u00f9 grosse: la \"Norddeutsche Bank AG\"; la \"S\u00fcddeutsche Bank AG\"; e la \"Rheinisch-Westf\u00e4lische Bank AG\". Nel 1957, finalmente, queste tre banche furono riunite per formare la \"Deutsche Bank AG\" con sede a Francoforte.\nNegli anni settanta la Banca torn\u00f2 ad espandersi internazionalmente, aprendo uffici di rappresentanza a Milano (1977), Mosca, Londra, Parigi e Tokyo.\nNegli anni ottanta la penetrazione nei mercati esteri divenne pi\u00f9 profonda: nel 1986 fu acquisita la Banca d\u2019America e d'Italia, fu la prima espansione significativa in un altro paese europeo. Nel 1989 venne compiuto il primo passo verso la creazione di un'importante presenza nel settore delle banche d'investimenti con l'acquisizione della banca d'affari inglese Morgan Grenfell.\nNegli anni novanta le tendenze dei decenni precedenti proseguirono: fu acquisita la societ\u00e0 americana Bankers Trust. mentre in Italia fu rilevata nel 1993 la Banca Popolare di Lecco e nel 1999 acquis\u00ec una quota di minoranza nella Cassa di Risparmio di Asti.\nNel 2001 la \"Deutsche Bank\" \u00e8 stata quotata alla Borsa di New York. Negli anni successivi continu\u00f2 la politica di acquisizioni in Europa: nell'ottobre 2009 rileva Sal. Oppenheim, la terza banca privata pi\u00f9 antica della Germania (dopo Berenberg Bank e Metzler Bank) con sede a Colonia e 220 anni di storia. La banca, a conduzione familiare, \u00e8 vicina al fallimento ed \u00e8 acquisita al prezzo di 1 miliardo di euro. Nel 2010 \u00e8 la volta di Deutsche Postbank.\nA partire dal 2011 la banca si lancia in una serie di speculazioni, in particolare negli Stati Uniti, che avranno conseguenze negative sui suoi conti. Nel 2015 il Ceo John Cryan presenta a settembre al \"supervisory board\" un piano di riorganizzazione che prevede il taglio di circa 23.000 posizioni a tempo indeterminato, circa il 25% del totale della forza-lavoro. L'8 ottobre comunica alla stampa che prevede nel terzo trimestre 2015 accantonamenti per 1,2 miliardi al fondo contenziosi, e svalutazioni straordinarie per 5.8 miliardi nel settore dei servizi bancari per le imprese (\"corporate banking\"), perch\u00e9 la banca ha adottato requisiti patrimoniali pi\u00f9 stringenti in vista di innovazioni legislative in merito.\nDopo aver chiuso il 2017 in rosso per il terzo anno consecutivo, nell'aprile 2018 Cryan \u00e8 costretto a lasciare prima del tempo l'incarico di Ceo a Christian Sewing il quale decide subito un forte riposizionamento dell'attivit\u00e0 della banca, fortemente esposta sull'attivit\u00e0 di trading: ridimensionamento delle attivit\u00e0 internazionali, in particolare negli Stati Uniti, e maggiore attenzione alle attivit\u00e0 di banca commerciale e asset management in Europa con una significativa riduzione del numero dei dipendenti nel 2018 in modo da contenere i costi sotto i 23 miliardi di euro.\nNell'estate 2018, dopo aver perso in un anno il 38% della capitalizzazione di Borsa scendendo a 20,2 miliardi di euro, Deutsche Bank esce dal principale indice europeo, l'Euro Stoxx 50, un paniere che raccoglie i primi cinquanta titoli.\nSalta la fusione con Commerzbank.\nAll'inizio del 2019 sono avviate le trattative per attuare il piano di cui si parla da tempo: fondere Deutsche Bank e Commerzbank, le due maggiori banche tedesche ed entrambe con problemi di scarsa redditivit\u00e0 e crediti in sofferenza. Stando al progetto, sarebbe dovuto nascere un mega gruppo bancario da quasi 2.000 miliardi di attivi, secondo in Europa dopo Bnp Paribas, con 2.500 filiali, 845 miliardi di depositi e 141.000 dipendenti. Una fusione, con il governo tedesco indicato come grande sponsor dell'operazione in quanto ha in mano il 15% di Commerzbank, vista da molti come l'unione tra due giganti malati nella speranza che insieme si sarebbero sorretti l'un l'altro. Deutsche Bank ha accumulato tra il 2011 e il 2018 sei miliardi di perdite nette con in portafoglio derivati pari 14 volte il Pil tedesco e ha dovuto pagare sempre nello stesso periodo 14,5 miliardi di dollari di multe per essere stata coinvolta in una serie di scandali bancari. La capitalizzazione di Borsa registra un meno 16 miliardi per Deutsche Bank e un meno 10 miliardi per Commerzbank, anch'essa in difficolt\u00e0 finanziarie.\nNel marzo 2019, la banca comunica un utile di 201 milioni a fronte di ricavi per 6.341 miliardi, con una flessione del 9% su base annua. Il ministro delle finanze tedesco, Olaf Scholtz, d\u00e0 la fusione per cosa fatta, ma i principali azionisti la pensano diversamente e il 25 aprile 2019 l'annuncio con due comunicati separati: salta la fusione a causa principalmente del robusto aumento di capitale previsto di almeno 10 miliardi e dei 30.000 esuberi.\nRistrutturazione e licenziamenti.\nDomenica 7 luglio 2019 il board della banca vara un maxi-piano di ristrutturazione: taglio di 18.000 posti di lavoro entro il 2022 (un quinto del totale); ridimensionamento nell'investment banking con l'uscita dalle attivit\u00e0 di vendita e intermediazione di titoli e dal reddito fisso (equivalente ad un taglio del 40% dell'attivit\u00e0 di investment banking); creazione di una bad bank in cui raccogliere le attivit\u00e0 in sofferenza (74 miliardi di euro, non tutti deteriorati). La ristrutturazione coster\u00e0 7,4 miliardi. \"Un passo doloroso ma inevitabile. Deutsche Bank si reinventa\", il commento dell'amministratore delegato Christian Sewing. Il piano scatta gi\u00e0 all'indomani con i primi licenziamenti in Asia, Gran Bretagna e Stati Uniti. Lasciano il capo del retail, Franck Strauss, e il capo dell'investment banking, Gart Ritchie.\nDati economici.\nNel 2017 la banca ha registrato ricavi per 26,44 miliardi di euro e una perdita di 735 milioni. Nel 2018 il fatturato \u00e8 sceso a 24,79 miliardi di euro ed \u00e8 ricomparso l'utile pari a 341 milioni.\nLogo.\nNel 1977 la banca ha creato il logo blu conosciuto in tutto il mondo \"Slash in a Square\", progettato da Anton Stankowski. Un quadrato che simboleggia la sicurezza e il controllo dell'ambiente all'interno del quale c'\u00e8 una barra che indica la crescita e lo sviluppo.\nControversie giudiziarie.\nNel 2009 due dirigenti italiani di Deutsche Bank e altri manager delle banche UBS, JPMorgan Chase e Depfa Bank, sono stati rinviati a giudizio in seguito ad un'inchiesta sui derivati al Comune di Milano con l'accusa di truffa aggravata. Dopo la condanna di primo grado, il 7 marzo 2014 la Corte d'appello di Milano ha assolto le quattro banche e tutti i manager perch\u00e9 \u201cil fatto non sussiste\u201d.\nScandalo Libor.\nIl 23 aprile 2015, la Deutsche Bank, \u00e8 stata multata per un importo di 2,5 miliardi di dollari per lo scandalo Libor. Libor, Euribor e Tibor, vengono utilizzati per fissare il costo dei prestiti fra banche i mutui delle case verso la clientela. La truffa ha portato alle dimissioni di molti dipendenti e al licenziamento dei sette responsabili: un direttore generale, quattro dirigenti e un vice presidente, tutti della sede di Londra, e un vicepresidente della sede di Francoforte. La FED aveva ricevuto una delazione fin dal 2007 ma oggi dice che l'aveva considerata una voce inattendibile. Malgrado queste denunce, anche i vertici della Deutsche Bank non ne sapevano nulla, anzi hanno affermato: \"Nessun membro del Consiglio di Gestione di Deutsche Bank, attuale o passato, \u00e8 coinvolto o era a conoscenza della condotta inappropriata dei trader\".\nIl risarcimento totale di 2,5 miliardi include 600 milioni di dollari che Deutsche Bank \u00e8 stata condannata a pagare al New York State Department of Financial Services, 800 milioni di dollari li pagher\u00e0 alla Commodities Futures Trading Commission, 775 milioni di dollari li pagher\u00e0 al Dipartimento di Giustizia USA e 340 milioni di dollari alla britannica Financial Conduct Authority.\nIn conseguenza della sanzione, il 26 aprile 2015 la banca ha annunciato un dimezzamento dell'utile annuale.\nDeutsche Bank in Italia.\nPer Deutsche Bank l'Italia rappresenta il primo mercato europeo, dopo la Germania. Dal 2008 al 2020 \u00e8 stata guidata dal direttore territoriale Flavio Valeri, poi avvicendatosi con Roberto Parazzini.\nLe prime attivit\u00e0 di Deutsche Bank in Italia riguardano il collocamento di obbligazioni per il Governo italiano, diverse province, enti territoriali e societ\u00e0 ferroviarie. \nLa prima collocazione risale al 1883 per il Comune di Roma con la conseguente quotazione presso la Borsa di Berlino. \nSette anni pi\u00f9 tardi Deutsche Bank fonda, in partnership con il Berliner Handels Gesellschaft, il Consorzio di Garanzia e collocamento per il business italiano ed \u00e8 tra i fondatori dell'Istituto di Credito Fondiario.\nNel 1894, affiancata da istituzioni finanziarie tedesche, austriache e svizzere, d\u00e0 origine alla Banca Commerciale di Milano, operando attivamente fino al 1914. \nNegli anni '60, la banca \u00e8 protagonista come lead manager nella quotazione sia di FIAT che di Olivetti alla Banca di Francoforte e come co-manager nell'emissione di 15 milioni di dollari di Autostrade Concessioni e Costruzioni.\nNel 1977 apre a Milano il suo primo ufficio di rappresentanza che, due anni dopo, diventa la prima filiale italiana del Gruppo.\nI due decenni successivi sono caratterizzati dall'acquisizione del 100% della Banca d\u2019America e d\u2019Italia, ceduta dalla Bank of America nel 1986 e della Banca Popolare di Lecco nel 1994, che \u2013 grazie a una continua crescita organica della banca negli anni - hanno portato il numero di sportelli oggi attivi sul territorio italiano a oltre 360. \nNel periodo tra il 1995 e il 1999 Deutsche Bank acquisisce Milano Mutui Spa, diventata poi la divisione Deutsche Bank Mutui, e Finanza &amp; Futuro Banca, attuale rete dei promotori finanziari della Banca. \nNel 2002 nasce in Italia Dws Investments Italy Sgr a seguito dell'estensione del marchio Dws Investments, sotto il controllo di Deutsche Bank, a tutti i prodotti dedicati al risparmio gestito a livello europeo.\nNegli anni successivi Finanza &amp; Futuro Banca entra a far parte della divisione retail Private and Business Clients di Deutsche Bank e la sua divisione assicurativa, Finanza &amp; Futuro Vita, cambia denominazione in Dws Vita Spa.\nDWS Vita SpA viene poi venduta a Zurich Financial Services Group nel 2008.\nNel 2006 DWS Investments Italy cede ad Anima SGR SpA la gestione dei fondi d'investimento, stringendo inoltre una partnership attraverso la quale la Anima SGR ottiene l'autorizzazione alla distribuzione dei fondi Deutsche Bank.\nSedi e struttura.\nLa Direzione Generale di Deutsche Bank in Italia \u00e8 situata a Milano in Piazza del Calendario (Bicocca). La banca possiede altre due sedi centrali: una a Milano in via Filippo Turati e una a Roma in Piazza SS. Apostoli.\nDeutsche Bank in Italia opera attraverso quattro divisioni: la divisione retail denominata \"Private &amp; Business Clients\" (PBC) che propone alla clientela privata e alle aziende di piccole e medie dimensioni un'offerta completa in termini di prodotti e servizi bancari; il \"Corporate Banking &amp; Securities\" (CB&amp;S) che offre servizi finanziari e di consulenza alle aziende di medie e grandi dimensioni, alle multinazionali, alle istituzioni finanziarie e alla pubblica amministrazione; il \"Global Transaction Banking\" (GTB) che opera attraverso l'offerta di prodotti e servizi di banca commerciale rivolti ad importanti clienti aziendali e istituzionali a livello globale; la divisione \"Asset e Wealth Management\" (Deutsche AWM) che offre una gamma completa di prodotti e servizi di risparmio gestito ad investitori istituzionali e individuali, oltre alla consulenza nella gestione dei grandi patrimoni.\nDeutsche Bank e l'arte.\nDeutsche Bank possiede una delle pi\u00f9 ampie collezioni di arte contemporanea a livello aziendale al mondo, grazie a una raccolta di oltre 60.000 opere, denominata Deutsche Bank Collection, dislocate in 900 sedi espositive delle banca tra le quali Francoforte sul Meno, Londra, New York, Tokyo, Hong Kong e Milano.\nA Milano la collezione \u00e8 stata inaugurata nel 2007, oggi conta oltre 400 opere disposte nelle sedi di Milano (Bicocca e via Turati) e a Roma (SS. Apostoli). I poli di Milano aprono periodicamente al pubblico in occasione di eventi, visite guidate e incontri d'arte, come durante la manifestazione \u201cInvito a Palazzo\u201d promossa dal 2002 dall'Associazione Bancaria Italiana (ABI). \nNel 2012 Forbes ha inserito la Deutsche Bank Collection nelle migliori \"corporate collection\" al mondo, insieme a quelle delle banche JPMorgan Chase e UBS.\nLa Fondazione Deutsche Bank in Italia.\nNel 2013 a Milano nasce la Fondazione Deutsche Bank Italia, la prima fuori dai confini tedeschi. \nIl primo progetto realizzato dalla Fondazione, sviluppato insieme alla Fondazione Cologni dei Mestieri d'Arte, \u00e8 stato l'iniziativa culturale \u201cLa Regola del Talento\u201d, che ha portato alla redazione di un volume da parte della casa editrice Marsilio Editori e della prima directory dedicati alle scuole d'arti e mestieri in Italia. \nLe iniziative promosse dalla Fondazione rientrano nel pi\u00f9 ampio impegno di Deutsche Bank in ottica di \"Corporate Responsibility\" (CR).\nSponsorizzazioni, collaborazioni e convegni.\nDeutsche Bank promuove il territorio italiano grazie a partenariati in diversi ambiti. La banca \u00e8 partner del Fondo Ambiente Italiano (FAI) con il quale sviluppa dal 2009 il progetto \u201cGrandi Orchestre Sinfoniche Internazionali per Deutsche Bank a favore del FAI\u201d con l'obiettivo di far esibire in Italia i principali ensemble del mondo della Comunit\u00e0 di Sant'Egidio; della Fondazione Cologni per i Mestieri d'Arte; della Fondazione con il Sud; della Fondazione Theodora Onlus e di altri. \nLa banca collabora anche con la Fondazione Banco Alimentare, a favore della quale il 2 luglio 2014 \u00e8 stato emesso il primo social bond della banca in Italia per un ammontare complessivo di 20 milioni di euro, promuovendo lo sviluppo delle attivit\u00e0 della Fondazione DB su tutto il territorio nazionale.\nDeutsche Bank \u00e8 anche partner della comunit\u00e0 di San Patrignano e dell'associazione italiana sindrome di Williams Onlus. A partire dalla stagione 2013-2014, Deutsche Bank \u00e8 top sponsor e banca ufficiale della squadra di calcio FC Internazionale.\nNel 2013 \u00e8 stata promotrice e organizzatrice, insieme ad Eni, della prima edizione in Italia della conferenza Women in Business &amp; Society e, nel febbraio 2015, \u00e8 stata main sponsor del 21\u00ba Congresso Assiom Forex, l'incontro annuale che vede coinvolti i principali operatori del mercato finanziario in Italia."}
{"id": "246974", "revid": "21079", "url": "https://it.wikipedia.org/wiki?curid=246974", "title": "Little earthquakes", "text": ""}
{"id": "246975", "revid": "125385446", "url": "https://it.wikipedia.org/wiki?curid=246975", "title": "Augusto De Marsanich", "text": "Biografia.\nSottufficiale nella prima guerra mondiale.\nDi origini dalmate, suo padre era un funzionario statale che ebbe una facile ascesa alle pi\u00f9 alte cariche durante il fascismo, tra le quali podest\u00e0 di Viterbo. Come il padre, Augusto fu fin dal 1921 un fervente fascista.\nEletto nel 1929 deputato con il PNF, insieme alla carriera politica intraprese nel 1927 anche quella di dirigente sindacale: fu infatti presidente della Confederazione fascista dei lavoratori del commercio (1929-1933). Giornalista, fu direttore de \"Il Lavoro fascista\". Fu membro del Gran Consiglio del Fascismo dal maggio al dicembre 1929.\nFu rieletto alla Camera nel 1934, e quindi nominato sottosegretario al ministero delle comunicazioni (Poste e Telegrafi) nel gennaio 1935 al novembre 1939 e per la Marina mercantile fino al febbraio 1943.\nDal 1939 fu consigliere nazionale della Camera dei Fasci e delle Corporazioni.\nAder\u00ec alla Repubblica Sociale Italiana e fu nominato presidente del Banco di Roma fino al 25 maggio 1944 e, successivamente, presidente dell'Alfa Romeo.\nSua sorella, Teresa Iginia \"Gina\" De Marsanich, sposata con Carlo Pincherle, di confessione ebraica, fu la madre di Alberto Moravia.\nNel dopoguerra, entrato nel Movimento Sociale Italiano poco dopo la sua costituzione, De Marsanich, durante il primo congresso del partito, del 1948, espresse la famosa dichiarazione: \u201cNon restaurare, non rinnegare\u201d.\nSegretario del MSI.\nNel 1950 sostitu\u00ec Giorgio Almirante alla segreteria del partito.\nIl 26-28 luglio 1952 fece celebrare a L'Aquila il 3\u00ba Congresso nazionale del Movimento Sociale Italiano. Fu deputato della Repubblica Italiana nel 1953, eletto nelle circoscrizioni di Roma e de L'Aquila.\nDal 10 ottobre 1954, per motivi di salute, gli subentr\u00f2 come segretario del partito Arturo Michelini.\nPresidente del partito.\nDal 10 ottobre 1954 fu presidente del partito, fino al 1972, oltre a reggere per pochi mesi la presidenza onoraria dell'MSI-DN, la nuova formazione nata dall'unione tra MSI e monarchici.\nFu riconfermato alla Camera nel 1958 e nel 1963.\nNel 1964, fu candidato dal suo partito alle elezioni per la presidenza della Repubblica, che videro l'elezione di Giuseppe Saragat, ottenendo un massimo di 41 voti, al 4\u00ba scrutinio. \nNel 1968 fu eletto al Senato, dove rest\u00f2 fino al 1972."}
{"id": "246978", "revid": "125220976", "url": "https://it.wikipedia.org/wiki?curid=246978", "title": "Bruno Pesaola", "text": "Ha legato il suo nome soprattutto alla storia del Napoli, del quale \u00e8 stato a lungo giocatore e poi allenatore, e della Fiorentina con cui, da allenatore, ha vinto lo scudetto nel campionato 1968-1969.\nEra soprannominato \"petisso\" (piccoletto).\nBiografia.\nPesaola era figlio di un calzolaio marchigiano, Gaetano (che lasci\u00f2 Montelupone, in provincia di Macerata, nei primi anni venti), e di Inocencia Lema, entrambi emigrati in Argentina. Orfano di padre da giovanissimo, arriva in Italia grazie all'interessamento di un parente italiano, con l'intento di rimanervi pochi anni.\nDurante la sua carriera di allenatore era celebre il fatto che fumasse molte sigarette durante ogni partita e indossasse un cappotto di cammello portafortuna. Alla sua figura di allenatore si \u00e8 ispirato il regista Paolo Sorrentino per il personaggio del \"Molosso\", interpretato da Nello Mascia nel film \"L'uomo in pi\u00f9\". Il figlio, Diego Roberto, \u00e8 noto con il nome d'arte di Zap Mangusta.\nTerminata la carriera da allenatore si \u00e8 stabilito a Napoli, nel quartiere Vomero, citt\u00e0 a cui era rimasto tanto legato da definirsi \"un napoletano nato all'estero\", divenendo opinionista per diverse trasmissioni televisive locali e nazionali; a riprova del profondo legame con la citt\u00e0, il 20 novembre 2009 la giunta comunale partenopea gli ha conferito la cittadinanza onoraria. \u00c8 deceduto il 29 maggio 2015, a ottantanove anni, all'ospedale \"Fatebenefratelli\" di Napoli per un collasso cardiocircolatorio.\n\u00c8 stato ricordato con un minuto di silenzio sui campi di Napoli e di Firenze.\nCaratteristiche tecniche.\nDa giocatore, Carlo Felice Chiesa lo ha definito \u00abgeniale nel pennellare cross millimetrici\u00bb e sottolinea la bravura nel dribbling e la precisione nel tiro. In seguito, da allenatore si era dimostrato eccelso nell'interpretazione delle gare, che affrontava con grande sagacia tattica, confessando che in alcune partite, mentre con le mani faceva visibilmente segno alla squadra di avanzare, a voce ordinava di retrocedere. Bruscolotti lo ricorda come un grande motivatore, abile nel trovare modi per stimolare i giocatori, Pecci per l'ambiente rilassato che creava anche nelle situazioni pi\u00f9 difficili della stagione.\nCarriera.\nGiocatore.\nClub.\nGli inizi in Argentina.\nInizi\u00f2 la carriera calcistica nella squadra juniores del Dock Sud e pass\u00f2 a 14 anni alle giovanili del River Plate allenate da Renato Cesarini, giocando con le riserve insieme ad Alfredo di St\u00e9fano, avendo la strada sbarrata dalla concorrenza di Loustau. Gioca nell'Almagro e dal 1944 al 1946 nel Dock Sud, arrivando con quella societ\u00e0 a giocare in prima squadra, all'epoca all'ultimo posto del campionato cadetto argentino.\nRoma.\nArrivato con il pi\u00f9 quotato all'epoca Osvaldo Perretti, Pesaola si trasfer\u00ec alla Roma nell'agosto 1947, facendosi apprezzare per la sua velocit\u00e0 in campo e l'aggressivit\u00e0, risolvendo il problema persistente della squadra, la mancanza di una buona ala sinistra e distinguendosi come attaccante veloce, abile nelle finte e prolifico. Concluse la prima stagione con 11 reti, tra cui una doppietta al Napoli (il 21 dicembre 1947, nella vittoria in trasferta della Roma per 2-1) ed una tripletta al Genoa (il 4 gennaio 1948 nella vittoria in trasferta per 4-2, mentre nella seconda annata segn\u00f2 8 volte.\nDiventa in quegli anni, con la popolarit\u00e0 conquistata in campo, amico degli attori e recita con Walter Chiari in \"L'inafferrabile 12\" e Carlo Dapporto in \"L'inafferrabile 13\". Anche a causa della frattura di tibia e perone, subita durante una partita contro il del 26 febbraio 1950 e provocata dall'avversario Gimona per reazione ad un presunto torto inflitto al compagno Gino Giaroli mentre l'azione di gioco era da tutt'altra parte, Pesaola fu costretto a fine stagione a lasciare Roma; Gimona, che pot\u00e9 contare sul perdono di Pesaola, fu dapprima squalificato a vita, poi la pena fu ridotta a due anni ed infine ulteriormente abbassata ad undici mesi; altre fonti riportano un'ulteriore diminuzione della pena a 6 mesi in seguito al perdono.\nTermin\u00f2 la stagione colpito nuovamente da un grave infortunio: il 9 aprile 1950 contro l'Atalanta si ruppe il perone in uno scontro con Gariboldi.\nNovara.\nL'infortunio \u00e8 cos\u00ec grave che pensa lui stesso di essere arrivato alla fine della carriera; passa quindi in prestito al Novara di Monzeglio con cui disputa due stagioni giocando con Silvio Piola, che l'ha convinto a non tornare in Argentina: il suo trasferimento fu risolto quando Piero Omodei, avvocato e dirigente della squadra piemontese, sald\u00f2 il conto dell'albergo occupato dal giocatore a Cremona, durante la riabilitazione. Debutta con i piemontesi nella gara contro il del 5 novembre 1950 dove realizza il terzo gol del Novara nella vittoria interna per 3-2 pur dovendo affrontare la marcatura anche fallosa di Grava; disputa due stagioni in Serie A, segnando un gol alla Juventus, il 29 aprile 1951 nella vittoria interna per 3-1, prima vittoria dei novaresi contro i bianconeri dopo undici anni e (l'anno dopo) ottenendo con la squadra un ottavo posto nel campionato 1951-1952, piazzamento mai pi\u00f9 raggiunto o migliorato dai piemontesi a cui contribuisce segnando 8 reti. Non potendo rientrare alla Roma, retrocessa in Serie B, per regolamento si accasa quindi per 33 milioni (con 6 milioni d'ingaggio per lui) al , dietro suggerimento della moglie Ornella, che era stata eletta Miss Novara in quegli anni, divenendo uno dei giocatori simbolo della citt\u00e0 partenopea, in cui soggiorna come calciatore per otto anni.\nNapoli.\nArriva in Campania per far coppia con l'altro neoacquisto Jeppson, ritrovando come allenatore Monzeglio e mettendosi in luce gi\u00e0 nelle amichevoli internazionali estive: con Jeppson, anche in campionato, forma una coppia di attaccanti efficace, capace di portare il primo anno ad avere il terzo migliore attacco del campionato: sigla nel primo anno 7 reti, tra cui il primo dei tre gol con cui il 18 gennaio 1953 gli azzurri battono la (che alla fine della stagione si classificher\u00e0 al secondo posto perdendo lo scudetto per due punti) in casa per 3-2 mentre i partenopei concludono la stagione quarti in classifica a sei punti dalla squadra campione d'Italia.\nDopo una stagione 1953-1954 in flessione, Napoli quinti alla fine del campionato a 13 punti di distanza dai campioni d'Italia e con il sesto miglior attacco ed un'altra stagione 1954-1955 in ulteriore flessione (Napoli sesto a dieci punti dai campioni d'Italia con l'ottavo miglior attacco) nel 1955-1956 sorsero problemi tra la squadra e l'allenatore Monzeglio, dovuti alle carenze in difesa che annullavano gli effetti di un gioco della squadra spettacolare.\nIn questi anni cambier\u00e0 ruolo per la presenza di giovani e affermati campioni in squadra, pur mantenendosi importante negli equilibri di gioco degli azzurri, passando da ala a regista offensivo e all'occorrenza punta: realizz\u00f2 una doppietta al di Schiaffino e Buffon il 7 ottobre 1956, in trasferta a Milano.\nMonzeglio venne quindi sostituito da Amadei e con la nuova dirigenza arriva nella stagione 1957-1958 il quarto posto finale, con la squadra che a fine campionato \u00e8 il secondo miglior attacco della Serie A dopo la Juventus campione d'Italia. In questa stagione un suo gol all'Inter, del 5 gennaio 1958, in cui dopo aver rubato il pallone a Fongaro batt\u00e9 il portiere Matteucci, fu particolarmente apprezzato, fece parte della sigla alla \"Domenica Sportiva\" per vari anni. Successivamente il 2 febbraio 1958 la sua rete porta alla vittoria per 1-0 contro il Milan nella gara casalinga e a fine campionato \u00e8 tra i protagonisti di una vittoria in casa contro la Juventus per 4-3 con la squadra che in quei giorni lottavano ancora per la conquista dello scudetto.\nFu tra i protagonisti del successo casalingo del 6 dicembre 1959, nella gara che segn\u00f2 l'inaugurazione dello Stadio San Paolo, quando i partenopei vinsero 2-1, sotto gli occhi di Umberto (all'epoca presidente della FIGC) e Gianni Agnelli, sulla Juventus del \"Trio Magico\" Boniperti-Charles-S\u00edvori, in una sfida in cui, secondo il \"Corriere dello Sport\", pur giocando fuori ruolo per un incidente di gioco capitato al compagno di maglia Lu\u00eds Vin\u00edcio, riusc\u00ec a creare pericoli alle retrovie della formazione piemontese; ne fu anche capitano dal 1953 al 1960, totalizzando 240 presenze con 27 gol.\nGenoa e Scafatese.\nNel 1960 lascia Napoli su pressione dell'allenatore in carica dei partenopei Amadei, a cui era legato da profonda e nota inimicizia per passare per una stagione in Serie B con il Genoa. Aiuta la squadra ligure a salvarsi dalla retrocessione: gioca 20 gare segnando 5 reti, di cui due nella gara contro il Foggia, nel girone di ritorno; passa quindi alla Scafatese come giocatore-allenatore.\nNazionale.\nEsord\u00ec nella Nazionale B l'11 dicembre 1953 a Istanbul nella gara Italia B-Turchia 1-0, la prima di 6 partite con questa selezione: nell'occasione fornisce a Galli il passaggio con cui quest'ultimo realizz\u00f2 il gol della vittoria. Gioca anche la gara dell'11 aprile 1954 un pareggio casalingo per 0-0 contro la nazionale B della Francia e la gara di Coppa del Mediterraneo Italia-Turchia (1-1, disputata il 26 giugno 1955).\nHa disputato anche come oriundo una gara nella Nazionale maggiore, debuttando a Lisbona il 26 maggio 1957 in -Italia (3-0), in una gara condizionata dagli infortuni di Alcides Ghiggia e Giuseppe Chiappella quando il risultato era ancora sull'1-0 ed il cui risultato si fece pesante solo negli ultimi minuti di gioco.\nAllenatore.\nScafatese e Napoli, primo periodo.\nLa sua prima panchina \u00e8 quella della Scafatese, in qualit\u00e0 di giocatore-allenatore, nel campionato 1961-1962. Il 31 gennaio 1962, con il Napoli che rischia di retrocedere dalla Serie B, subentra a Fioravante Baldi su suggerimento dell'allora neodirigente Fiore, dando al Napoli la promozione in Serie A e la prima Coppa Italia nonch\u00e9 primo trofeo vinto dai partenopei nella loro storia, consentendo ad una squadra militante in Serie B di vincere il trofeo per la prima volta. L'anno successivo si vide affiancare sulla panchina del Napoli da Eraldo Monzeglio, questa volta come Direttore Tecnico per la mancanza dell'abilitazione necessaria a Pesaola; la coabitazione non fu comunque positiva per divergenze di idee che non riuscirono ad appianare.\nSavoia e Napoli, secondo periodo.\nLascia quindi Napoli e rimane quindi parzialmente inattivo nella stagione 1963-1964: in quell'annata scende infatti tra i dilettanti per allenare il Savoia brevemente: lasci\u00f2 la squadra dopo quattro mesi, con la squadra impegnata negli spareggi per salire di categoria.\nTorna quindi ad allenare i partenopei e nella stagione 1964-1965 riporta la squadra in Serie A valorizzando quel Juliano che diventer\u00e0 storico capitano della squadra, convince Sivori a venire al Napoli e conquista inoltre il primo trofeo europeo (la Coppa delle Alpi nel 1966, dopo aver stimolato con un trucco l'aggressivit\u00e0 di Omar S\u00edvori) e la porta al secondo posto nel 1968, risultato mai raggiunto prima dalla squadra campana riuscendo a far convivere in squadra due giocatori affermati come Altafini e Sivori. L'anno successivo, per via di contestazioni che coinvolgono anche la sua famiglia, tuttavia Pesaola lascia il club campano.\nFiorentina.\nPassa quindi alla Fiorentina, pur rimanendo legato emotivamente alla societ\u00e0 partenopea. Durante la permanenza in Toscana rischi\u00f2 infatti una pesante squalifica per aver preso un impegno con il presidente del Napoli Ferlaino: dopo aver promesso di passare all'Inter si accord\u00f2 per tornare al Napoli pur essendo tesserato con la Fiorentina ma cambi\u00f2 idea dopo aver visto che gli acquisti che aveva richiesto non erano stati effettuati; fu graziato da Artemio Franchi, dirigente vicino alla squadra viola, che lo fece cos\u00ec rimanere a Firenze. La dirigenza gli chiede di andare avanti con una squadra giovane, a parte il campione Amarildo (peraltro in rotta con la societ\u00e0 e che con lui torner\u00e0 a giocare a buon livello), che l'anno precedente era stata tra le prime in classifica.\nCome allenatore in Toscana conquista uno scudetto alla guida della Fiorentina nel 1968-1969, nel girone di ritorno la viola super\u00f2 la Lanerossi e and\u00f2 in testa: da quel momento i gigliati non persero un colpo, riuscendo a tenere distanziate Cagliari e Milan. L'11 maggio, espugnando il campo della a Torino per 2-0, la Fiorentina si laurea per la seconda volta nella loro storia Campioni d'Italia, grazie anche ad una difesa che concesse pochi gol; come nel campionato 1955-56 (18, seconda migliore difesa di quella stagione), i viola persero una sola partita, quella contro il Bologna, registrando un'inedita imbattibilit\u00e0 in trasferta.\nDa campione d'Italia, Pesaola riporta la Fiorentina in Coppa Campioni dopo essere stata, nel 1957, il primo club italiano a disputare una finale. Sul fronte nazionale invece, i viola iniziarono bene il campionato prima di essere sorpassati dal Cagliari di Gigi Riva che si aggiudicher\u00e0 poi il titolo: la Fiorentina arriver\u00e0 al quarto posto ex aequo con il . Bruno porta la squadra in finale della Coppa delle Alpi, persa contro il , quarti di finale di Coppa Italia e Coppa dei Campioni. Viene esonerato alla terza stagione, dopo una stagione tribolata per una serie di infortuni (tra cui quelli Merlo, Superchi, Galdiolo e Vitali) che portano i toscani nella parte bassa della classifica. Come allenatore della squadra di Firenze, nel 1970 gli \u00e8 stato assegnato il premio Seminatore d'Oro; nel 2013 entra nella Hall of Fame Viola.\nBologna.\nAccasatosi al Bologna che all'epoca schierava ex nazionali come Bulgarelli e Savoldi, comincia la sua prima stagione stentando; la classifica dopo la quarta giornata del girone d'andata vede i felsinei fanalino di coda, quindi la presenza di Savoldi si far\u00e0 sentire, tanto che concluder\u00e0 l'annata vincendo la classifica dei cannonieri con 17 reti che aiuteranno la compagine a raggiungere il settimo posto nella classifica finale. In quella stagione il Petisso porter\u00e0 in prima squadra il futuro nazionale Eraldo Pecci.\nLa stagione successiva, che vede il debutto in Serie A della futura bandiera e allenatore Franco Colomba nonch\u00e9 l'addio alla Serie A di un fedelissimo quale Perani, la squadra si mantiene sempre a met\u00e0 classifica e si comporta ancor meglio in Coppa Italia, dove si cuce al petto quella che rimane l'ultima coccarda tricolore conquistata dai bolognesi. Al termine dell'annata 1974-1975, in cui i rossobl\u00f9 raggiungono il settimo posto in Serie A e i sedicesimi di finale della Coppa delle Coppe, Savoldi viene ceduto per una cifra considerata scandalosamente alta, onde ripianare i debiti della societ\u00e0. Pur privata dell'apporto di un bomber tanto prolifico, la formazione di Pesaola ottenne un altro settimo posto nel campionato del 1975-1976.\nI ritorni a Napoli e Bologna, Panathina\u00efkos e ritiro.\nA Napoli inizi\u00f2 la stagione 1976-77 con la vittoria della Coppa di Lega Italo-Inglese, ottenuta grazie ad una vittoria in rimonta sul Southampton detentore della FA Cup, con il Napoli continuer\u00e0 ad avanzare in Coppa delle Coppe giungendo sino alle semifinali contro l'Anderlecht dove, dopo aver vinto la gara d'andata per 1-0, subir\u00e0 al ritorno una sconfitta per 2-0 (con la direzione di gara dell'arbitro Matthewson contestata dalla squadra) che gli precluder\u00e0 l'accesso in finale. La stagione si conclude con la squadra a met\u00e0 classifica e Pesaola lascia la societ\u00e0.\nA cavallo degli anni settanta e ottanta, dapprima \u00e8 di nuovo a Bologna dal 1977 al 1979, allena poi per una stagione gli ellenici del con cui sfiora la conquista del titolo greco, e torna infine in Italia accasandosi il .\nNel 1982-1983 il ritorno al Napoli, che vide la squadra salvarsi in maniera stentata dopo l'esonero di Giacomini in favore di Pesaola con al fianco Gennaro Rambone; Pesaola punta su una squadra votata alla difesa del risultato. Nel corso di quella stagione resta famosa l'immagine di Pesaola che abbraccia il rosario prima di un rigore decisivo calciato da Moreno Ferrario. 10\u00ba posto in Serie A, quarti di finale di Coppa Italia e Sedicesimi di finale in Coppa UEFA.\nAllena il Campania Ponticelli, come ultima squadra, nel 1984-1985. "}
{"id": "246979", "revid": "124978030", "url": "https://it.wikipedia.org/wiki?curid=246979", "title": "Gianfranco Miglio", "text": "Sostenitore della trasformazione dello Stato italiano in senso federale o, addirittura, confederale, fra gli anni ottanta e i novanta \u00e8 considerato l\"ideologo\" della Lega Lombarda, in rappresentanza della quale fu anche senatore, prima di \"rompere\" con Umberto Bossi dando vita alla breve stagione del Partito Federalista.\nCostituzionalista e scienziato della politica, fu senatore della Repubblica Italiana nella XI, XII e XIII legislatura.\nHa insegnato fino al 1988 Scienza politica presso l'Universit\u00e0 Cattolica del Sacro Cuore di Milano, ove fu preside della Facolt\u00e0 di Scienze politiche dal 1959 al 1989. \u00c8 stato allievo di Alessandro Passerin d'Entr\u00e8ves e Giorgio Balladore Pallieri, sotto la cui docenza si \u00e8 formato sui classici del pensiero giuridico e politologico.\nColpito da ictus nel 2000, non si riprese e mor\u00ec ottantatreenne nella sua stessa citt\u00e0 natale, Como, circa un anno dopo. Il funerale si tenne a Domaso, sul Lago di Como, comune d'origine del padre e sede di una villa nella quale il professore si rifugiava spesso; in seguito Miglio \u00e8 stato tumulato nel locale cimitero, a fianco dei membri della sua famiglia.\nI primi anni.\nLaureatosi in Giurisprudenza all'Universit\u00e0 Cattolica nel 1940 con una tesi sulle \"Origini e i primi sviluppi delle dottrine giuridiche internazionali pubbliche nell'et\u00e0 moderna\", evit\u00f2 l'arruolamento per la Seconda guerra mondiale a causa di un difetto uditivo congenito, e pot\u00e9 divenire assistente volontario alla cattedra di Storia delle dottrine politiche, che d'Entreves tenne sino alla fine degli anni quaranta nella medesima universit\u00e0.\nLibero docente nel 1948, Miglio si dedic\u00f2 negli anni cinquanta allo studio delle opere di storici e giuristi, soprattutto tedeschi: dai quattro volumi del \"Deutsche Genossenschaftsrecht\" che Otto Von Gierke scrisse tra il 1869 e il 1913, ai saggi di storia amministrativa di Otto Hintze, alcuni dei quali, negli anni seguenti, vennero tradotti in italiano dal suo allievo e ferrato germanista Pierangelo Schiera (O. Hintze, \"Stato e societ\u00e0\", Zanichelli 1980).\nFu di quegli anni l'incontro del giovane Miglio con l'immensa produzione scientifica di Max Weber: il professore comasco fu uno dei primi ad aver studiato a fondo \"Economia e Societ\u00e0\", l'opera pi\u00f9 importante del sociologo tedesco che era stata completamente trascurata in Italia.\nSviluppo del lavoro scientifico.\nMiglio storico dell'amministrazione.\nAlla fine degli anni cinquanta, Miglio fond\u00f2 con il giurista Feliciano Benvenuti l'ISAP Milano (Istituto per la Scienza dell'Amministrazione Pubblica), ente pubblico partecipato da Comune e Provincia di Milano, di cui ricopri per alcuni anni la carica di vicedirettore. In un saggio memorabile intitolato \"Le origini della scienza dell'amministrazione\" (1957), il professore comasco descriveva con elegante chiarezza le radici storiche della disciplina. L'interesse per il campo dell'amministrazione era dovuto in quegli anni alle politiche pianificatrici che gli stati andavano conducendo per l'incremento della crescita economica.\nLa \"Fondazione italiana per la storia amministrativa\".\nBen presto Miglio sent\u00ec tuttavia l'esigenza di studiare in modo pi\u00f9 sistematico la storia dei poteri pubblici europei e, negli anni sessanta, costitu\u00ec la \"Fondazione italiana per la storia amministrativa\": un istituto le cui ricerche vennero condotte con rigoroso metodo scientifico. A tal proposito, il professore aveva appositamente preparato per i collaboratori della fondazione uno schema di istruzioni divenuto famoso per chiarezza e organicit\u00e0. In realt\u00e0, fondando la F.I.S.A. Miglio si era posto l'ambizioso obiettivo di scrivere una storia costituzionale che prendesse in esame le amministrazioni pubbliche esistite in luoghi e tempi diversi: in tal modo egli sarebbe riuscito a tracciare una vera e propria tipologia delle istituzioni dal medioevo all'et\u00e0 contemporanea, al cui interno sarebbero stati indicati i tratti distintivi o, viceversa, gli elementi comuni di ogni potere pubblico. Ma v'era un'altra ragione che aveva indotto Miglio a studiare i poteri pubblici in un'ottica, come scriveva lui stesso, \"analogico-comparativa\". Servendosi di un metodo scientifico che Hintze aveva parzialmente seguito nella prima met\u00e0 del Novecento, il professore comasco intendeva definire l'evoluzione storica dello stato moderno, storicizzando in tal modo le stesse istituzioni contemporanee.\nGli \"Acta italica\".\nLa fondazione pubblicava tre collezioni: gli \"Acta italica\", l\"Archivio\" (diviso in due collane: la prima riguardante ricerche e opere strumentali, la seconda dedicata alle opere dei maggiori storici dell'amministrazione) e gli \"Annali\". Tra i pi\u00f9 autorevoli lavori storici pubblicati nell'Archivio, si ricordano il volume sui comuni italiani di Walter Goetz e il famoso saggio di Pietro Vaccari sulla territorialit\u00e0 del contado medievale. Nella prima serie alcuni giovani studiosi poterono invece pubblicare le loro ricerche di storia delle istituzioni: Gabriella Rossetti, allieva dello storico Cinzio Violante, vi diede alle stampe un approfondito studio sulla societ\u00e0 e sulle istituzioni nella Cologno Monzese dell'Alto Medioevo; Adriana Petracchi pubblic\u00f2 la prima parte di un'interessante ricerca sullo sviluppo storico dell'istituto dell'intendente nella Francia dell\"ancien r\u00e9gime\"; occorre inoltre ricordare il poderoso volume di Pierangelo Schiera sul cameralismo tedesco e sull'assolutismo nei maggiori stati germanici. Su tutt'altro piano si poneva invece la collezione della F.I.S.A. denominata \"Acta italica\": al suo interno dovevano essere pubblicati i documenti relativi all'amministrazione pubblica degli stati italiani preunitari: \u00e8 probabile che l'ispirazione per quest'ultima serie fosse venuta a Miglio dallo studio delle opere di Hintze: verso la fine del XIX secolo, lo storico tedesco aveva infatti scritto alcuni saggi sull'amministrazione prussiana pubblicandoli negli \"Acta borussica\", un'autorevole collana che raccoglieva le fonti storiche dello stato degli \"Hohenzollern\".\nL'edizione dei lavori della commissione Giulini.\nTra i volumi degli \"Acta italica\", occorre ricordare l'edizione dei lavori della Commissione Giulini curata da Nicola Raponi nel 1962, uno studio cui Miglio tenne molto e di cui si serv\u00ec, molti anni dopo, per la stesura del celebre saggio su \"Vocazione e destino dei lombardi\" (in AA.VV. \"La Lombardia moderna\", Electa 1989, ripubblicato in G. Miglio, \"Io, Bossi e la Lega\", Mondadori 1994).\nLa commissione - i cui lavori avevano avuto luogo a Torino dal 10 al 26 maggio 1859 sotto la presidenza del nobile milanese Cesare Giulini della Porta - aveva il compito di elaborare progetti di legge che sarebbero entrati in vigore in Lombardia nel periodo immediatamente successivo alla guerra. Cavour, che in quegli anni ricopriva la carica di primo ministro, voleva che il governo, nel sancire l'annessione dei nuovi territori al Piemonte di Vittorio Emanuele, mantenesse separati gli ordinamenti amministrativi delle due regioni, lasciando che in Lombardia continuassero a sussistere una parte delle istituzioni austriache esistenti.\nIl saggio \"Le contraddizioni dello stato unitario\".\nNel saggio magistrale \"Le contraddizioni dello stato unitario\" (1969) scritto in occasione del convegno per il centenario delle leggi di unificazione, Miglio prese in esame gli effetti devastanti che l'accentramento amministrativo aveva provocato nel sistema politico italiano. La classe politica italiana non fu capace di elaborare un ordinamento amministrativo che consentisse allo stato di governare adeguatamente un territorio esteso dalle Alpi alla Sicilia. Ricorrendo a una felice similitudine, il professore scrisse che la scelta di estendere le norme piemontesi a tutta Italia fu come \"far indossare a un gigante il vestito di un nano\". Secondo Miglio, i nostri \"padri della patria\", spaventati dalle annessioni a cascata e dalle circostanze fortunose in cui era avvenuta l'unificazione, preferirono conservare ottusamente gli istituti piemontesi, costringendo la stragrande maggioranza degli italiani ad essere governati da istituzioni che, oltre ad essere percepite come \"straniere\", si rivelarono palesemente inefficienti.\nNel saggio, Miglio aveva per\u00f2 messo in luce un altro dato fondamentale; il professore scrisse che il paese, quantunque fosse stato formalmente unito dalle norme piemontesi, continu\u00f2 nei fatti a restare diviso ancora per molti anni: le leggi, che il Parlamento emanava dalle Alpi alla Sicilia, venivano infatti interpretate in cento modi diversi nelle regioni storiche in cui il Paese continuava, nonostante tutto, ad essere naturalmente articolato. \nMiglio e Otto Brunner.\nFurono inoltre fondamentali, nella formazione del professor Miglio, i lavori dello storico austriaco Otto Brunner: di questo eminente studioso di storia medievale Miglio non solo fece tradurre svariati saggi (O.Brunner, \"Per una nuova storia costituzionale e sociale\", Vita e Pensiero 1970), ma promosse anche la pubblicazione dell'opera monumentale \"Land und Herrschaft\": in questo lavoro - uscito per la prima volta nel 1939 - Brunner aveva preso in esame la costituzione materiale degli ordinamenti medievali, ponendo in evidenza i numerosi elementi di diversit\u00e0 tra la civilt\u00e0 dell'et\u00e0 di mezzo e quella moderna, soprattutto nel modo di concepire il diritto.\nLa traduzione di \"Land und Herrschaft\", affidata inizialmente alle cure di Emilio Bussi, sarebbe dovuta comparire nell'elegante collana della F.I.S.A. gi\u00e0 negli anni sessanta. Interrotto negli anni seguenti, il lavoro venne invece portato a compimento solo nei primi anni ottanta dagli allievi Pierangelo Schiera e Giuliana Nobili. Pubblicato da Giuffr\u00e9 con il titolo di \"Terra e potere\", il capolavoro di Brunner apparve nel 1983 negli \"Arcana imperii\", la collana di scienza della politica di cui Miglio era divenuto direttore nei primi anni Ottanta. Il professore comasco si occup\u00f2 inoltre dei contributi recati alla scienza dell'amministrazione da parte di altri due storici e giuristi tedeschi: Lorenz Von Stein e Rudolf Gneist.\nLa chiusura della FISA.\nNegli anni Settanta la F.I.S.A. dovette chiudere i battenti per mancanza di fondi. Il professor Miglio, ricordando a distanza di tempo la fine di quell'autorevole collana di storia delle istituzioni, ne espose le ragioni con un breve commento: \"Malgrado la sua efficienza, la F.I.S.A. ebbe vita breve: gli enti che provvedevano al suo finanziamento, non scorgendo l'utilit\u00e0 \"politica\" immediata della sua attivit\u00e0, strinsero i cordoni della borsa\".\nMiglio scienziato della politica e costituzionalista.\nNegli anni ottanta, il degenerarsi del clima politico in Italia indusse il professor Miglio ad occuparsi di riforme istituzionali; egli intendeva contribuire in tal modo alla modernizzazione del paese. Fu cos\u00ec che, nel 1983, raggruppando un gruppo di esperti di diritto costituzionale e amministrativo stese un organico progetto di riforma limitato alla seconda parte della costituzione. Ne uscirono due volumi che, pubblicati nella collana \"Arcana imperii\", vennero completamente trascurati dalla classe politica democristiana e socialista. Tra le proposte pi\u00f9 interessanti avanzate dal \"Gruppo di Milano\" - cos\u00ec venne definito il \"pool\" di professori coordinati da Miglio - v'era il rafforzamento del governo guidato da un primo ministro dotato di maggiori poteri, la fine del bicameralismo perfetto con l'istituzione di un \"senato delle regioni\" sul modello del \"Bundesrat\" tedesco, ed infine l'elezione diretta del primo ministro da tenersi contemporaneamente a quella per la camera dei deputati.\nSecondo il gruppo di Milano, queste e numerose altre riforme avrebbero garantito all'Italia una maggiore stabilit\u00e0 politica, cancellando lo strapotere dei partiti e salvaguardando la separazione dei poteri propria di uno stato di diritto. Diversamente dalla F.I.S.A., la collana \"Arcana imperii\" era incentrata esclusivamente sullo studio scientifico dei comportamenti politici. Il citato volume di Brunner costitu\u00ec pertanto un'eccezione perch\u00e9, come si \u00e8 avuto modo di accennare, esso doveva essere pubblicato negli eleganti volumi della F.I.S.A. gi\u00e0 negli anni sessanta. All'interno della collana \"Arcana imperii\" vennero invece inseriti saggi e contributi di psicologia politica, di etologia, di teoria politica, di economia, di sociologia e di storia.\nMiglio intendeva costituire un vero e proprio laboratorio dove lo scienziato della politica, servendosi dei risultati portati alla disciplina dalle diverse scienze sperimentali, fosse in grado di conseguire una formazione scientifica che si ponesse all'avanguardia; dal 1983 al 1995 vi vennero pubblicati pi\u00f9 di trenta volumi. Si ricordano, tra gli altri: lo studio di Lorenzo Ornaghi sulla dottrina della corporazione nel ventennio fascista, l'edizione degli scritti schmittiani su Thomas Hobbes, la pubblicazione - interrotta - di alcune opere di Lorenz Von Stein, il trattato di diritto costituzionale del tedesco Rudolph Smend. Degni di nota anche gli scritti degli economisti Ludwig Von Mises e Friedrich Von Hayek. I volumi, di squisita fattura, non poterono tuttavia eguagliare l'elegante veste tipografica di quelli pubblicati dalla F.I.S.A., ed un identico destino parve accomunare le due collane: anche in questo caso, Miglio fu infatti costretto a sospendere le pubblicazioni.\nMiglio e Lorenz Von Stein.\nAlla formazione del pensiero politico di Gianfranco Miglio contribuirono le opere sociologiche di Lorenz Von Stein e i saggi di Carl Schmitt sulle categorie del politico. Secondo Stein, in ogni comunit\u00e0 sono presenti due realt\u00e0 irriducibili: lo \"stato\" e la \"societ\u00e0\". La \"societ\u00e0\" \u00e8 il terreno della libera iniziativa, ove gli uomini forti vincono sui deboli e tentano di stabilizzare le loro posizioni attraverso l'ordinamento giuridico; lo \"stato\" \u00e8 invece il luogo ove regna il principio di uguaglianza. Per Stein esso non pu\u00f2 che identificarsi con la monarchia: il re \u00e8 infatti l'unica autorit\u00e0 in grado di intervenire a sostegno dei pi\u00f9 deboli. Gi\u00e0 a partire dalla seconda met\u00e0 del Settecento i monarchi, attraverso il potere di ordinanza, erano stati in grado di modificare le costituzioni giuridiche cetuali all'interno dei loro territori, una politica ch'essi avevano potuto condurre in porto non senza grosse difficolt\u00e0, a vantaggio del bene comune: questo era accaduto soprattutto in Austria, in Prussia e in Sassonia, ma anche nella Lombardia austriaca e nel Granducato di Toscana.\n\u00c8 probabile che Stein, quando sosteneva che il ruolo dello \"stato\" dovesse controbilanciare quello della \"societ\u00e0\", avesse in mente il riformismo illuminato delle grandi monarchie assolute di fine Settecento (la Prussia di Federico II, l'Austria di Giuseppe II). In realt\u00e0, le sue dottrine sociologiche si ponevano all'interno dello stato liberale e partivano dal presupposto che la monarchia, lungi dall'essere un potere assoluto, dovesse comunque fare i conti con il potere della \"societ\u00e0\" attestato nei parlamenti. Secondo Stein ogni comunit\u00e0 prospera solo quando \"stato\" e \"societ\u00e0\" sono in equilibrio, ugualmente vitali ed operanti. Anche il professor Miglio credeva che ogni comunit\u00e0 fosse dominata da due realt\u00e0 irriducibili ma, a differenza di Lorenz Von Stein, egli non le identificava nello \"stato\" e nella \"societ\u00e0\": Non lo \"stato\", perch\u00e9 \u00e8 una realt\u00e0 storica inserita nel tempo e, come tutte le creature e specie viventi, destinata a decadere, a scomparire ed essere sostituita da altre forme di aggregazione politica; non la \"societ\u00e0\" perch\u00e9 Stein la considerava in un'ottica esclusivamente economico-giuridica e l'aveva tenuta artificiosamente separata dall'altra realt\u00e0, lo \"stato\".\nMiglio e Carl Schmitt.\nTornando alla formazione di Miglio, fu senza dubbio decisivo l'incontro con l'eminente giurista tedesco Carl Schmitt, le cui opere erano state in gran parte trascurate dagli intellettuali italiani. L'aiuto che Schmitt aveva finito per prestare al regime hitleriano, in particolare nel sostenere la legalit\u00e0 delle leggi razziali in un sistema di diritto internazionale, furono pi\u00f9 che sufficienti per oscurare in Italia la sua imponente produzione scientifica. In realt\u00e0, i rapporti di Schmitt con il nazismo furono di breve durata: nella seconda met\u00e0 degli anni trenta, il giurista di Plettenberg aveva preso definitivamente le distanze da Hitler. Di Schmitt il professor Miglio apprezz\u00f2 gli studi di scienza politica e di diritto internazionale: nel 1972 cur\u00f2 assieme a Schiera l'edizione italiana di alcuni saggi pubblicati dal Mulino con il titolo \"Le categorie del politico\". Nella prefazione al volume, il professore si sofferm\u00f2 sui decisivi contributi portati da Schmitt alla scienza politologica.\nL'antologia dest\u00f2 scalpore nel mondo accademico. Norberto Bobbio sostenne che, con quegli scritti, Miglio aveva \"destabilizzato la sinistra italiana\". \u00c8 dall'incontro con la grande produzione scientifica di Carl Schmitt che Miglio riusc\u00ec quindi a \"fabbricarsi\" gli strumenti per costruire una parte importante del suo modello sociologico. Nel \"Begriff des Politischen\", Schmitt aveva infatti scoperto che l'essenza del politico \u00e8 fondata sul conflitto tra amico e nemico: \u00e8 uno scontro all'ultimo sangue perch\u00e9 la guerra politica porta normalmente all'eliminazione fisica dell'avversario. Non a caso il giurista tedesco sostenne che l'esempio pi\u00f9 emblematico di scontro politico fosse la guerra civile (\"B\u00fcrgerkrieg\") tra fazioni partigiane: qui il tasso di conflittualit\u00e0 tra amico e nemico \u00e8 sempre stato altissimo. Chi ha gli stessi amici non pu\u00f2 che avere gli stessi nemici del proprio compagno di lotta. Si crea in altre parole un clima di solidariet\u00e0 tra i membri del gruppo che \u00e8 decisivo nella guerra contro i nemici. Il rapporto politico \u00e8 sempre esclusivo, volto a marcare l'identit\u00e0 del gruppo in opposizione a quella degli altri.\nSchmitt aveva inoltre scoperto che l'avvento dello stato moderno aveva portato a due risultati di eccezionale portata storica. Primo: la fine delle guerre civili all'interno del territorio (le faide e le guerre confessionali del XVI-XVII secolo) con l'annientamento del ruolo politico detenuto sino a quel momento dalle fazioni in lotta (dai partiti confessionali ai ceti). Da quel momento i sovrani furono i supremi garanti dell'ordine all'interno degli stati, territori sempre pi\u00f9 estesi ch'essi governarono servendosi di un apparato amministrativo regolato dal diritto. Il secondo grande risultato fu per certi versi una conseguenza del primo: l'avvento dello stato moderno port\u00f2 nello stesso periodo all'erezione di un sistema di diritto internazionale (\"Jus Publicum Europaeum\") assolutamente vincolante per i paesi che vi aderirono. Anche in questo caso, il tasso di politicit\u00e0 (cio\u00e8 l'aggressivit\u00e0 delle parti in lotta, gli stati) venne fortemente limitato: le guerre legittime, intraprese solo dagli stati, vennero condotte da quel momento in base alle regole dello \"jus publicum europaeum\". Si trattava quindi di conflitti a basso tasso di politicit\u00e0, non foss'altro perch\u00e9 la vittoria di una delle parti in lotta non poteva portare in alcun modo all'annientamento dell'avversario, il cui diritto di esistenza era tutelato dal diritto e accettato da tutti gli stati.\nLa crisi dello \"jus publicum europaeum\", divenuta palese alla fine della Prima guerra mondiale e acuitasi ulteriormente con lo scoppio delle guerre partigiane nei decenni successivi, resero palese a Schmitt la fine della \"regle de droit\" su cui si era fondato l'universo giuridico occidentale nei rapporti internazionali tra stati sovrani. La guerra civile e, in modo particolare, l'estrema politicizzazione avvenuta durante le guerre mondiali con la criminalizzazione degli avversari persuasero Schmitt che la fine dello \"jus publicum europaeum\" era ormai compiuta. In questo, il giurista tedesco vide soprattutto il fallimento della civilt\u00e0 giuridica occidentale nel suo supremo tentativo di fondare i rapporti umani unicamente sulle basi del diritto.\nAnche Miglio prese atto della fine dello \"ius publicum europaeum\" ma, a differenza di Schmitt, non credette che tale processo segnasse la fine del diritto e la vittoria definitiva delle leggi aggressive della politica. Fondando il suo originale modello sociologico, egli sostenne che tutte le comunit\u00e0 umane si sono sempre rette su due tipi di rapporti: l'obbligazione politica e il contratto-scambio. Ai suoi occhi, lo \"stato (moderno) era stato un autentico capolavoro perch\u00e9, apportando un contributo decisivo alla sua costituzione, i giuristi dell'et\u00e0 moderna erano riusciti a regolare la politica inserendola in un compiuto sistema di norme fondato sulla razionalit\u00e0 del diritto, sull'impersonalit\u00e0 del comando e sui concetti di contratto e rappresentanza: tutti elementi appartenenti alla sfera del contratto/scambio\".\nSecondo il professore, il crollo dello \"ius publicum europeum\" aveva per\u00f2 messo in crisi la stessa impalcatura su cui si reggeva lo stato, che ora dimostrava tutta la sua storicit\u00e0. Diversamente da Schmitt, che era rimasto legato all'idea dell'organizzazione statale, Miglio sosteneva che la civilt\u00e0 occidentale, soprattutto dopo il 1989, stesse attraversando una fase di transizione al termine della quale lo stato verr\u00e0 probabilmente sostituito da altre forme di comunit\u00e0 ove obbligazione politica e contratto/scambio si reggeranno in un nuovo equilibrio.\nLa fine dello stato e il ritorno al medioevo.\nCon il crollo del muro di Berlino (1989), il professore ritenne che lo \"stato moderno\" fosse giunto al capolinea. Il progresso tecnologico e, in modo particolare, il pi\u00f9 alto livello di ricchezza cui erano giunti i paesi occidentali lo convinsero che negli anni successivi sarebbero avvenuti cambiamenti di portata radicale, tali da coinvolgere anche la costituzione (\"Verfassung\") degli ordinamenti politici. Secondo Miglio, lo stato avr\u00e0 in futuro crescenti difficolt\u00e0 nel garantire servizi efficienti alla popolazione. Ciascun cittadino, vedendo accresciuto il proprio tenore di vita in forza dell'economia di mercato, sar\u00e0 infatti portato ad avere sempre meno fiducia nei lenti meccanismi della burocrazia pubblica, ch'egli riterr\u00e0 inadeguata a soddisfare i suoi standard di vita.\nL'elevata produttivit\u00e0 dei paesi avanzati e la vittoria definitiva dell'economia di mercato su quella pubblica porter\u00e0 in altri termini a nuove forme di aggregazione politica al cui interno i cittadini saranno destinati a contare in misura molto maggiore rispetto a quanto non lo siano oggi nei vasti stati in cui si trovano inseriti. Secondo il professore gli stati democratici, ancora fondati su istituti rappresentativi risalenti all'Ottocento, non riusciranno pi\u00f9 a provvedere agli interessi della civilt\u00e0 tecnologica del secolo XXI. Con il crollo del muro di Berlino e la fine della guerra fredda, si creano in altri termini le premesse perch\u00e9 la politica cessi di ricoprire un ruolo primario nelle comunit\u00e0 umane e venga invece subordinata agli interessi concreti dei cittadini, legati alla logica di mercato.\nLa fine degli \"stati moderni\" porter\u00e0 secondo Miglio alla costituzione di comunit\u00e0 neofederali dominate non pi\u00f9 dal rapporto politico di comando-obbedienza, bens\u00ec da quello mercantile del contratto e della mediazione continua tra centri di potere diversi: sono i nuovi gruppi in cui sar\u00e0 articolato il mondo di domani, corporazioni dotate di potere politico ed economico al cui interno saranno inseriti gruppi di cittadini accomunati dagli stessi interessi. Secondo il professore, il mondo sar\u00e0 costituito da una societ\u00e0 pluricentrica, ove le associazioni territoriali e categoriali vedranno riconosciuto giuridicamente il loro peso politico non diversamente da quanto avveniva nel medioevo. Di qui l'appello a riscoprire i sistemi politici anteriori allo stato, a riscoprire quel variegato mosaico medievale costituito dai diritti dei ceti, delle corporazioni e, in particolar modo, delle libere citt\u00e0 germaniche.\nIl professore studi\u00f2 a fondo gli antichi sistemi federali esistiti tra il medioevo e l'et\u00e0 moderna: le repubbliche urbane dell'Europa germanica tra il XII e il XIII secolo, gli ordinamenti elvetici d'antico regime, la Repubblica delle Province Unite e, da ultimo, gli Stati Uniti tra il 1776 e il 1787. Ai suoi occhi, il punto di forza risiedeva precisamente nel ruolo che quei poteri pubblici avevano saputo riconoscere alla societ\u00e0 nelle sue articolazioni corporative e territoriali.\nMiglio dedic\u00f2 i suoi ultimi anni allo studio approfondito di questi temi, progettando di scrivere un volume intitolato \"l'Europa degli Stati contro l'Europa delle citt\u00e0\". Il libro \u00e8 rimasto incompiuto per la morte del professore.\nL'impegno politico diretto e il federalismo.\nNel 1943, a 25 anni, Miglio si iscrisse alla neonata Democrazia Cristiana, che lasci\u00f2 nel 1959, quando divenne preside della Facolt\u00e0 di Scienze politiche dell'Universit\u00e0 Cattolica del Sacro Cuore di Milano; Miglio rimase comunque legato culturalmente alla DC fino al 1968. Il 27 aprile 1945, nell'immediato domani della Liberazione, fu tra i fondatori, a Como, del movimento federalista \u201cIl Cisalpino\u201d, con altri docenti dell'Universit\u00e0 Cattolica di Milano. Ispirato alle idee di Carlo Cattaneo, il programma del \u201cCisalpino\u201d prevedeva la suddivisione del territorio italiano su base cantonale, secondo il modello svizzero, con la costituzione di tre grandi macroregioni (Nord, Centro e Sud).\nNel 1971 il suo nome venne proposto per il conferimento del titolo di Commendatore dell'Ordine al Merito della Repubblica Italiana, ma una volta informato del fatto rifiut\u00f2 di accettare l'onorificenza, che venne annullata con un successivo Decreto presidenziale l'anno seguente. Nel 1990 Miglio si avvicin\u00f2 alla Lega Nord e ricevette per tale motivo il soprannome lombardo di \"Profes\u00f9r\", in analogia con il leader del partito Umberto Bossi, chiamato invece \"Senat\u00f9r\". Eletto nel 1992 al Senato della Repubblica come indipendente nelle liste della Lega Nord-Lega Lombarda, per quattro anni (dal 1990 al 1994) lavor\u00f2 per il partito con l'intento di farne un'autentica forza di cambiamento.\nIn questo periodo elabor\u00f2 un progetto di riforma federale fondato sul ruolo costituzionale assegnato all'autorit\u00e0 federale e a quella delle macroregioni o cantoni (del Nord o \"Padania\", del Centro o \"Etruria\", del Sud o \"Mediterranea\", oltre alle cinque regioni a statuto speciale). Questa architettura costituzionale prevedeva l'elezione di un governo direttoriale composto dai governatori delle tre macroregioni, da un rappresentante delle cinque regioni a statuto speciale e dal presidente federale. Quest'ultimo, eletto da tutti i cittadini in due tornate elettorali, avrebbe rappresentato l'unit\u00e0 del paese.\nI punti salienti del progetto, esposti nel \"Decalogo di Assago\" del 1993, vennero fatti propri dalla Lega Nord solo marginalmente: Bossi prefer\u00ec infatti seguire una politica di contrattazione con lo stato centrale che mirasse al rafforzamento delle autonomie regionali. Il dissenso di Miglio, iniziato al congresso leghista di Assago, si acu\u00ec dopo le elezioni politiche del 1994, dove fu rieletto al Senato, quando il professore si disse non d'accordo sia ad allearsi con Forza Italia, sia a entrare nel primo governo Berlusconi. Soprattutto Miglio non grad\u00ec che per il ruolo di ministro delle Riforme istituzionali fosse stato scelto Francesco Speroni al suo posto.\nBossi reag\u00ec spiegando: \u00abCapisco che Miglio sia rimasto un po' irritato perch\u00e9 non \u00e8 diventato ministro, ma non si pu\u00f2 dire che non abbiamo difeso la sua candidatura. Il punto \u00e8 che era molto difficile sostenerla, perch\u00e9 c'era la pregiudiziale di Berlusconi e di Fini contro di lui. Di fatto, il ministero per le Riforme istituzionali a lui non lo davano. ( [...] ) Se Miglio vorr\u00e0 lasciare la strada della Lega, libero di farlo. Ma vorrei ricordargli che \u00e8 arrivato alla Lega nel '90 e che, a quell'epoca, il movimento aveva gi\u00e0 raggranellato un sacco di consiglieri regionali\u00bb. In conclusione per Bossi, Miglio \u00abpare che ponga solo un problema di poltrone e la difesa del federalismo non \u00e8 questione di poltrone\u00bb. Il giorno dopo, 16 maggio 1994, in aperto dissidio con Umberto Bossi, Miglio lascia la Lega Nord dicendo di Bossi: \u00abSpero proprio di non rivederlo pi\u00f9. ( [...] ) . Per Bossi il federalismo \u00e8 stato strumentale alla conquista e al mantenimento del potere. L'ultimo suo \"exploit\" \u00e8 stato di essere riuscito a strappare a Berlusconi cinque ministri. Torner\u00f2 solo nel giorno in cui Bossi non sar\u00e0 pi\u00f9 segretario\u00bb.\nNonostante ci\u00f2, moltissimi militanti e sostenitori leghisti continuarono a provare grande simpatia e ammirazione per il professore e per le sue teorie. Alcuni dirigenti della Lega tennero comunque vivo il dialogo con Miglio, in particolar modo Giancarlo Pagliarini, Francesco Speroni e il presidente della \"Libera compagnia padana\" Gilberto Oneto, al quale il professore era particolarmente legato. In particolare Miglio fu in stretti rapporti con l'ex deputato leghista Luigi Negri, col quale fond\u00f2 il Partito Federalista. Nel 1996 fu eletto ancora una volta al Senato, nel collegio di Como per il Polo per le Libert\u00e0, iscrivendosi al gruppo misto.\nNegli anni in cui la Lega si spost\u00f2 su posizioni indipendentiste (1996-1999), il professore si riavvicin\u00f2 alla linea del partito, sostenendo a pi\u00f9 riprese la piena legittimit\u00e0 del diritto di secessione della Padania dall'Italia come sottospecie del pi\u00f9 antico diritto di resistenza medievale.\nMiglio e la mafia.\nNella sua originale riflessione sul contrasto tra i regimi giuridici \"freddi\" e \"caldi\" Miglio sostenne la necessit\u00e0 di sviluppare, all'interno delle diverse societ\u00e0 e culture, ordini giuridici in grado di rispondere alle specifiche esigenze. In maniera provocatoria, egli giunse a dichiararsi favorevole al \u00abmantenimento anche della mafia e della 'ndrangheta. Il Sud deve darsi uno statuto poggiante sulla personalit\u00e0 del comando. Che cos'\u00e8 la mafia? Potere personale, spinto fino al delitto. Io non voglio ridurre il Meridione al modello europeo, sarebbe un'assurdit\u00e0. C'\u00e8 anche un clientelismo buono che determina crescita economica. Insomma, bisogna partire dal concetto che alcune manifestazioni tipiche del Sud hanno bisogno di essere costituzionalizzate\u00bb. La sua riflessione puntava a cogliere quali fossero le ragioni profonde alla base di mafia, camorra e 'ndrangheta (insieme a ci\u00f2 che genera il consenso attorno a queste organizzazioni criminali), perch\u00e9 solo istituzioni che sono in sintonia con la comunit\u00e0 - nel caso specifico, che non dimentichino la centralit\u00e0 del rapporto personale piuttosto che impersonale nella societ\u00e0 meridionale - possono creare una vera alternativa al presente."}
{"id": "246980", "revid": "149485", "url": "https://it.wikipedia.org/wiki?curid=246980", "title": "Tom Becker (personaggio)", "text": " \u00e8 un personaggio del manga \"Capitan Tsubasa\", creato da Y\u014dichi Takahashi. Egli appare inoltre in numerosi manga sequel e nelle serie televisive anime tratte dai fumetti, meglio conosciute in italiano come \"Holly e Benji\". Nella versione italiana degli anime il suo nome \u00e8 stato anglicizzato in Tom Becker, mentre nell'edizione manga \u00e8 stato mantenuto l'originale giapponese Taro Misaki.\nGioca con la maglia numero 11 ed \u00e8 un giocatore dotato di grande fantasia e di un ottimo dribbling; solitamente gioca nel ruolo di ala destra.\nDescrizione.\nTom Becker \u00e8 un giocatore dotato di grande fantasia e di un ottimo dribbling; solitamente gioca nel ruolo di ala destra. Una forte amicizia e un'intesa quasi perfetta lo legano a Oliver Hutton, tanto che i due sono soprannominati . I due sono inoltre capaci di eseguire due tiri combinati: il primo prende il nome di e genera un effetto illusorio, il secondo molto pi\u00f9 potente si chiama . Volendo sa pure giocare con potenza e aggressivit\u00e0, infatti proprio come il suo compagno e rivale Mark Lenders \u00e8 capace di usare il .\nTra tutti i calciatori del Giappone \u00e8 quello che probabilmente pi\u00f9 di tutti si avvicina al livello di Oliver Hutton, proprio quest'ultimo ha ammesso che se Tom non fosse stato un suo compagno di squadra, sarebbe diventato il suo rivale pi\u00f9 temibile.\nStoria.\nTom ha amato il calcio fin da piccolo, il suo grande sogno \u00e8 sempre stato quello di vincere l'oro olimpico. I suoi genitori si separarono quando era piccolo, e Tom fu affidato al padre pittore, che, in cerca di nuovi paesaggi, si trasferiva continuamente. Giunto con il padre nella citt\u00e0 di Fujisawa, conosce Oliver Hutton, con cui forma la coppia d'oro; la loro intesa sul campo \u00e8 tale che permette alla loro squadra, la New Team, di aggiudicarsi la vittoria al campionato nazionale, superando in finale la Muppet di Mark Lenders. Al termine del campionato si trasferisce in un altro paesino giapponese, promettendo a Holly e ai suoi amici che un giorno avrebbero nuovamente giocato insieme per trascinare il Giappone alla vittoria nella coppa del mondo di calcio.\nQualche mese dopo, come narrato nel \"one-shot\" \"Boku wa Misaki Taro\", il padre decide di trasferirsi in Francia e di lasciare il figlio con l'ex moglie, ma il ragazzo sceglie di seguire il padre in Europa. In Francia la sua fama arriva alle orecchie dell'asso francese Pierre Le Blanc, che ansioso d'incontrarlo lo sfida in un uno contro uno finito in parit\u00e0. Tom viene poi convocato in nazionale, dove ritrova Holly e i suoi compagni. In quel mondiale Tom si dimostra determinante segnando tre gol in quattro partite; uno proprio in semifinale, nella quale il Giappone elimina la Francia del rivale Pierre. Dopo la vittoria del torneo, Tom torna in Giappone e tenta di portare la New Team orfana di Holly alla vittoria del campionato nazionale, ma \u00e8 sconfitto per tre anni di seguito dalla Toho di Mark Lenders.\nIn \"Capitan Tsubasa World Youth\", quando alla guida della nazionale subentra il mister Gabriel Gamo, Tom viene escluso in quanto l'allenatore lo ritiene troppo dipendente dal suo partner Holly e non decisivo quando gioca senza di lui. Per ritrovare il proprio equilibrio, Tom parte per un viaggio in giro per il mondo grazie a suo padre che gli ha concesso un libretto di risparmi da spendere a suo piacimento. Viaggiando Tom si \u00e8 impratichito e ha acquisito nuove tecniche. Torna in nazionale con una nuova fiducia nei suoi mezzi e aiuta la nazionale a vincere la Coppa d'Asia giovanile ottenendo la qualificazione al Mondiale Under-20. A causa di un infortunio causato da un incidente automobilistico per salvare la sua sorellina, purtroppo \u00e8 costretto a saltare tutto il torneo, ma grazie ad una faticosa terapia e a un recupero record, riesce a disputare gli ultimi 30 minuti della finale col Brasile, risultando determinante ai fini della vittoria.\nIn \"Captain Tsubasa Road to 2002\", Tom viene acquistato dalla J\u00fabilo Iwata, squadra militante in J-League, la massima divisione del campionato giapponese, dato che ormai era sfumata la sua possibilit\u00e0 di giocare nel Paris Saint-Germain per via dell'infortunio dovuto all'incidente automobilistico, in favore nel nigeriano Ochado. Nella successiva serie \"Captain Tsubasa Golden 23\", Tom viene convocato nella nazionale olimpica giapponese per giocare due amichevoli contro Danimarca e Nigeria. In seguito \u00e8 uno dei leader della squadra, priva dei giocatori impegnati nei rispettivi club in Europa, nella vittoriosa fase di qualificazione asiatica alle Olimpiadi di Madrid.\nAccoglienza e impatto culturale.\nA fianco ad altri personaggi principali della serie, a Tom Becker \u00e8 dedicata una statua nel sobborgo di Yotsugi, alle porte di Tokyo, citt\u00e0 natale dell'autore Y\u014dichi Takahashi.\nPer via del suo affiatamento con Holly, Tom \u00e8 identificato come il compagno ideale e l'assistman per eccellenza dalle generazioni cresciute con la serie."}
{"id": "246982", "revid": "2135283", "url": "https://it.wikipedia.org/wiki?curid=246982", "title": "Sepak takraw", "text": "Il sepak takraw (Indonesiano/Malese: \"kik\", \"tendang\"; Thailandese: \u0e15\u0e30\u0e01\u0e23\u0e49\u0e2d \"takraw\"; Lao: \u0e81\u0eb0\u0e95\u0ecd\u0ec9 \"ka-taw\"; Filippino: \"kick\", \"sipa\") \u00e8 uno sport originario del Sud-est asiatico. \u00c8 un gioco simile alla pallavolo, ma si gioca senza l'ausilio delle braccia e principalmente con i piedi; la palla \u00e8 composta da intrecci di rattan.\nStoria.\nLe origini del gioco risalgono al XV secolo, quando i ragazzini thailandesi e malesi si divertivano a giocare con una palla in rattan, disposti in cerchio e calciando la palla tra di loro.\nIl sepak takraw si sviluppa verso il concetto moderno dello stesso poco dopo il 1740 in Thailandia. Nel 1866 la Siam Sports Association mette nero su bianco le prime regole del sepak takraw agonistico. Nel 1870 la stessa associazione introduce la rete da pallavolo e promuove la prima competizione ufficiale. Solo nel 1935 il gioco con il nuovo regolamento ufficiale esce finalmente dai confini thailandesi, affermandosi in Malaysia; da quel momento il gioco ha una diffusione totale nel Sud-Est asiatico, cambiando nome in ogni nazione e cultura: \"sipa\" nelle Isole Filippine, \"\u1001\u103c\u1004\u103a\u1038\u101c\u102f\u1036\u1038\" (chinlone) in Birmania, \"\u0e81\u0eb0\u0e95\u0ecd\u0ec9\" (kator) in Laos, \"c\u1ea7u m\u00e2y\" in Vietnam e \"raga\" in Indonesia.\nLe competizioni internazionali moderne di sepak takraw sono gestite dall'International Sepaktakraw Federation, e ogni anno in Thailandia si gioca la King's Cup World Championships, ovvero la massima competizione della disciplina in questione.\nSpecialit\u00e0.\nRegu in lingua malese vuol dire \"squadra\", \"team\". Il sepak takraw pu\u00f2 essere disputato in partite in cui si fronteggiano due \"regu\" opposti, formati da due (\"doppio\"), tre (\"regu\") o nove (\"team\") giocatori, pi\u00f9 i sostituti.\nRegolamento.\nSi affrontano due squadre (\"regu\") di 3 giocatori ciascuna. Vince la squadra che vince due set. Si vince un set quando una squadra totalizza 21 punti con almeno due di scarto sulla squadra avversaria, l'eventuale terzo set si gioca ai 15 punti.\nNei media.\nIn \"Captain Tsubasa\" (Holly e Benji) i fratelli Konsawat praticavano questo sport; poi decisero di passare al calcio applicando per\u00f2 le tecniche imparate nel sepak takraw, e usando tale sport anche come allenamento."}
{"id": "246984", "revid": "287204", "url": "https://it.wikipedia.org/wiki?curid=246984", "title": "Maestro dell'Altare di Iserlohn", "text": "L'anonimo artista tedesco, influenzato da Robert Campin, deve il suo nome alle portelle esterne di un altare scolpito per la Marienkirche di Iserlohn, con ad otto scene della \"Vita della Vergine\".\nAll'anonimo viene anche attribuita la \"Madonna col Bambino\" del Westf\u00e4lisches Landesmuseum di M\u00fcnster, e dubitativamente il \"Filtro amoroso\" di Lipsia."}
{"id": "246986", "revid": "1442080", "url": "https://it.wikipedia.org/wiki?curid=246986", "title": "Atheneite", "text": "L'atheneite \u00e8 un minerale."}
{"id": "246988", "revid": "599013", "url": "https://it.wikipedia.org/wiki?curid=246988", "title": "Poh", "text": ""}
{"id": "246989", "revid": "1442080", "url": "https://it.wikipedia.org/wiki?curid=246989", "title": "Vincentite", "text": "La vincentite \u00e8 un minerale."}
{"id": "246992", "revid": "1776051", "url": "https://it.wikipedia.org/wiki?curid=246992", "title": "Stillwaterite", "text": "La stillwaterite \u00e8 un minerale."}
{"id": "246993", "revid": "767487", "url": "https://it.wikipedia.org/wiki?curid=246993", "title": "World Cup of Hockey", "text": "La World Cup of Hockey \u00e8 un torneo per nazionali di hockey su ghiaccio organizzato dalla National Hockey League (NHL), nato dalle \"ceneri\" della vecchia Canada Cup.\nLa prima edizione si \u00e8 tenuta nel 1996 e ha visto la vittoria degli Stati Uniti, che in finale hanno sconfitto il Canada; le altre nazionali partecipanti erano quelle di Repubblica Ceca, Finlandia, Germania, Russia, Slovacchia e Svezia.\nNella seconda edizione, disputatasi nel 2004, \u00e8 stato invece il Canada a conquistare il titolo, battendo in finale la Finlandia.\nLa Nazionale canadese si \u00e8 ripetuta nel 2016, alla terza edizione del torneo, vincendo in finale contro le All-Stars europee.\nLa World Cup of Hockey non va confusa con i campionati del mondo che si disputano ogni anno, organizzati dalla International Ice Hockey Federation (IIHF) fin dal 1930."}
{"id": "246994", "revid": "767487", "url": "https://it.wikipedia.org/wiki?curid=246994", "title": "Arsenopalladinite", "text": "La arsenopalladinite \u00e8 un minerale."}
{"id": "246996", "revid": "1776051", "url": "https://it.wikipedia.org/wiki?curid=246996", "title": "Isomertieite", "text": "La isomertieite \u00e8 un minerale.\nVariet\u00e0.\nLa fengluanite \u00e8 una variet\u00e0 di isomertieite ricca di antimonio."}
{"id": "246998", "revid": "767487", "url": "https://it.wikipedia.org/wiki?curid=246998", "title": "Mertieite I", "text": "La mertieite I \u00e8 un minerale."}
{"id": "247000", "revid": "1442080", "url": "https://it.wikipedia.org/wiki?curid=247000", "title": "Mertieite II", "text": "La mertieite II \u00e8 un minerale."}
{"id": "247001", "revid": "1272592", "url": "https://it.wikipedia.org/wiki?curid=247001", "title": "Elezioni politiche in Italia del 2006", "text": "Le elezioni politiche in Italia del 2006 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 9 e luned\u00ec 10 aprile 2006.\nL'Unione, la coalizione di centro-sinistra, prese circa 25\u00a0000 voti in pi\u00f9 della coalizione di centro-destra alla Camera e circa 500\u00a0000 voti in meno al Senato, a cui corrispose comunque una maggioranza - seppur di pochi seggi - per via del fatto che il numero di seggi del Senato viene distribuito su base regionale e non nazionale.\nL'esito della tornata elettorale \u00e8 stato incerto fino alla fine dello scrutinio delle schede, attirando l'attenzione della stampa internazionale.\nSistema di voto.\nLe elezioni si tennero con un nuovo sistema di voto introdotto con la legge n. 270 del 21 dicembre 2005, nota come legge Calderoli, detta \"Porcellum\", che sostitu\u00ec il precedente sistema detto \"Mattarellum\" ovvero le leggi 4 agosto 1993 n. 276 e n. 277. Il sistema di distribuzione dei seggi \u00e8 proporzionale, a coalizione, con premio di maggioranza ed elezione di pi\u00f9 parlamentari contemporaneamente in collegi estesi, senza possibilit\u00e0 di indicare preferenze; erano previsti ambiti territoriali diversi per l'attribuzione del premio di maggioranza: l'intero territorio nazionale (esclusa la Valle d'Aosta) per la Camera dei deputati e la singola circoscrizione, coincidente con il territorio di una Regione, per il Senato, escluse Valle d'Aosta, Molise e Trentino-Alto Adige.\nPer la Camera la legge prevedeva che la lista o la coalizione di liste che avrebbe ottenuto la maggioranza relativa dei voti ma che non avesse conseguito 340 seggi, sarebbe stata assegnataria di ulteriori seggi in modo da raggiungere tale numero. I 12 seggi assegnati dalla Circoscrizione Estero e il seggio assegnato dalla Valle d'Aosta erano attribuiti secondo regole diverse: i relativi voti non sono calcolati per la determinazione della lista o coalizione di liste di maggioranza relativa.\nPer il Senato la legge prevedeva che la lista o la coalizione di liste che avrebbe ottenuto la maggioranza dei voti in una Regione ma che non avesse conseguito il 55% dei seggi da questa assegnati, sarebbe stata assegnataria di una quota ulteriore di seggi, in modo da raggiungere tale numero. I sei seggi assegnati dalla Circoscrizione Estero, il seggio assegnato dalla Valle d'Aosta, i due seggi assegnati dal Molise e i sette assegnati dal Trentino Alto-Adige sarebbero stati attribuiti secondo regole diverse.\nLa legge prevedeva l'obbligo, contestualmente alla presentazione dei simboli elettorali, per ciascuna forza politica di depositare il proprio programma e di indicare il proprio capo; prevedeva inoltre la possibilit\u00e0 di apparentamento reciproco fra pi\u00f9 liste, raggruppate in coalizioni e in questo caso il programma e il capo dovevano essere unici e veniva assunta la denominazione di \"Capo della coalizione\" il quale non era necessariamente candidato alla Presidenza del Consiglio dei ministri in quanto la sua nomina \u00e8 di competenza del presidente della Repubblica.\nLe elezioni parlamentari del 2006 furono le prime in cui il voto degli italiani residenti all'estero pot\u00e9 essere esercitato per corrispondenza, a seguito dell'approvazione della cosiddetta \"Legge Tremaglia\" del 2001. Peraltro, il voto per corrispondenza aveva gi\u00e0 debuttato in occasione dei referendum del 2003.\nCircoscrizioni.\nIl territorio nazionale italiano venne suddiviso alla Camera dei deputati in 28 circoscrizioni plurinominali ed al Senato della Repubblica in 21 circoscrizioni plurinominali, corrispondenti alle regioni italiane e alla nuova circoscrizione Estero.\nQuadro politico.\nLa tornata elettorale del 2006 si svolse dopo una legislatura durata cinque anni, segnata da una forte maggioranza parlamentare del centro-destra, che form\u00f2 i governi Berlusconi II e Berlusconi III. Nel corso di questi anni, le forze politiche si consolidarono fra loro, formando un quadro pi\u00f9 marcatamente bipolare, dando vita a due grossi schieramenti in cui erano inglobate la maggior parte delle forze politiche. Nel centro-destra, si conferma l'alleanza fra i principali partiti della coalizione (Forza Italia, Lega Nord, Alleanza Nazionale e Unione dei Democratici Cristiani e di Centro). Nel centro-sinistra, Rifondazione Comunista e Italia dei Valori si ricollocano in posizioni pi\u00f9 vicine ai Democratici di Sinistra e a La Margherita.\nPrincipali coalizioni e forze politiche.\nLa quasi totalit\u00e0 dei partiti scelsero di schierarsi all'interno delle due coalizioni principali.\nLa Casa delle Libert\u00e0.\nLa Casa delle Libert\u00e0 era una coalizione guidata da Silvio Berlusconi e costituita principalmente da quattro partiti: Forza Italia, con a capo Berlusconi, Alleanza Nazionale, guidata da Gianfranco Fini, l'Unione dei Democratici Cristiani e di Centro, guidata da Pier Ferdinando Casini e la Lega Nord, guidata da Umberto Bossi.\nA questi si aggiunsero una serie di partiti e movimenti, come il Nuovo PSI di Gianni De Michelis, la Democrazia Cristiana per le Autonomie di Gianfranco Rotondi, il Partito Repubblicano Italiano di Giorgio La Malfa. Vi erano inoltre il Movimento per l'Autonomia di Raffaele Lombardo e i Riformatori Liberali, guidati da Benedetto Della Vedova. Alternativa Sociale era il partito di Alessandra Mussolini che ora guidava di una sua coalizione che raccoglieva anche l'appoggio di Forza Nuova di Roberto Fiore e del Fronte Sociale Nazionale di Adriano Tilgher; questa coalizione si collegava alla Casa delle Libert\u00e0 cos\u00ec come Fiamma Tricolore di Luca Romagnoli che si presentava con una lista autonoma ma sempre all'interno della coalizione di centrodestra. Altre formazioni apparentate furono L'Ambienta-Lista (Verdi Verdi), No Euro, S.O.S. Italia, Pensionati Uniti, Patto Cristiano Esteso, Nuova Sicilia e Patto per la Sicilia.\nL'Unione.\nL'Unione \u00e8 il nome assunto dalla coalizione di centrosinistra, guidata da Romano Prodi designato tale in seguito alle elezioni primarie tenute il 16 ottobre 2005 nelle quali si erano candidati Clemente Mastella, Fausto Bertinotti, Alfonso Pecoraro Scanio e Antonio Di Pietro; Prodi assunse la leadership riscuotendo il 74% dei voti espressi.\nI partiti della coalizione furono: i Democratici di Sinistra, guidati da Piero Fassino; La Margherita, di Francesco Rutelli; l'UDEUR, di Clemente Mastella, i Verdi, di Alfonso Pecoraro Scanio; i Socialisti Democratici Italiani, di Enrico Boselli; i Comunisti Italiani, con segretario Oliviero Diliberto, i Radicali Italiani, S\u00fcdtiroler Volkspartei, Rifondazione Comunista e Italia dei Valori oltre al Movimento Repubblicani Europei di Luciana Sbarbati e Lista Consumatori (che si presentano in quattro regioni).\nI Socialisti Democratici Italiani hanno costituito la Rosa Nel Pugno sulla base di un progetto siglato tra loro e Radicali Italiani, Associazione Luca Coscioni e Federazione dei giovani socialisti. Alla coalizione si sono aggiunti anche I Socialisti di Bobo Craxi, il PSDI di Giorgio Carta, il Partito Pensionati di Carlo Fatuzzo e altre formazioni minori.\nI Democratici di Sinistra, La Margherita e i Repubblicani Europei alla Camera dei Deputati si sono presentati in una lista unica utilizzando il simbolo dell'Ulivo.\nCampagna elettorale.\nLa Commissione parlamentare di vigilanza approv\u00f2, con i voti della sola maggioranza di centrodestra, un regolamento di esecuzione della legge sulla par condicio che prevedeva due dibattiti tra Berlusconi e Prodi, leader dei principali schieramenti, tre tra i componenti dei maggiori partiti delle rispettive coalizioni, una conferenza stampa per ogni partito nei giorni precedenti le elezioni e una conferenza stampa finale del Presidente del Consiglio.\nProdi inizialmente rifiut\u00f2 di partecipare perch\u00e9 riteneva un'illegittima alterazione della parit\u00e0 di trattamento tra le forze politiche la conferenza stampa finale del premier e, solo dopo che Berlusconi vi rinunci\u00f2 accett\u00f2 di prendere parte ai dibattiti.\nSondaggi pre-voto.\nNel periodo precedente alle elezioni vennero realizzati molti sondaggi commissionati per lo pi\u00f9 da giornali nazionali e canali televisivi e che hanno generalmente assegnato un vantaggio alla coalizione dell'Unione di circa il 5%.\nI risultati finale alla Camera e al Senato hanno avuto un discostamento di circa il 3% sui quelli forniti dalla quasi totalit\u00e0 dei sondaggi, inclusi gli exit poll.\nRisultati.\nI risultati delle elezioni politiche furono diffusi, a titolo provvisorio, dal ministero dell'Interno, man mano che le prefetture ricevevano i verbali delle sezioni elettorali. I risultati definitivi, salvo reclami esaminati dalla giunte per le elezioni della Camera dei deputati e del Senato della Repubblica, furono forniti dalla Commissione elettorale centrale istituita presso la Suprema Corte di Cassazione. A seguito della proclamazione dei risultati nazionali, le singole commissioni elettorali circoscrizionali proclamarono i candidati eletti. La composizione del \"plenum\" di entrambe le assemblee legislative nella XV Legislatura, tuttavia, fu definita solo dopo che i parlamentari eletti in pi\u00f9 circoscrizioni decisero per quale seggio optare lasciando che i primi dei non eletti nelle altre circoscrizioni accedessero in loro vece in Parlamento. Dal voto degli italiani all'estero l'Unione conquista quattro senatori contro uno solo della CdL riuscendo a conquistare una lieve maggioranza al Senato; tale vantaggio risulta poi rafforzato dall'appoggio di almeno quattro senatori a vita permettendo la vittoria del centrosinistra anche al Senato seppure il numero di elettori totali sia favorevole al centrodestra per oltre ( contro ).\nAnche il risultato elettorale del 2001 - sotto il profilo dei voti raccolti - non aveva fatto emergere una maggioranza assoluta di voti a favore della coalizione vincente: alla Camera la Casa delle Libert\u00e0 raccolse il 45,40% dei voti nella quota maggioritaria e il 49,9% nella quota proporzionale, ed al Senato con il 42,53% dei voti ottenne 176 seggi su 315. Sta di fatto che nel 2006, come detto, alla Camera l'Unione ha avuto voti, e il Polo ; ma a questi dati bisognerebbe aggiungere i voti della Valle d'Aosta (calcolati separatamente perch\u00e9 hanno leggi elettorali diverse): per l'Unione e per il Polo; inoltre, occorre aggiungere i voti delle circoscrizioni estere: per l'Unione e per il Polo.\nIn tutto, quindi, l'Unione ottiene voti in pi\u00f9 alla Camera ( contro ) ma in meno al Senato ( contro ).\nRispetto alle precedenti elezioni del 2001 hanno avuto luogo le seguenti variazioni:\nLa coalizione di centro-destra di Silvio Berlusconi subisce una lieve erosione rispetto alla quota proporzionale della precedente elezione, con un voto pi\u00f9 frazionato sulle liste minori, restando forte solamente in Lombardia, Sicilia e Veneto, dove supera il 55% delle preferenze alla Camera dei Deputati. Buoni risultati anche in Friuli Venezia Giulia, dove sfiora il 55% dei voti. Dopo queste infatti le regioni in cui il centro-destra ottenne alla Camera i migliori risultati furono la Puglia ed il Piemonte (con per\u00f2 solo poco pi\u00f9 del 50% dei voti) ed il Lazio e la Campania (dove il centrodestra era per\u00f2 gi\u00e0 sotto, anche se di poco, al 50%).\nControversie.\nLa vittoria di misura dell'Unione.\nSulla base dei risultati comunicati dal Viminale, l'Unione proclama la vittoria, ma la coalizione di centrodestra non ritiene di accettare immediatamente il risultato della consultazione elettorale. La contestazione nasce dal minimo scarto di voti che aggiudica al centrosinistra la maggioranza nei due rami del parlamento. Alla Camera dei deputati infatti il centrosinistra si aggiudica il premio di maggioranza con un vantaggio di voti, ovvero dello 0,06% che assicura alla coalizione vincente una consistente maggioranza di seggi. La giunta per le elezioni del Senato, nel dicembre 2006, decise il riconteggio delle schede nulle, bianche, e contenenti voti nulli o contestati, partendo dalle regioni di Calabria, Campania, Lazio, Lombardia, Puglia, Sicilia e Toscana, oltre che alla revisione a campione delle schede valide custodite nei tribunali. Il riconteggio si sarebbe poi esteso al resto d'Italia se i risultati avessero evidenziato scostamenti significativi rispetto ai dati proclamati ufficialmente. Nonostante Deaglio avesse ipotizzato brogli a favore di Forza Italia, anche Berlusconi appoggi\u00f2 la decisione del riconteggio, sostenendo che ci sarebbero stati brogli a favore del centrosinistra. Il 18 settembre 2007, il presidente della Giunta delle elezioni del Senato, Domenico Nania, dichiar\u00f2 conclusa la revisione iniziata il 6 dicembre 2006. I Comitati per la revisione delle schede costituiti nelle sette regioni riferirono che \"gli scostamenti riscontrati rispetto ai dati di proclamazione sono assolutamente fisiologici\" e quindi risulta \"la legittimit\u00e0 delle operazioni di voto del 9 e 10 aprile 2006 per il Senato\".\nAccuse di brogli e contestazioni.\nLo spoglio dei voti inizi\u00f2 luned\u00ec 10 aprile 2006 dopo la chiusura dei seggi alle ore 15:00. Gli exit poll confermarono i risultati dei sondaggi con L'Unione avanti di cinque punti percentuali sulla Casa delle Libert\u00e0 ma i primi dati provenienti dal Viminale e le prime proiezioni gi\u00e0 ridimensionavano la situazione. I dati del Ministero uscirono con notevoli ritardi per problemi tecnici e poco alla volta la differenza fra i due principali schieramenti si ridusse progressivamente fino ad arrivare al sorpasso nel voto del Senato. Nella notte, a scrutini non ancora finiti, il ministro Pisanu esce dal Ministero e si reca nell'abitazione di Berlusconi per poi tornare al ministero; le ragioni dell'incontro non sono note anche se alcuni giornali hanno riportato indiscrezioni secondo le quali Berlusconi avrebbe chiesto a Pisanu di invalidare le elezioni e il ministro avrebbe risposto di non poterlo fare. Il Senato sembra essere nelle mani della Casa delle Libert\u00e0, mancano soltanto da assegnare i seggi dei senatori votati dagli italiani all'estero. Per la Camera invece rimane in vantaggio l'Unione e, quando gli scrutini si concludono intorno alle 3 di notte la maggioranza dei voti verr\u00e0 assegnata all'Unione per circa voti di vantaggio.\nL'esiguit\u00e0 dello scarto nei risultati, le novit\u00e0 introdotte nella legge elettorale, nei meccanismi dello scrutinio elettronico, e nel voto degli italiani all'estero tramite posta hanno fatto s\u00ec che le elezioni del 2006 fossero oggetto di diverse gravi denunce di brogli e contestazioni da pi\u00f9 parti dello schieramento politico, con vaste ripercussioni nell'opinione pubblica, fino alla decisione di procedere ad una revisione delle schede valide per il Senato.\nL'andamento del grafico \u00e8 stato oggetto di osservazioni da parte di diversi giornalisti: infatti si nota come i due grafici siano speculari e il vantaggio si assottigli sempre pi\u00f9 con l'andare del tempo. Il giornalista Enrico Deaglio, nel suo film-reportage \"Uccidete la democrazia\", considera questo andamento un indice dei brogli elettorali da parte del centrodestra che riusciva a dirottare costantemente una parte delle schede bianche verso la coalizione, in particolare verso Forza Italia, diminuendo gradualmente lo svantaggio. Secondo altri osservatori l'andamento potrebbe essere invece spiegato dalla conclusione pi\u00f9 rapida delle operazioni di voto e di scrutinio in alcune regioni tradizionalmente pi\u00f9 efficienti, e cosiddette \"rosse\", come Toscana ed Emilia-Romagna, storicamente appannaggio della sinistra. \"(per approfondire vedi pi\u00f9 avanti nella voce)\"\nIn ogni caso, le regioni tradizionalmente pi\u00f9 efficienti lo erano probabilmente anche nelle elezioni precedenti e .\nNel novembre 2006, pochi mesi dopo le elezioni, la questione dei brogli elettorali venne ulteriormente infiammata dall'uscita del DVD \"Uccidete la democrazia!\" che paventava l'ipotesi che alcune schede bianche possano essere state \"trasformate\" in voti per la Casa delle Libert\u00e0 durante la trasmissione elettronica dei dati dalle prefetture al Viminale. Questa ipotesi sarebbe avvalorata dalla mancanza di dati ufficiali sul numero delle schede bianche, e dall'andamento sospetto dei dati ufficiosi ad esse relative. La procura di Roma, pochi giorni dopo, ha aperto un'indagine contro Deaglio e Cremagnani per \"diffusione di notizie false, esagerate e tendenziose atte a turbare l'ordine pubblico\".\nLa denuncia di Paolo Rajo.\nIrregolarit\u00e0 anche nelle votazioni via posta degli italiani all'estero sono state denunciate nel luglio 2007 da Paolo Rajo, candidato senatore dell'UDEUR all'estero."}
{"id": "247002", "revid": "1776051", "url": "https://it.wikipedia.org/wiki?curid=247002", "title": "Stibiopalladinite", "text": "La stibiopalladinite \u00e8 un minerale."}
{"id": "247003", "revid": "1442080", "url": "https://it.wikipedia.org/wiki?curid=247003", "title": "Palladoarsenide", "text": "La palladoarsenide \u00e8 un minerale."}
{"id": "247004", "revid": "2175", "url": "https://it.wikipedia.org/wiki?curid=247004", "title": "Aiguillon-sur-Vie", "text": ""}
{"id": "247005", "revid": "2175", "url": "https://it.wikipedia.org/wiki?curid=247005", "title": "Aiguillon-sur-Mer", "text": ""}
{"id": "247006", "revid": "767487", "url": "https://it.wikipedia.org/wiki?curid=247006", "title": "Electric Wizard", "text": "Gli Electric Wizard sono un gruppo musicale doom metal britannico, formatosi a Dorset nel 1993.\nStoria.\nLa loro musica doom metal comprende sonorit\u00e0 stoner e sludge, e i testi si ispirano a Howard Phillips Lovecraft, al cinema horror, alla stregoneria, con riferimenti anche alla cannabis.\nFrequenti sono le distorsioni sonore e vocali, e fortissimi non solo nella musica ma anche nelle copertine e nell'immaginario i riferimenti a band come Black Sabbath. Il nome stesso della band \u00e8 formato da due parole appartenenti ai titoli di due canzoni dei Black Sabbath dei primi anni (\"The Wizard\" e \"Electric Funeral\")."}
{"id": "247007", "revid": "1776051", "url": "https://it.wikipedia.org/wiki?curid=247007", "title": "Palladobismutharsenide", "text": "La palladobismutharsenide \u00e8 un minerale."}
{"id": "247008", "revid": "2175", "url": "https://it.wikipedia.org/wiki?curid=247008", "title": "Barre-de-Monts", "text": ""}
{"id": "247009", "revid": "228587", "url": "https://it.wikipedia.org/wiki?curid=247009", "title": "Bernard", "text": ""}
{"id": "247011", "revid": "2175", "url": "https://it.wikipedia.org/wiki?curid=247011", "title": "Bernardi\u00e8re", "text": ""}
{"id": "247012", "revid": "2175", "url": "https://it.wikipedia.org/wiki?curid=247012", "title": "Boissi\u00e8re-de-Montaigu", "text": ""}
{"id": "247013", "revid": "2175", "url": "https://it.wikipedia.org/wiki?curid=247013", "title": "Boissi\u00e8re-des-Landes", "text": ""}
{"id": "247014", "revid": "1632387", "url": "https://it.wikipedia.org/wiki?curid=247014", "title": "Electric Wizard (album)", "text": "Electric Wizard \u00e8 l'album di debutto dell'omonimo gruppo inglese, pubblicato nel 1995 dalla Rise Above Records. \"Electric Wizard\" \u00e8 stato pubblicato nuovamente nel 1999 come doppio CD insieme al loro secondo album \"Come My Fanatics...\"."}
{"id": "247015", "revid": "2175", "url": "https://it.wikipedia.org/wiki?curid=247015", "title": "Boup\u00e8re", "text": ""}
{"id": "247016", "revid": "1573940", "url": "https://it.wikipedia.org/wiki?curid=247016", "title": "Gemnefkhonsubak", "text": "Tra i principi del Delta del Nilo sconfitti da Pianki c'era pure Osorkon IV, ultimo sovrano della XXII dinastia che ormai regnava soltanto su Tanis. La citt\u00e0 continu\u00f2 comunque a venire governata da alcuni principi locali che spesso si arrogarono le insegne della regalit\u00e0. Un fenomeno analogo accadeva nel contempo a Sais dove, dopo la caduta della XXIV dinastia, i principi locali stavano gettando le basi della futura XXVI dinastia.\nIl nome di Gemnefkhonsubak compare su di una stele conservata al Museo Egizio di Torino. Il suo successore fu Padibastet."}
{"id": "247017", "revid": "2175", "url": "https://it.wikipedia.org/wiki?curid=247017", "title": "Bretonni\u00e8re", "text": ""}
{"id": "247018", "revid": "655956", "url": "https://it.wikipedia.org/wiki?curid=247018", "title": "Dopethrone", "text": "Dopethrone \u00e8 il terzo album del gruppo musicale inglese Electric Wizard, pubblicato nel 2000 dalla Rise Above Records.\n\u00c8 stato ristampato dalla stessa etichetta nel 2004 e 2007 con una bonus track. Si caratterizza per la musica molto tetra e lenta, vicina allo stoner e al doom metal, e rispetto ai lavori precedenti il suono della chitarra \u00e8 ancora pi\u00f9 pesante e psichedelico. La voce di Jus Oborn \u00e8 stata mixata pi\u00f9 bassa degli altri strumenti e la violenza delle chitarre \u00e8 stata messa in primo piano. Alcuni testi sono ispirati ai lavori di H.P. Lovecraft. In alcuni brani vengono campionate delle frasi tratte da una puntata della trasmissione americana \"20/20\", in cui si discute l'impatto della musica heavy metal sui giovani. La canzone \"Barbarian\" compare in una scena del film horror Bliss del regista Joe Begos."}
{"id": "247020", "revid": "2175", "url": "https://it.wikipedia.org/wiki?curid=247020", "title": "Brouzils", "text": ""}
{"id": "247021", "revid": "2175", "url": "https://it.wikipedia.org/wiki?curid=247021", "title": "Bruffi\u00e8re", "text": ""}
{"id": "247022", "revid": "2175", "url": "https://it.wikipedia.org/wiki?curid=247022", "title": "Caill\u00e8re-Saint-Hilaire", "text": ""}
{"id": "247024", "revid": "2175", "url": "https://it.wikipedia.org/wiki?curid=247024", "title": "Chaize-Giraud", "text": ""}
{"id": "247025", "revid": "2175", "url": "https://it.wikipedia.org/wiki?curid=247025", "title": "Chaize-le-Vicomte", "text": ""}
{"id": "247027", "revid": "2175", "url": "https://it.wikipedia.org/wiki?curid=247027", "title": "Champ-Saint-P\u00e8re", "text": ""}
{"id": "247034", "revid": "88740", "url": "https://it.wikipedia.org/wiki?curid=247034", "title": "Thorn", "text": ""}
{"id": "247036", "revid": "2175", "url": "https://it.wikipedia.org/wiki?curid=247036", "title": "Ch\u00e2taigneraie", "text": ""}
{"id": "247037", "revid": "2175", "url": "https://it.wikipedia.org/wiki?curid=247037", "title": "Ch\u00e2telliers-Ch\u00e2teaumur", "text": ""}
{"id": "247038", "revid": "2175", "url": "https://it.wikipedia.org/wiki?curid=247038", "title": "Clouzeaux", "text": ""}
{"id": "247039", "revid": "2175", "url": "https://it.wikipedia.org/wiki?curid=247039", "title": "Copechagni\u00e8re", "text": ""}
{"id": "247042", "revid": "2175", "url": "https://it.wikipedia.org/wiki?curid=247042", "title": "Couture (Vandea)", "text": ""}
{"id": "247046", "revid": "2135063", "url": "https://it.wikipedia.org/wiki?curid=247046", "title": "Mamma Mia (singolo)", "text": "Mamma Mia \u00e8 una canzone tratta dal terzo album degli ABBA, l'omonimo \"ABBA\", per la prima volta pubblicato nel novembre 1975.\nIl brano.\nIl titolo \u00e8 un'esclamazione italiana legata a un innamoramento che rimane molto forte nonostante i tanti inganni e tradimenti che l'uomo ha compiuto nei confronti della sua donna, che lo ha lasciato non senza rimpianti.\nSuccesso.\nL'interesse sempre maggiore degli ascoltatori indusse alla pubblicazione del singolo nell'inverno del 1975-1976, uscito dapprima in Australia e successivamente nel Regno Unito, dove il singolo \u00e8 balzato al primo posto delle classifiche. Fu pubblicato nel gennaio 1976 anche negli Stati Uniti ma occorsero venti settimane per entrare nella classifica della \"Billboard Hot 100\", raggiungendo come massimo la trentaduesima posizione.\nGi\u00e0 molto popolare nella natale Svezia, \"Mamma Mia\" fu uno dei primi singoli a sfondare anche nell'isola britannica. Gli Stati Uniti accolsero l'uscita del singolo meno calorosamente. In Italia la canzone comparve come lato B di \"S.O.S.\", conquistando una popolarit\u00e0 di riflesso negli anni seguenti al pari dello stesso lato A. In Australia gli ABBA divennero talmente celebri che si diffuse la voce che almeno un terzo della popolazione aveva comprato almeno un disco del gruppo: \"Mamma Mia\" si posizion\u00f2 al primo posto della classifica per dieci settimane (record bissato dal singolo successivo, \"Fernando\"). Il disco giunse ai primi posti della classifica anche in Svizzera, Germania Ovest e Irlanda ed entr\u00f2 nella top ten in Nuova Zelanda, Norvegia, Belgio e Sudafrica.\nCover.\nUna versione spagnola di \"Mamma Mia\" \u00e8 stata inclusa nell'album uscito nel 1980, \"Gracias Por La M\u00fasica\", mentre nel 2008 l'attrice Meryl Streep ha reinterpretato il singolo per il film \"Mamma Mia!\". La traccia \u00e8 presente nella colonna sonora \"Mamma Mia! The Movie Soundtrack\". Inoltre il cast della serie televisiva statunitense Glee ha realizzato una cover.\nCuriosit\u00e0.\nLa canzone viene parodiata nella trasmissione 610 in onda su Radio2, la quale ha inventato una fantomatica \"Radio Mammamia\", ossia una radio che passa \"24 ore su 24 solo Mamma Mia degli Abba\"."}
{"id": "247047", "revid": "2175", "url": "https://it.wikipedia.org/wiki?curid=247047", "title": "Epine (Vandea)", "text": ""}
{"id": "247049", "revid": "123508457", "url": "https://it.wikipedia.org/wiki?curid=247049", "title": "\u00de", "text": "La lettera \u00de (minuscolo: \u00fe), nota anche come thorn o \u00feorn, \u00e8 una lettera dell'alfabeto gotico (\ud800\udf38), anglo-sassone e islandese. Era usata anche nella Scandinavia medievale, ma venne successivamente sostituita con il digramma \u27e8th\u27e9. La lettera deriva dalla runa \u16a6, chiamata \"thorn\" in anglo-sassone e \"thurs\", \"gigante\" in scandinavo.\nPu\u00f2 suonare sia come una fricativa dentale sorda, come il 'th' nella parola inglese \"thick\", o come una fricativa dentale sonora, come il 'th' della parola inglese \"the\". In islandese comunque, l'uso \u00e8 limitato solo al primo caso, mentre la forma sonora \u00e8 rappresentata dalla lettera \u00d0, \u00f0 (eth). In ambito italiano il suo uso \u00e8 stato proposto anche per rendere alcuni suoni dei dialetti lombardi nella grafica unificata di J\u00f8rgen Giorgio Bosoni.\nUso in inglese.\nLa lettera venne usata nell'inglese medioevale prima dell'invenzione della stampa. William Caxton, il primo stampatore in Inghilterra, port\u00f2 con s\u00e9 dei tipi fabbricati in Europa continentale, che erano privi di thorn, yogh, e eth. Egli sostitu\u00ec pertanto la thorn con la Y, ma questa non fu una scelta arbitraria da parte sua: in alcuni manoscritti dei primi del XV secolo, come il \"The Boke of Margery Kempe\", la lettera Y e la thorn erano identiche. La parola \"the\" viene scritta \"ye\" in tutta la Bibbia di re Giacomo. Oggi, la Y al posto della thorn \u00e8 ancora visibile sulle pietre tombali, o nel prefisso stereotipato \"Ye olde...\". Quest'ultimo viene spesso usato su insegne di negozi caratteristici, come \"Ye Olde Candy Shoppe\" (\"L'antico negozio di dolciumi\"), e nei nomi dei pub, per indicare un gusto di ispirazione medievale o tipicamente inglese, o spesso anche per evocare un'atmosfera \"old England\". Un esempio tipico \u00e8 \"Ye Olde English Pubbe\" (\"L'antico pub inglese\").\nL'articolo determinativo inglese scritto con la Y al posto della thorn viene spesso pronunciato scherzosamente o erroneamente /ji:/, o scambiato per \"ye\", l'antico caso nominativo di \"you\". La lettera Y viene usata talvolta nei giochi enigmistici inglesi per sostituire il \"th\" con una singola lettera."}
{"id": "247050", "revid": "2175", "url": "https://it.wikipedia.org/wiki?curid=247050", "title": "Essarts (Vandea)", "text": ""}
{"id": "247051", "revid": "2175", "url": "https://it.wikipedia.org/wiki?curid=247051", "title": "Faute-sur-Mer", "text": ""}
{"id": "247054", "revid": "2175", "url": "https://it.wikipedia.org/wiki?curid=247054", "title": "Fenouiller", "text": ""}
{"id": "247056", "revid": "81103", "url": "https://it.wikipedia.org/wiki?curid=247056", "title": "Giacimento", "text": "Il giacimento \u00e8 un deposito minerario contenente un metallo o altre risorse di valore in concentrazione economicamente competitiva. Di solito \u00e8 usato nel contesto di un deposito minerario dal quale \u00e8 conveniente estrarre la sua componente metallica. I giacimenti vengono sfruttati tramite miniere nel caso di giacimenti di minerali solidi (tipo ferro, carbone...), pozzi estrattivi nel caso siano di fluidi minerali (tipo petrolio, gas, salamoie).\nDescrizione.\nIn geologia e nei campi correlati un giacimento \u00e8 uno strato di rocce o di terreno con caratteristiche interne uniformi che lo distinguono dagli strati contigui. Ogni strato \u00e8 generalmente uno di una serie di strati paralleli che giacciono uno sopra all'altro, posati uno sull'altro da forze naturali. Possono estendersi per centinaia di migliaia di chilometri quadrati di superficie terrestre. I giacimenti sono visti solitamente come gruppi di materiale di diverso colore o di struttura diversa esposto in rupi, canyon stradali, cave e rive dei fiumi. Agglomerati individuali possono variare nello spessore da qualche millimetro fino a un chilometro o pi\u00f9. Ogni agglomerato rappresenta un tipo specifico di deposito: silice fluviale, sabbia marina, palude carbonifera, dune di sabbia, letti di lava, ecc.\nPu\u00f2 essere composto da strati di sedimenti, solitamente marini oppure dalla differenziazioni di particolari minerali nel corso del raffreddamento del magma o durante la metamorfosi della roccia precedente. I minerali da giacimento sono generalmente ossidi, silicati e solfati o metalli non comunemente concentrati nella crosta terrestre. I giacimenti devono essere lavorati per estrarre i metalli in questione dalla roccia di scarto e dai minerali da giacimento. I giacimenti sono formati da una variet\u00e0 di procedimenti geologici. L'abbondanza di un giacimento comporter\u00e0 direttamente i costi associati all'industria mineraria del giacimento e il conseguente costo del metallo estratto.\nI geologi studiano gli strati di rocce e le categorizzano dal materiale dei fondali. A ogni giacimento distinto \u00e8 solitamente assegnato un nome di \"formazione\" basato solitamente su una citt\u00e0, un fiume, una montagna o una regione dove la formazione viene esposta e dove \u00e8 possibile studiarla. Per esempio, l'argillite di Burgess \u00e8 un'esposizione spessa di argillite scura a volte fossilifera visibile in alto nelle Montagne Rocciose del Canada vicino al \"Burgess Pass\". Leggere distinzioni nel materiale in una formazione possono essere descritte come \"membri\" o a volte come \"fondali\". Le formazioni vengono raggruppate in \"gruppi\". I \"gruppi\" possono essere raggruppate in \"serie\".\nIl giacimento \u00e8 anche l'unit\u00e0 fondamentale in una colonna stratigrafica e costituisce la base per lo studio della stratigrafia."}
{"id": "247060", "revid": "2175", "url": "https://it.wikipedia.org/wiki?curid=247060", "title": "Flocelli\u00e8re", "text": ""}
{"id": "247062", "revid": "647919", "url": "https://it.wikipedia.org/wiki?curid=247062", "title": "Tenores Bitti", "text": ""}
{"id": "247063", "revid": "117561845", "url": "https://it.wikipedia.org/wiki?curid=247063", "title": "Teorema di Binet", "text": "In algebra lineare, il teorema di Binet \u00e8 un teorema che collega il prodotto fra matrici quadrate con il determinante.\nIl teorema viene generalizzato dalla formula di Cauchy-Binet.\nIl teorema.\nSiano formula_1 e formula_2 due matrici quadrate con lo stesso numero di righe, a valori in un campo formula_3. \nIl determinante del prodotto tra formula_1 e formula_2 \u00e8 il prodotto del determinante di formula_1 per il determinante di formula_2:"}
{"id": "247064", "revid": "2175", "url": "https://it.wikipedia.org/wiki?curid=247064", "title": "Garnache", "text": ""}
{"id": "247065", "revid": "2175", "url": "https://it.wikipedia.org/wiki?curid=247065", "title": "Gaubreti\u00e8re", "text": ""}
{"id": "247066", "revid": "486946", "url": "https://it.wikipedia.org/wiki?curid=247066", "title": "G\u00e9n\u00e9touze (Vandea)", "text": ""}
{"id": "247068", "revid": "2175", "url": "https://it.wikipedia.org/wiki?curid=247068", "title": "Girouard", "text": ""}
{"id": "247069", "revid": "2175", "url": "https://it.wikipedia.org/wiki?curid=247069", "title": "Givre", "text": ""}
{"id": "247075", "revid": "3831", "url": "https://it.wikipedia.org/wiki?curid=247075", "title": "Eudes III di Borgogna", "text": ""}
{"id": "247076", "revid": "17351", "url": "https://it.wikipedia.org/wiki?curid=247076", "title": "A380", "text": ""}
{"id": "247077", "revid": "17351", "url": "https://it.wikipedia.org/wiki?curid=247077", "title": "MB-326", "text": ""}
{"id": "247079", "revid": "767487", "url": "https://it.wikipedia.org/wiki?curid=247079", "title": "Palladodymite", "text": "La palladodymite \u00e8 un minerale, ha relazione trimorfica con la palladoarsenide e la palladobismutharsenide.\nEtimologia.\nIl nome deriva dalla composizione chimica per il contenuto in palladio (pallado-) e dal greco \u03b4\u03cd\u03bc\u03bf\u03c2, \"dymos\", cio\u00e8 \"gemello\", in relazione alla somiglianza con la rhodarsenide."}
{"id": "247080", "revid": "320578", "url": "https://it.wikipedia.org/wiki?curid=247080", "title": "Mig-21", "text": ""}
{"id": "247081", "revid": "17351", "url": "https://it.wikipedia.org/wiki?curid=247081", "title": "PD-808", "text": ""}
{"id": "247083", "revid": "78273", "url": "https://it.wikipedia.org/wiki?curid=247083", "title": "EF-2000", "text": ""}
{"id": "247084", "revid": "2175", "url": "https://it.wikipedia.org/wiki?curid=247084", "title": "Gu\u00e9rini\u00e8re", "text": ""}
{"id": "247086", "revid": "1776051", "url": "https://it.wikipedia.org/wiki?curid=247086", "title": "Rhodarsenide", "text": "La rhodarsenide \u00e8 un minerale.\nEtimologia.\nIl nome si riferisce alla composizione chimica prevalente: rhod e arsen."}
{"id": "247088", "revid": "339392", "url": "https://it.wikipedia.org/wiki?curid=247088", "title": "F-22 Raptor", "text": ""}
{"id": "247090", "revid": "1573940", "url": "https://it.wikipedia.org/wiki?curid=247090", "title": "Belisario (generale bizantino)", "text": ""}
{"id": "247091", "revid": "2175", "url": "https://it.wikipedia.org/wiki?curid=247091", "title": "Guyonni\u00e8re", "text": ""}
{"id": "247092", "revid": "1155", "url": "https://it.wikipedia.org/wiki?curid=247092", "title": "Pomacantidi", "text": ""}
{"id": "247094", "revid": "228587", "url": "https://it.wikipedia.org/wiki?curid=247094", "title": "Elisabetta d'Austria", "text": ""}
{"id": "247095", "revid": "17351", "url": "https://it.wikipedia.org/wiki?curid=247095", "title": "Me 262", "text": ""}
{"id": "247096", "revid": "17351", "url": "https://it.wikipedia.org/wiki?curid=247096", "title": "Me-262", "text": ""}
{"id": "247101", "revid": "2175", "url": "https://it.wikipedia.org/wiki?curid=247101", "title": "Herbergement", "text": ""}
{"id": "247102", "revid": "767487", "url": "https://it.wikipedia.org/wiki?curid=247102", "title": "Hippolyte Fizeau", "text": "Dopo aver interrotto per motivi di salute gli studi di medicina ai quali era stato avviato dal padre, venne guidato allo studio della fisica da Fran\u00e7ois Arago. I suoi primi lavori furono svolti in collaborazione con L\u00e9on Foucault e riguardarono il miglioramento delle tecniche di dagherrotipia, della quale i due studiosi scoprirono il difetto di reciprocit\u00e0. Insieme compirono anche i primi esperimenti di fotografia solare, aprendo una nuova branca dell'astronomia. \nNel 1849, stavolta in competizione diretta con Foucault, realizz\u00f2 la prima misura diretta della velocit\u00e0 della luce nell'aria grazie a un dispositivo basato su specchi e un disco dentato, poi perfezionato nuovamente da Foucault (Apparato di Fizeau-Foucault). Il valore determinato da Fizeau fu di 315.300\u00a0km/s, con un errore di poco superiore al 5% rispetto al valore oggi accettato. Foucault pubblic\u00f2 i suoi risultati l'anno successivo. \nFizeau rivel\u00f2 inoltre l'applicabilit\u00e0 dell'effetto Doppler per le onde luminose, dimostrando che il movimento di una sorgente luminosa provoca uno spostamento delle righe spettrali percepite dall'osservatore (verso il blu in caso di avvicinamento, verso il rosso in caso contrario). Questo meccanismo \u00e8 analogo a quello descritto dieci anni prima da Christian Doppler per le onde sonore, ed \u00e8 ora di largo impiego in astrofisica (vedi redshift). \nPreconizz\u00f2 anche l'uso dell'interferometria per la misura del diametro apparente degli astri e realizz\u00f2 numerosi esperimenti sulla velocit\u00e0 delle correnti elettriche, la propagazione della luce, l'uso delle radiazioni luminose come misura di lunghezza e la dilatazione dei cristalli. Si deve a lui l'uso del condensatore per migliorare le prestazioni del rocchetto di Ruhmkorff (1853).\nRiconoscimenti.\nFu eletto membro della Accademia francese delle scienze il 2 gennaio 1860. Della stessa Accademia fu vicepresidente per l'anno 1877 e presidente per l'anno successivo. Sempre nel 1878 divenne membro del Bureau des Longitudes. Fu insignito della Legion d'onore e membro estero associato della Royal Society di Londra (1875), dalla quale aveva in precedenza ottenuto la medaglia Rumford (1866) per le sue ricerche sulla rifrazione. Dopo la sua morte, il cratere Fizeau sulla Luna porta il suo nome. "}
{"id": "247103", "revid": "2175", "url": "https://it.wikipedia.org/wiki?curid=247103", "title": "Herbiers", "text": ""}
{"id": "247105", "revid": "22475", "url": "https://it.wikipedia.org/wiki?curid=247105", "title": "Angra Mainyu", "text": "Nello zoroastrismo, Angra Mainyu (in avestico: , \"A\u014bra Mainiiu\", in pahlavico \"Ahreman\" e \"Arimane\", in f\u0101rs\u00ec \"Ahriman\") \u00e8 il nome dello spirito malvagio guida di una schiera di dem\u00f2ni indicati come \"da\u0113va\".\n\u00c8 una entit\u00e0 spirituale malvagia e distruttrice, l'avversario di Spenta Mainyu, lo spirito santo del bene che guida degli angeli indicati come Ame\u0161a Spenta.\nOrigine.\nL'origine di Angra Mainyu \u00e8 dibattuta dagli studiosi. Alcuni lo intendono come una creatura spirituale celeste del dio unico creatore Ahura Mazd\u0101 e a lui successivamente ribellatasi per libera scelta.\nAltri studiosi lo intendono invece come un essere originario contrapposto fin dall'inizio dei tempi al Dio unico Ahura Mazd\u0101.\nStudiosi ritengono che la figura di Angra Mainyu sia equivalente alla figura di Satana; nell'antica religione Mazdeista infatti, Angra Mainyu era l'angelo caduto che scelse liberamente la sua natura e la sua vocazione malefica, divenendo un'entit\u00e0 malvagia e distruttrice, guida di una schiera di angeli malvagi che si trascina con se (chiamati Daeva) e contrapposti al Dio unico (chiamato Mazda) che viene assistito dai suoi 7 angeli del bene (spiriti santi il cui capo \u00e8 Spenta Mainyu e gli altri 6 sono chiamati Ame\u0161a Spenta), e nello stesso identico modo nella successiva religione ebraica Satana era l'angelo caduto, divenendo un'entit\u00e0 malvagia, guida di una schiera di angeli malvagi che si trascina con se (chiamati Demoni) e contrapposti al Dio unico (chiamato Yhwh) che viene assistito dai suoi 7 angeli del bene (con Michele alla guida di altri 6) evidenziando il fin troppo ovvio spunto che la popolazione ebraica aveva tratto nel periodo dopo il ritorno dall'esilio in Babilonia (VI secolo a.C.).\nLe forze malvagie possono essere maschili o femminili. I seguaci del demone femminile \"Drud\" (\"menzogna\", \"inganno\") erano detti \"drugwan\". Lo spirito maligno della cupidigia e dell'ira \"A\u0113shma\" (\"devastatore\") \u00e8 divenuto, nel libro biblico di \"Tobia\" (3, 8) il diavolo Asmodeo che uccide i sette mariti di Sara nella prima notte di nozze, fino a quando Tobia non lo caccia via con l'aiuto dell'arcangelo Raffaele.\nNella cultura occidentale moderna.\nVoltaire lo cita nel \"Dizionario filosofico\" alla voce \"Bene (Tutto \u00e8 bene)\".. Giacomo Leopardi, nell'inno \"\" (abbozzo del 1833), lo definisce \u00abRe delle cose autor del mondo, arcana malvagit\u00e0, sommo potere e somma intelligenza, eterno dator dei mali e reggitor del moto\u00bb.\nRudolf Steiner.\nRudolf Steiner attribuir\u00e0 ad Arimane una natura malvagia da identificare con quella mefistofelica o satanica, distinguendolo cos\u00ec da Lucifero. Egli ne parla nel suo trattato esoterico sulla scienza occulta a proposito dell'era post-atlantica:\nSecondo Steiner, mentre Lucifero opera occultando nell'uomo le sue facolt\u00e0 spirituali interiori che gli consentirebbero di prendere coscienza delle proprie essenze animiche, Arimane agisce sulle sue percezioni esteriori nascondendogli le forze spirituali responsabili dei fenomeni naturali di cui l'uomo in origine aveva chiara cognizione.\nUna forza malefica ancora pi\u00f9 antica di Arimane \u00e8 infine quella degli Asura, che comincerebbe a far sentire i suoi influssi solo a partire dall'epoca attuale e sempre pi\u00f9 in avvenire."}
{"id": "247107", "revid": "2091899", "url": "https://it.wikipedia.org/wiki?curid=247107", "title": "Scapriano", "text": "Scapriano \u00e8 una frazione del comune di Teramo.\nIl paese \u00e8 sito a 2\u00a0km dal centro storico del capoluogo, verso monte.\nA Scapriano ha sede anche il Palazzetto dello Sport di Teramo (il PalaScapriano) dove gioca le sue partite la squadra di serie A della pallacanestro teramana, la Teramo Basket.\nStoria.\nSede di un antico castello nella limitrofa Poggio delle Vitice di cui non si hanno molte notizie, Scapriano \u00e8 stato per molto tempo il luogo di passaggio del percorso tra Teramo e Campli e di quei verso Civitella del Tronto ed Ascoli Piceno. \nIl primo documento che cita Scapriano (chiamato con il nome di \"Casale\"), risale all'891 quando Scapriano compare in una donazione fatta dal conte Adelberto al vescovo aprutino Giovanni dandogli dei fondi con case, alberi, vigne e selve \"in ipso Casale \"(di Fonte Coperta)\", et in alio Casale quod nominatur Scapriano...\". \nScapriano \u00e8 citato poi nel \"Cartulario\", nel quale si informa che nel 926 fu fatta una donazione da Manfredi, conte di \"Aprutium\", alla chiesa di Santa Maria aprutina, di alcuni beni in Scapriano, Vitice (o Piano delle Vetiche), Foliciano e Comecciano.\nIl 14 marzo 2005 muore a Scapriano il vescovo emerito di Teramo-Atri, monsignor Abele Conigli, che vi si era trasferito al termine del suo servizio episcopale nel 1988.\nArchitetture religiose.\nChiesa di San Martino.\nCostruita intorno all'anno Mille, l'antica chiesetta di San Martino, fu conferita a Scapriano il 14 marzo 1274 dal diacono Ruggero, preposto aprutino, insieme ad altri sedici canonici. \nNel gennaio 1817 vi furono seppelliti \"moltissimi morti\" che vi vennero trasportati dalle diverse parrocchie della citt\u00e0 di Teramo: la Cattedrale, lo Spirito Santo, il Carmine ed altre. \nEra, il 1817, l\"'anno della fame\" in cui i morti furono numerosissimi a causa di una stagione precedente climaticamente sfavorevole all'agricoltura (nel mese di giugno 1816, a causa dell'insolito freddo, i contadini avevano dovuto addirittura riaccendere i camini...). \nA San Martino vi era stato seppellito anche Vitantonio Narcisi, uno dei tre sicari che, il 10 agosto 1848 uccisero Pantaleone Binni, parroco di Guardia Vomano. L'omicida era stato condannato dalla Gran Corte Criminale di Teramo il 29 aprile 1851 e giustiziato il giorno successivo a mezzo decapitazione, sul ponte Vezzola \"nel luogo pubblico destinato per le esecuzioni\". \nLa chiesetta \u00e8 stata chiamata anche Chiesa del Viandante perch\u00e9 adiacente al vecchio percorso Teramo-Campli e perch\u00e9 vi era possibile, grazie alle presenza di due finestrelle poste sulla facciata, di poter pregare senza entrare all'interno. \nChiusa al culto nel 1963, l'edificio sacro entr\u00f2 in stato di abbandono. \u00c8 stato recentemente restaurato grazie all'impegno personale di un gruppo di volontari locali e riaperto al culto l'11 novembre 2003 (giorno di san Martino appunto) dal vescovo monsignor Vincenzo D'Addario. \nChiesa di San Silvestro.\nUn'altra chiesa citata da fonti storiche \u00e8 quella di San Silvestro. \nNel 1374 il Papa Gregorio XI conferiva la prepositura di San Salvatore di Leognano a Marcio Muzio, canonico della chiesa aprutina, a seguito della rinunzia fatta da Nicola di Leognano che aveva preferito trasferirsi alla chiesa di San Silvestro di Scapriano e a Chiesa di Santa Maria de Praediis della diocesi Aprutina.\nChiesa di San Giovanni.\nScapriano \u00e8 storicamente citata anche l'esistenza della chiesa di San Giovanni (4\u00b0 volume, pg. 12, dallo storico e canonico Niccola Palma).\nLa valle del Vezzola.\nAppena a valle di Scapriano il torrente Fosso Grande confluisce nel torrente Vezzola. \nSul Vezzola, oltre all'esistente ponte in muratura detto Ponte Vezzola, si pu\u00f2 ancora osservare il vecchio ponte che gli abitanti locali chiamano \"Ponte de lu stucc\" il cui nome probabilmente deriva dai Regi Stucchi, ossia le concessioni assegnate per i pascoli.\nLa valle del Vezzola \u00e8 infatti una via utilizzata dai pastori per condurre le pecore da monte a valle e viceversa (transumanza)."}
{"id": "247109", "revid": "2175", "url": "https://it.wikipedia.org/wiki?curid=247109", "title": "Hermenault", "text": ""}
{"id": "247111", "revid": "2175", "url": "https://it.wikipedia.org/wiki?curid=247111", "title": "Ile-d'Elle", "text": ""}
{"id": "247112", "revid": "2175", "url": "https://it.wikipedia.org/wiki?curid=247112", "title": "Ile-d'Olonne", "text": ""}
{"id": "247113", "revid": "2175", "url": "https://it.wikipedia.org/wiki?curid=247113", "title": "Ile-d'Yeu", "text": ""}
{"id": "247122", "revid": "72811", "url": "https://it.wikipedia.org/wiki?curid=247122", "title": "Notturn Alley", "text": ""}
{"id": "247123", "revid": "2175", "url": "https://it.wikipedia.org/wiki?curid=247123", "title": "Jonch\u00e8re", "text": ""}
{"id": "247124", "revid": "2175", "url": "https://it.wikipedia.org/wiki?curid=247124", "title": "Jaudonni\u00e8re", "text": ""}
{"id": "247125", "revid": "2175", "url": "https://it.wikipedia.org/wiki?curid=247125", "title": "Landes-Genusson", "text": ""}
{"id": "247126", "revid": "1784881", "url": "https://it.wikipedia.org/wiki?curid=247126", "title": "Liceo classico", "text": "Il liceo classico \u00e8 una scuola secondaria di secondo grado prevista dal sistema di istruzione italiano. Fornisce un'istruzione non professionalizzante finalizzata al successivo accesso all'universit\u00e0 e a qualsiasi facolt\u00e0 che quest'ultima pu\u00f2 offrire. \nDescrizione.\nIl liceo classico deriva dal liceo unico istituito nel 1859 con la legge Casati e successivamente riorganizzato nel 1923 con la riforma Gentile. Quest'ultima attribu\u00ec al liceo classico un ruolo di preminenza e per circa mezzo secolo rimase l'unico istituto superiore che consentiva l'iscrizione a tutti i corsi di laurea. Solo nel 1969, anche in seguito al movimento del Sessantotto, questa opportunit\u00e0 venne allargata agli studenti delle altre scuole superiori di durata quinquennale.\nIn questo indirizzo scolastico \u00e8 obbligatoriamente impartito l'insegnamento di Lingue e Lettere, con relative Letterature, classiche, quali Latine e Greche, ma vi sono anche altre ore dedicate soprattutto alle materie di tipo umanistico, come Storia, Filosofia e materie letterarie in generale, come, ad esempio, Storia dell'Arte. Le materie scientifiche, per\u00f2, non sono di certo lasciate, poich\u00e9, anche se il liceo classico ha una marcata impronta umanistica, vi sono anche delle ore di materie di tipo scientifico-matematico, quali sono Matematica, Scienze Naturali (chimica) e Fisica. Inoltre, vi sono tutte quelle altre materie il cui insegnamento viene impartito in tutte le Istituzioni Superiori d'Italia, come, ad esempio, Inglese, Educazione Fisica, Religione Cattolica, la quale rimane ancora facoltativa, ovvero le famiglie dei rispettivi ragazzi scelgono se far studiare o meno questa disciplina a questi ultimi. \nLe materie oggetto di studio sono similari alla tradizione dello \"Humanistisches Gymnasium\" tedesco, nato in Sassonia nel 1528 (90% statali): lingua nazionale (tedesco), grammatica e letteratura latina e greca, ebraico antico (in alcuni istituti), filosofia, storia, matematica, lingue straniere, scienze sociali. Il diffuso indirizzo \"Mathematisch-Naturwissenschaftliches Gymnasium\" (Liceo Ginnasio di Matematica e Scienze Naturali) prevede lo stesso approfondimento delle materie umanistiche caratterizzanti (latino, greco, ecc), completato in aggiunta da un focus sulle cosiddette materie STEM (Scienza, Tecnica, Ingegneria, Matematica).\nStoria.\nGinnasio liceo.\nIl liceo classico trova le sue radici nel \"ginnasio-liceo\" istituito nel 1859 dalla legge Casati, come scuola successiva alle elementari (rese obbligatorie), inizialmente vigente nel solo Regno di Sardegna e poi estesa a tutta l'Italia dopo l'unificazione. I licei peraltro gi\u00e0 esistevano, essendo stati istituiti in epoca napoleonica, per assicurare un'istruzione di alto livello anche da parte di istituzioni laiche. Con la legge Casati si voleva, come nel resto d'Europa, mettere ordine nel settore, precisando quali erano le prerogative dello stato in materia di istruzione.\nSul modello della tradizione scolastica umanistica preunitaria, la legge Casati prevedeva un unico indirizzo liceale in cui le materie letterarie e umanistiche erano prevalenti. Il piano di studi originario prevedeva un corso di otto anni (non esistendo all'epoca la scuola media), diviso in cinque anni di ginnasio e in un triennio liceale: lo studio del latino iniziava nella prima classe ginnasiale, quello del greco nella terza.\nIl ginnasio liceo era una scuola secondaria dalla durata di otto anni. Vi si accedeva dopo la scuola elementare (inizialmente di durata quadriennale) e dava accesso a qualsiasi facolt\u00e0 universitaria; il ginnasio liceo era l'unico corso di studi secondario di tipo liceale, ovvero non finalizzato a una formazione tecnico-professionale, ma al proseguimento degli studi in ambito universitario.\nIl piano di studi si rifaceva direttamente alla tradizione scolastica del trivio ed erano quindi prevalenti materie umanistiche tanto che, ai primi anni del ginnasio, le sole italiano e latino coprivano tre quinti del totale delle ore di lezione. Va per\u00f2 considerato che all'epoca, la scuola elementare (quadriennale e comunale) era molto diversa da quella moderna e che, di fatto, la prima vera scolarizzazione avveniva al ginnasio.\nIl ginnasio liceo era pensato per formare le future classi dirigenti: chi lo frequentava avrebbe proseguito gli studi, quindi i programmi non contemplavano alcuno scopo utilitaristico n\u00e9 riferimenti al mondo del lavoro.\nFin dal suo inizio la scuola fu criticata per il suo approccio umanistico filosofico che relegava a un ruolo di secondo piano l'istruzione tecnica.\nQuadro orario\nSuccessive modifiche.\nIl ginnasio liceo delineato dalla legge Casati rimase sostanzialmente invariato fino al 1923, anche se i programmi e i quadri orari vennero rinnovati pi\u00f9 volte (nel 1867, 1884, 1888, 1892). Il quadro orario del 1892 introdusse lo studio del francese dalla terza ginnasio alla quinta ginnasio, colmando la mancanza di una lingua straniera.\nAll'inizio del Novecento, essendo emerso il problema della carente istruzione matematico/scientifica, fu concesso ai singoli licei di attivare sezioni sperimentali in cui, al posto del greco, potevano essere impartiti insegnamenti di matematica o di una lingua moderna. Nel 1911 fu istituito il liceo moderno, che si affianc\u00f2 al corso tradizionale; per distinguerlo da quest'ultimo, il tradizionale ginnasio liceo inizi\u00f2 a essere chiamato informalmente \"liceo classico\", anche se, ufficialmente, il nome restava \"ginnasio liceo\".\nIl liceo moderno fu abolito nel 1923 con la riforma Gentile, che contestualmente istitu\u00ec il liceo scientifico.\nRiforma Gentile e preminenza del liceo classico.\nLa riforma Gentile del 1923 riprese l'impianto complessivo del ginnasio/liceo, accentuandone l'aspetto umanistico-classicista. Questo era in sintonia con i principi della filosofia neoidealista, di cui Gentile era, con Benedetto Croce, il massimo esponente. Infatti i filosofi neoidealisti consideravano le discipline letterarie, storiche e filosofiche le uniche in grado di fornire vera e propria conoscenza. Veniva valorizzata soprattutto la filosofia, costituendo essa la fondazione ultima delle scienze astratte e naturali, e proprio per questo indispensabile per renderle comprensibili.\nNella logica gentiliana la scuola d'\u00e9lite doveva coincidere con il liceo \"classico\", destinato alla formazione delle future classi dirigenti e per questo posto in una posizione privilegiata nei confronti degli altri indirizzi secondari superiori: solo ai diplomati in possesso di maturit\u00e0 classica era infatti concessa la libera iscrizione in qualsiasi facolt\u00e0 universitaria, mentre ad esempio chi proveniva dal liceo scientifico non poteva iscriversi n\u00e9 a lettere, n\u00e9 a giurisprudenza. Questa ultima preclusione era particolarmente grave, in quanto giurisprudenza era la laurea di elezione per i politici e i parlamentari.\nI profondi mutamenti apportati all'intero sistema scolastico si risentiranno anche sul liceo classico: la nuova scuola elementare, quinquennale e statale, garantiva una preparazione adeguata; per accedere al ginnasio bisognava superare un nuovo impegnativo esame di ammissione; erano previsti esami altrettanto impegnativi tra la III e la IV ginnasio, tra la V ginnasio e la I liceo, e, a fine corso, il nuovo esame di maturit\u00e0, un esame di stato estremamente rigoroso.\nI nuovi programmi ministeriali esaltavano la componente estetico-letteraria: lo studio dell'italiano e della filosofia fu strutturato in chiave storica, come studio della storia della letteratura e del pensiero filosofico.\nIl nome ufficiale rimase \"ginnasio liceo\", bench\u00e9 l'ultimo triennio venisse correntemente chiamato \"liceo classico\", per poterlo distinguere dal liceo scientifico.\nQuadro orario\nRiforma Bottai e nascita del liceo classico.\nPrima della Riforma Bottai l'istruzione dopo le elementari era divisa in diverse scuole, ognuna delle quali era propedutica a un certo indirizzo (liceale o tecnico). Nel 1940 Bottai istitu\u00ec la scuola media \"unica\" triennale, che assorb\u00ec i primi tre anni di ginnasio: da allora il liceo classico \u00e8 strutturato come una scuola quinquennale, ma mantenne la numerazione delle classi previgente (quindi i primi due anni sono le classi quarta e quinta del ginnasio, gli ultimi tre sono le classi prima, seconda e terza del liceo: la numerazione \u00e8 peculiare, poich\u00e9 le altre scuole secondarie prevedono le classi dalla prima alla quinta in corrispondenza degli anni di corso).\nA parte qualche necessario ritocco agli orari, come la divisione di storia e geografia in due singole materie per il IV e V ginnasio, il nuovo corso rimaneva sostanzialmente identico al precedente.\nIn questa occasione il nome ufficiale fu cambiato in \"liceo classico\"; la denominazione degli anni di corso, per\u00f2, rimase quella tradizionale, tuttora in vigore: dopo la III media ci sono la IV e la V ginnasio e poi la I, la II e la III liceo classico.\nPermanevano l'impostazione gentiliana con l'accesso in esclusiva a tutti i corsi universitari e la lingua straniera limitata al primo biennio. Quest'ultimo aspetto cominci\u00f2 a essere percepito come una lacuna, sempre pi\u00f9 grave col passare degli anni, che sar\u00e0 superata solo negli anni novanta con il meccanismo delle sperimentazioni.\nA causa degli eventi bellici, l'orario fu pi\u00f9 volte rimaneggiato e quello definitivo si avr\u00e0 solo nel 1952.\nQuadro orario\nDopoguerra e perdita del ruolo di scuola elitaria.\nLa quota degli studenti del liceo classico inizi\u00f2 a diminuire in favore del liceo scientifico, l'accesso al quale era stato facilitato con l'istituzione della scuola media. Dopo il 1969, con la liberalizzazione dell'accesso all'universit\u00e0, questa quota si ridusse ulteriormente; al momento della riforma Gelmini (varata nel 2010), fra gli iscritti all'ultimo anno di corso, il liceo classico avrebbe contato 51.000 studenti a fronte dei 103.000 del liceo scientifico.\nNel 1969 l'accesso all'universit\u00e0 venne liberalizzato, ponendo un termine alla preminenza del liceo classico nei confronti degli altri indirizzi di studi secondari: l'iscrizione a ogni facolt\u00e0 fu concessa a tutti i diplomati degli istituti di istruzione secondaria di secondo grado di durata quinquennale.\nSperimentazioni.\nCome tutte le altre scuole superiori, anche i licei classici a partire dal '70 godettero di una certa autonomia che consent\u00ec di attivare corsi sperimentali insieme al corso d'ordinamento ufficiale previsto dal Ministero, o anche in sostituzione di questo. I corsi sperimentali, una volta approvati con circolare ministeriale, potevano essere liberamente adottati dai singoli licei.\nLa sperimentazione pi\u00f9 diffusa andava a colmare quella che era avvertita come la maggiore lacuna di questa scuola, ossia la mancanza della lingua straniera negli ultimi tre anni; e in effetti, questa sperimentazione sostitu\u00ec di fatto il corso d'ordinamento e fu essa stessa la base di ulteriori sperimentazioni, come la sperimentazione storia dell'arte e la sperimentazione P.N.I. Al momento della riforma Gelmini (2010), la stragrande maggioranza degli studenti frequentava uno di questi corsi:\nSperimentazione Brocca.\nil Progetto Brocca prevedeva ore supplementari rispetto al liceo classico tradizionale, con l'inserimento nel biennio del diritto e dell'economia, della frequenza presso il laboratorio di chimica e fisica, dell'informatica abbinata alla matematica per tutto il quinquennio, e un potenziamento delle ore di scienze (chimica, biologia, scienze della Terra). La sperimentazione \u00e8 stata abolita con l'entrata in vigore della riforma Gelmini.\nSperimentazione classico europeo.\nIl Liceo classico europeo prese le mosse dai principi del trattato di Maastricht. L'apprendimento delle lingue degli Stati membri viene abbinata alla conoscenza della cultura e della storia dei popoli europei e questo istituto nasce per favorire la formazione di una coscienza europea, per ottenere un rafforzamento sempre maggiore dell'Unione europea.\nIl liceo classico europeo \u00e8 stato pensato a partire dai programmi del liceo classico tradizionale ai quali sono stati aggiunti interessi specifici o innovative. In particolare lo studio quinquennale di due lingue straniere (la lingua inglese e una seconda lingua comunitaria tra il francese, il tedesco e lo spagnolo), del diritto e dell'economia politica, di due materie curriculari non linguistiche insegnate in lingua straniera tra storia, storia dell'arte, scienze, geografia (chiamata anche \"geostoria\"), diritto ed economia politica, l'accorpamento del greco e del latino in un'unica materia (lingue e letterature classiche) con approccio comparatista; inoltre le ore di matematica vengono aumentate fino a raggiungere un totale uguale a quello del liceo scientifico.\nAnni 2000.\nNel 2008 gli iscritti al liceo classico erano circa 280.000 (il 70% ragazze), ponendo questo indirizzo scolastico al quarto posto dopo i licei scientifici e gli istituti tecnici e professionali.\nRiforma Gelmini.\nCon la riforma Gelmini del 2010 il previgente corso ordinario di liceo classico, le sperimentazioni e i progetti assistiti sono tutti confluiti nel nuovo indirizzo di ordinamento di liceo classico in vigore dal 1\u00ba settembre 2010. Il corso in vigore non si discosta vistosamente da quello ordinario stabilito nel 1952, ma vi apporta solo alcuni piccoli correttivi alla luce dei criteri generali della riforma dei licei (ad esempio, l'unificazione di storia e geografia nel primo biennio) e della sperimentazione di liceo classico finora pi\u00f9 diffusa, relativa alla lingua straniera quinquennale. Il liceo classico ha il seguente quadro orario:\n\u00c8 previsto l'insegnamento, in lingua straniera, di una disciplina non linguistica (CLIL) compresa nell'area delle attivit\u00e0 e degli insegnamenti obbligatori per tutti gli studenti o nell'area degli insegnamenti attivabili dalle istituzioni scolastiche nei limiti del contingente di organico a esse annualmente assegnato.\nLe materie principali sono quelle umanistico-letterarie. Per quanto riguarda le materie in comune con tutti i licei, si segnala un monte ore consistente assegnato anche allo studio di storia (che dispone nel triennio di tre ore settimanali, contro le due di tutti gli altri indirizzi liceali) e filosofia (anch'essa presente con tre ore negli ultimi tre anni, mentre nella maggior parte dei licei ne ha assegnate solo due) inoltre nel biennio viene tolta un'ora allo studio dell'italiano; nel biennio non sono insegnate n\u00e9 la storia dell'arte n\u00e9 la fisica e sono poco approfondite le scienze naturali, seguendo un orario in comune col liceo delle scienze umane tradizionale e linguistico.\nLe materie caratterizzanti sono il latino e il greco antico. Il latino \u00e8 insegnato anche nei primi due anni del liceo linguistico e nelle opzioni tradizionali del liceo scientifico e del liceo delle scienze umane, il greco antico \u00e8 insegnato solo nel liceo classico. Il ginnasio prevede uno studio ampio della grammatica e morfologia latina e greca a cui, nel triennio liceale, si aggiunge quello della letteratura greca e latina.\nLa geografia, presente nel ginnasio unitamente a storia, viene abbandonata in prima liceo a favore di filosofia, fisica e storia dell'arte. Il programma di scienze naturali prevede lo studio di chimica, biologia e scienze della terra.\nIl Decreto del Presidente della Repubblica 15 marzo 2010, n. 89 stabilisce, nell'allegato \"C\" il quadro orario del liceo classico. Il decreto n. 89/2010 \u00e8 parte della cosiddetto \"riforma Gelmini\", che ha revisionato globalmente l'assetto della scuola secondaria superiore.\nNel 2012 gli iscritti al liceo classico sono il 6,66% del totale: per la prima volta gli iscritti al primo anno di liceo classico sono meno di quelli al linguistico, che ammontano a 7,25%: il liceo classico risulta quindi il terzo indirizzo liceale per numero di iscritti al primo anno. Nel 2016 gli iscritti al liceo delle scienze umane erano il 7,4% degli iscritti totali, mentre quelli del liceo classico erano il 6,2%; ci\u00f2 rende il liceo classico il quarto liceo per numero di iscritti.\nDibattito e criticit\u00e0.\nSecondo alcuni autori sarebbe la scuola che prepara meglio ad affrontare gli studi universitari ma le opinioni in merito non sono concordi. \u00c8 stato considerato a lungo \"scuola formativa per eccellenza\", e la sua organizzazione fu impostata a tal fine. Nel tempo ha fatto registrare una riduzione di iscritti.\nIl dibattito sulla necessit\u00e0 o meno di abolire lo studio del latino e del greco antico non \u00e8 recente. Gi\u00e0 nel 1782, Thomas Jefferson affermava che in Europa l'insegnamento del greco e del latino era in disuso. Nella relazione \"Sulle condizioni della pubblica istruzione nel Regno d'Italia\" del 1865, si affermava che \u00abLe lettere latine non sono studiate n\u00e9 amate dai giovani e, in quanto a cognizioni di latino, si ha un notevole regresso da venticinque anni a questa parte\u00bb e, per il greco, \u00abil frutto dello studio del greco nelle nostre scuole \u00e8 cos\u00ec scarso, e che i giovani appena uscitine, dimenticano cos\u00ec profondamente quel poco che ne hanno appreso, che \u00e8 impossibile non considerare come perduto il tempo e la fatica che discepoli e maestri vi hanno consacrato\u00bb. All'inizio del XXI secolo, Federico Condello e il quotidiano \"Il Sole 24 Ore\" si sono occupati della questione.\nNel 1906, Ernesto Cesare Longobardi scrisse che \"l'Italia ha pi\u00f9 bisogno di uomini che producono che di uomini che parlino e scrivano, pi\u00f9 di commercianti e di tecnici che di commentatori di classici\"; ma afferm\u00f2 anche che abbandonare completamente lo studio del latino sarebbe altrettanto dannoso.\nSecondo Francoise Waquet, la rivoluzione sociale che ha portato all'informazione di massa \u00e8 stata generata anche dal rifiuto del privilegio sul piano della comunicazione da parte di una \u00e9lite. Il latino era stato non tanto una lingua morta, quanto piuttosto una linea guida per affrontare la vita.\nDai sostenitori del modello educativo che il liceo classico incarna, la comprensione del testo \u00e8 vista come fondamentale per poter tradurre correttamente latino e greco antico; tale traduzione \u00e8 stata assimilata a \"ricerca scientifica\" come tipo di esercizio mentre, secondo altre opinioni, quanto si fa coi testi di letteratura greca e latina si potrebbe realizzare con pari risultati dedicandosi alle lingue moderne. Inoltre l'insegnamento delle lingue antiche non migliorerebbe la preparazione degli studenti, confrontandola con quella ottenuta dalle altre scuole superiori, ma soltanto le loro competenze nell'ambito delle discipline umanistiche, quindi sarebbe pi\u00f9 idonea solo per studenti con questi specifici interessi.\nPer alcuni gli insegnamenti sono rimasti legati ai secoli passati, quando la formazione era destinata all'\u00e9lite. Se i dati statistici sembrano premiare il liceo classico, questo non risulterebbe sufficiente per sancire una superiorit\u00e0 del liceo classico rispetto alle altre scuole superiori. Avendo ancora oggi il liceo classico la fama di essere una scuola elitaria, gli studenti che si iscrivono al liceo classico sarebbero in partenza gi\u00e0 un po' pi\u00f9 preparati e motivati dalle famiglie rispetto a quelli che si iscrivono in altre scuole superiori e avrebbero raggiunto risultati migliori gi\u00e0 dalla scuola media inferiore. Un altro fattore potrebbe essere la presenza molto ridotta di studenti extracomunitari, partendo da analisi che mettono in relazione il numero di studenti stranieri col rendimento collettivo.\nIl liceo classico non sarebbe al passo con la modernit\u00e0 e, diversamente da quanto avviene nei Paesi pi\u00f9 sviluppati, solo in Italia una \"scuola elitaria\" rende obbligatorio l'insegnamento del latino e del greco antico. L'istruzione in Paesi come la Finlandia, considerata tra le migliori al mondo, oppure quella degli Stati Uniti d'America (i cui contenuti e modello, come l'SAT o l'APT del \"The College Board\", sono stati imitati anche da molte scuole superiori cinesi), non prevedono l'insegnamento delle lingue antiche se non marginalmente.\nSecondo alcuni, il liceo classico sarebbe la \"scuola che tutti ci invidiano\", e questo \u00e8 stato ripetuto da pi\u00f9 fonti; tuttavia la scuola italiana (e il liceo classico in particolare) non sembrerebbe essere ai vertici dell'istruzione europea o mondiale. Le classifiche pubblicate da organismi come l'OCSE spiegano che gli studenti italiani studiano per un numero di ore (in media 50 ore a settimana) sensibilmente maggiore rispetto a studenti di altri Paesi, come ad esempio Germania (36 ore a settimana) o Svizzera (38 ore a settimana) e, nonostante ci\u00f2, la preparazione degli studenti italiani sarebbe nettamente inferiore.\nIn occasione delle elezioni politiche del 2018, Emma Bonino ha affermato che in Italia sarebbero necessari pi\u00f9 ingegneri e operai specializzati che latinisti, e che i laureati in Italia sono di per s\u00e9 pochi e spesso preferiscono corsi di laurea umanistici, con scarsi e malpagati sbocchi lavorativi. Il periodico iO Donna ha pubblicato un'analisi comparata condotta separatamente dai giornalisti Tommaso Labate e Paolo Conti dalla quale emerge il terrore di formare \"legioni di coltissimi disoccupati intellettuali\".\nRete Nazionale dei Licei Classici.\nIl 21 aprile 2016 presso il Liceo Classico-Scientifico \"Gulli e Pennisi\" di Acireale (CT), \u00e8 stato sottoscritto e depositato l'atto istitutivo della Rete Nazionale dei Licei Classici (RLNC), soggetto pubblico al quale a Maggio 2016 gi\u00e0 aderivano oltre 80 istituti presenti in 16 regioni di tutto il Paese. Fra gli obiettivi istituzionali della rete sono citati la promozione di \"iniziative finalizzate alla valorizzazione e alla diffusione della cultura e degli studi umanistici\", e la \"diffusione di testi in formato digitale e materiali per la didattica prodotti dalle singole istituzioni scolastiche\", aprendo alla possibilit\u00e0 di un loro rilascio a contenuto aperto, liberamente consultabile anche da utilizzatori diversi da studenti e docenti di istituti superiori o universit\u00e0.\nLe competenze della RLNC riguardano:\nIl 17 maggio 2018 \u00e8 stato presentato al MIUR il portale della Rete Nazionale dei Licei Classici, strumento comunicativo e collaborativo utile per condividere la programmazione degli obiettivi strategici e l'adeguamento \"metodologico-didattico delle discipline d'indirizzo di curricolo\" qualificanti il percorso di studi.\nLe risorse economico-finanziarie della Rete sono attinte dal MIUR, dagli Uffici Scolastici Regionali, da enti e soggetti privati. La loro gestione amministrativa e contabile \u00e8 a carico dell'istituto capofila."}
{"id": "247127", "revid": "1776051", "url": "https://it.wikipedia.org/wiki?curid=247127", "title": "Majakite", "text": "La majakite \u00e8 un minerale."}
{"id": "247129", "revid": "9", "url": "https://it.wikipedia.org/wiki?curid=247129", "title": "Liceo Classico", "text": ""}
{"id": "247134", "revid": "322321", "url": "https://it.wikipedia.org/wiki?curid=247134", "title": "Lavorazione mineraria", "text": "La lavorazione mineraria, altrimenti conosciuta come utilizzo minerario, \u00e8 la pratica di estrarre minerali di valore dai loro giacimenti.\nLe lavorazioni di trattamento dell'industria mineraria di solito uniscono un numero di operazioni settoriali per liberare, concentrare e classificare i minerali utilizzando propriet\u00e0 e processi fisici.\nMolti impianti incorporeranno anche procedimenti idrometallurgici o priometallurgici come parte di un'operazione metallurgica estrattiva. Il procedimento minerario riguarda la manipolazione di pezzature dalle dimensioni di una particella tramite frantumazione e macinazione del giacimento. Unita ad operazioni settoriali di classificazione delle pezzature, quest'area \u00e8 spesso definita \"comminuzione\".\nComminuzione.\nLa comminuzione si intende l'insieme delle operazioni aventi lo\nscopo di realizzare una riduzione dimensionale dei corpi solidi di una certa dimensione. Fanno perci\u00f2 parte della comminuzione i processi di frantumazione (fino all'ordine del\nmillimetro) e macinazione (fino all'ordine del micron). I procedimenti di frantumazione e di macinazione vengono utilizzati in combinazione con i procedimenti di classificazione.\nClassificazione.\nLe particelle fini e rozze vengono separate utilizzando schermi statici o di sconvolgimento, gas cicloni, idrocicloni, vagli rotativi o classificatori fluidificati.\nFlottazione.\nLa flottazione si ottiene quando delle particelle vengono separate in base al loro potenziale di superficie. Le particelle idrofobiche vengono riportate in superficie tramite bolle, mentre le particelle idrofiliche vengono scaricate tramite canali di scarto. Alcune particelle minerarie sono naturalmente idrofobe, mentre altre richiedono addizioni reagenti specifiche per cambiare il loro potenziale di superficie. I giacimenti di ossido, come di spodumene e di tantalite possono essere trattate usando acido ossalico installati sui collettori. I giacimenti di solfato possono essere bonificate usando collettori di tipologie usando xantato o ditiofosfato.\nConcentrazione del peso.\nLe particelle possono essere classificate in base al loro peso specifico. I procedimenti di concentrazione del peso comprendono: \nSeparazione elettrostatica.\nLe particelle che non conducono mantengono una carica elettrostatica indotta elettricamente e rimangono perci\u00f2 attaccate ad un tamburo carico. Le particelle che conducono non mantengono la carica elettrostatica e quindi cadono dal tamburo, in questo modo si possono separare minerali quali l'ilmenite e il rutilo.\nSeparazione magnetica.\nI minerali quali la magnetite e la pirrotite sono naturalmente magnetici e quindi possono essere separati da particelle non magnetiche utilizzando magneti duri."}
{"id": "247136", "revid": "1442080", "url": "https://it.wikipedia.org/wiki?curid=247136", "title": "Menshikovite", "text": "La menshikovite \u00e8 un minerale."}
{"id": "247138", "revid": "287204", "url": "https://it.wikipedia.org/wiki?curid=247138", "title": "Zdenek Zeman", "text": ""}
{"id": "247141", "revid": "1543377", "url": "https://it.wikipedia.org/wiki?curid=247141", "title": "Polkanovite", "text": "La polkanovite \u00e8 un minerale.\nEtimologia.\nIl nome \u00e8 in onore del mineralogista ucraino Yuri Aleksandrovich Polkanov (1935- ), noto per i suoi contributi allo studio dei giacimenti della penisola di Crimea."}
{"id": "247148", "revid": "2175", "url": "https://it.wikipedia.org/wiki?curid=247148", "title": "Lucs-sur-Boulogne", "text": ""}
{"id": "247152", "revid": "2175", "url": "https://it.wikipedia.org/wiki?curid=247152", "title": "Magnils-Reigniers", "text": ""}
{"id": "247154", "revid": "122847557", "url": "https://it.wikipedia.org/wiki?curid=247154", "title": "Mikado", "text": ""}
{"id": "247158", "revid": "76963", "url": "https://it.wikipedia.org/wiki?curid=247158", "title": "Melchiorre Delfico", "text": "Biografia.\nNacque nel castello feudale di Leognano, in provincia di Teramo, da Berardo Delfico (1705-1774) e da Margherita Civico. Le origini della sua famiglia risalivano almeno al secolo XVI quando Pir (o Pyr) Giovanni di Ser Marco, generalmente riconosciuto come il capostipite della famiglia, cambi\u00f2 il proprio cognome in Delfico e adott\u00f2 il motto \"eat in posteros Delphica Laurus\"; secondo alcuni, e tra questi Luigi Savorini, il cognome originario era \u201cde Civitella\u201d. All'interno della sua famiglia va individuato come Melchiorre III, per distinguerlo da Melchiorre I (m. 1689) e Melchiorre II (1694-1738), che fu vescovo di Muro Lucano, in Basilicata.\nGli anni della formazione.\nRimasto ben presto orfano di madre, fu dapprima affidato ad ecclesiastici ed in seguito inviato a Napoli, assieme ai fratelli Gianfilippo e Giamberardino, per il completamento degli studi. Nella capitale del regno ebbe maestri insigni quali Antonio Genovesi per le materie filosofiche per l'economia, Gennaro Rossi per le materie letterarie, Pietro Ferrigno per il diritto e Alessio Simmaco Mazzocchi per l'archeologia.\nNella citt\u00e0 partenopea si laure\u00f2 \"in utroque iure\" sotto la direzione di Gaetano Filangieri e redasse subito diverse memorie per il governo. Aveva gi\u00e0 indossato l'abito ecclesiastico, ma se ne spogli\u00f2 subito per motivi di salute.\nNella prima parte della vita si dedic\u00f2 in particolare allo studio della giurisprudenza e dell'economia politica, scrivendo numerosi trattati che esercitarono un grande influsso nel miglioramento e l'abolizione di molti abusi.\nIl rientro a Teramo.\nCon il ritorno in patria di Melchiorre Delfico e dei suoi fratelli Gianfilippo e Gianberardino ha inizio un periodo fondamentale per la storia della citt\u00e0 e dell'intero regno di Napoli.\nIntorno a loro si riunisce un importante gruppo di intellettuali che crea le premesse per un profondo rinnovamento sociale, politico ed economico del territorio in cui agiscono. Tra questi troviamo scienziati, letterati, agronomi, imprenditori: Michelangelo Cicconi, Vincenzo Comi, Fulgenzio Lattanzi, Gianfrancesco Nardi sr, Berardo Quartapelle, Alessio Tulli, Antonio Nolli come pure Orazio Delfico, il figlio di Giamberardino, che fu allievo di Volta e Spallanzani, e l'altro nipote, Eugenio Michitelli, che fu architetto noto in tutto l'Abruzzo.\nParallelamente agli inizi degli anni '80 del 1700 si appassion\u00f2 al collezionismo, in particolare di libri antichi e monete di epoca romana e preromana.\nL'impegno politico.\nNel 1799 fu nominato presidente del Consiglio Supremo di Pescara e poco dopo membro del governo provvisorio della Repubblica Partenopea.\nCaduta la Repubblica Partenopea and\u00f2 in esilio per sette anni nella Repubblica di San Marino che nel 1802 gli riconobbe la cittadinanza. Melchiorre Delfico scrisse il libro \"Memorie storiche della Repubblica di San Marino\", prima storia organica dell'antica repubblica. Nel 1935 la Repubblica del Titano ha emesso una serie di 12 francobolli e nel 2006 ha coniato una moneta d'argento dal valore nominale di 5 euro per commemorare il filosofo abruzzese e ricordarne la permanenza sul proprio territorio.\nSotto Giuseppe Bonaparte, nominato re di Napoli, Delfico entr\u00f2 a far parte del Consiglio di Stato, nel 1806, ricoprendo varie cariche ministeriali.\nRestaurato il governo borbonico nel 1815 Delfico fu nominato presidente della commissione degli archivi e successivamente Presidente della Reale Accademia delle Scienze.\nNel 1820 venne eletto deputato al Parlamento napoletano e fu chiamato alla presidenza della Giunta provvisoria di governo. Ebbe in questo periodo l'incarico di tradurre il testo della Costituzione spagnola del 1812. \nDal 1823 si stabil\u00ec definitivamente a Teramo, dove mor\u00ec nel 1835.\nLa famiglia di Melchiorre Delfico si estingue con Marina, sua pronipote, sposata al conte Gregorio De Filippis di Longano, napoletano, imparentato con i Filangeri di Candida dando origine all'attuale famiglia dei conti De Filippis marchesi Delfico (vedi la voce De Filippis Delfico).\nPensiero.\nIl pensiero dello studioso teramano si forgi\u00f2 nel fermento culturale del \"Secolo dei Lumi\" e del diritto naturale, le cui idee giusnaturalistiche furono compiutamente esposte da un lato nell'opera di John Locke, dall'altro in quella di Jean-Jacques Rousseau, nelle quali i principi del diritto naturale erano rappresentati dalle idee di libert\u00e0 e di eguaglianza di tutti gli uomini.\nI fermenti culturali del periodo assunsero una valenza rivoluzionaria e contribuirono all'abbattimento di una struttura sociale logora ed invecchiata, che si reggeva ancora ai capricci bizantini dell'autorit\u00e0 invadente.\nProprio tali tesi giusnaturalistiche furono gli strumenti a cui si richiam\u00f2 l'opera del Delfico, permeata dall'anticurialismo, dalla compressione della feudalit\u00e0, dall'antifiscalismo e soprattutto dall'abbattimento del monopolio forense, ritenuto il baluardo principale del regime.\nCi\u00f2 che caratterizza la visione politica del D\u00e8lfico \u00e8 una nuova concezione dello Stato, non pi\u00f9 ispirato al predominio politico e svincolato dalle regole della morale corrente.\nCome politico e come giurista, il D\u00e8lfico fu eminentemente pratico, cos\u00ec da poter essere ricordato come uno dei pi\u00f9 illuminati riformatori del suo tempo.\nIntitolazioni.\nAl nome di Melchiorre Delfico sono intitolati a Teramo il Convitto nazionale, il Liceo Classico e la Biblioteca provinciale che dal 3 aprile del 2004 ha la propria sede nel settecentesco palazzo Delfico.\nNumerosi i comuni che hanno intitolato strade all'illuminista abruzzese; oltre a Teramo, sua patria, e alla frazione di San Nicol\u00f2 (nello stesso comune teramano), si segnalano Sant'Egidio alla Vibrata, Penna Sant'Andrea e Roseto degli Abruzzi in provincia di Teramo; Montesilvano, Pescara e Milano.\nMassoneria.\n\u00c8 noto che esistono Logge massoniche intestate a Melchiorre Delfico, ma ci si chiedeva se lui stesso fosse stato massone.\nQuesto interrogativo \u00e8 stato posto da parecchi storici ma non esisteva una risposta documentale. Esistono invece molte prove indiziarie relative alla sua appartenenza alla Massoneria, per le quali rimandiamo all'appendice del volume di Franco Eugeni, \"Carlo Forti (1766-1845), allievo di N. Fergola, ingegnere sul campo\", citato in bibliografia. I principali indizi si possono cos\u00ec riassumere:\nI maestri ed amici napoletani del Delfico come Antonio Genovesi, Mario Pagano, Gaetano Filangeri, furono tutti noti massoni;\nIn un diario del curato Crocetti di Mosciano appaiono notizie di una Loggia massonica esistente a Teramo dal 1775; \nIl Delfico, assieme all'abate Berardo Quartapelle, subisce, alla fine del settecento, due processi per miscredenza;\nDelfico promuove un movimento culturale detto '\u2019La Rinascenza'\u2019 di chiaro stampo illuminista;\nNella rinascenza militano tutti i cervelli illuministi del tempo: i Tulli, i Quartapelle, Vincenzo Comi, Francesco Pradowski ed altri; \nLa poesia di Pradowski sembra proprio la descrizione di una Loggia; \nManda il nipote Orazio Delfico, futuro Gran Maestro della Carboneria teramana, a studiare a Pavia da Lazzaro Spallanzani, Alessandro Volta e Lorenzo Mascheroni, tre noti massoni del tempo.\nNel 2006, lo storico Nico Perrone, pubblicando un libro basato sulla corrispondenza del massone danese Friederich M\u00fcnter con noti massoni napoletani lo d\u00e0 come sicuramente massone, anche se \"il suo nome non s'incontra nelle logge razionaliste\".\nOpere inedite, archivio e carteggi.\nLe carte del filosofo e quanto resta dell'archivio di famiglia sono frazionate in numerose collezioni pubbliche e private.\nLe raccolte pi\u00f9 cospicue sono conservate a Teramo presso il locale Archivio di Stato e presso la Biblioteca provinciale Melchiorre D\u00e8lfico di Teramo. Numerose carte sono conservate anche presso la Biblioteca e l'Archivio governativi della Repubblica di San Marino."}
{"id": "247163", "revid": "2175", "url": "https://it.wikipedia.org/wiki?curid=247163", "title": "Mazeau", "text": ""}
{"id": "247164", "revid": "26227", "url": "https://it.wikipedia.org/wiki?curid=247164", "title": "Thomas Skuhravy", "text": ""}
{"id": "247168", "revid": "125601647", "url": "https://it.wikipedia.org/wiki?curid=247168", "title": "English Football League Trophy", "text": "LEnglish Football League Trophy, noto anche come Papa John's Trophy per motivi di sponsorizzazione, \u00e8 una competizione calcistica inglese a cui prendono parte le squadre della Football League One, della Football League Two e, a partire dal 2016, alcune formazioni Under-21 delle compagini militanti in Premier League e Football League Championship.\nFino al 1984 la competizione era nota come Associate Members' Cup (in italiano \"Coppa dei membri associati\") poich\u00e9 esisteva una divisione tra club membri a pieno titolo della English Football League, esclusi da questo trofeo, e club ad essa associati.\nFormula.\nLa formula attuale prevede sedici gironi da quattro squadre ciascuno, al termine dei quali vi sono cinque turni ad eliminazione diretta. "}
{"id": "247170", "revid": "2175", "url": "https://it.wikipedia.org/wiki?curid=247170", "title": "Meilleraie-Tillay", "text": ""}
{"id": "247171", "revid": "2175", "url": "https://it.wikipedia.org/wiki?curid=247171", "title": "Merlati\u00e8re", "text": ""}
{"id": "247176", "revid": "1437331", "url": "https://it.wikipedia.org/wiki?curid=247176", "title": "Fascio di rette", "text": "In geometria euclidea un fascio di rette nel piano \u00e8 l'insieme delle infinite rette passanti per un punto fissato, o anche l'insieme delle infinite rette parallele ad una retta data.\nFascio proprio.\nUn fascio di rette si dice proprio se ogni sua retta passa per lo stesso punto, detto centro o sostegno del fascio. Questo punto \u00e8 identificato dall'intersezione di due rette qualsiasi del fascio.\nUn fascio proprio di rette \u00e8 descritto da un'equazione simile a quella di una retta singola, ma in cui le costanti dipendono da un parametro \"k\"; ad ogni valore di \"k\" corrisponde una retta del fascio.\nTutte le rette di un fascio proprio, ad eccezione della retta verticale di equazione formula_1, possono essere parametrizzate facendo dipendere il coefficiente angolare \"m\" e il termine noto \"q\" dal parametro \"k\":\nSe il centro del fascio ha coordinate formula_3, allora vale formula_4 e l'equazione pu\u00f2 essere scritta anche come\nUn'altra possibile parametrizzazione di tutte le rette del fascio passante per formula_3 \u00e8:\ndove il parametro formula_8 varia nell'intervallo formula_9\nFascio improprio.\nUn fascio di rette si dice improprio se le sue rette sono tutte parallele tra loro.\nCome per il caso del fascio proprio, tutte le rette di un fascio improprio possono essere parametrizzate osservando che ora il coefficiente angolare delle rette \u00e8 costante. Il fascio di rette pu\u00f2 essere parametrizzato come\noppure, nel caso di rette verticali, come\nUn'altra possibile parametrizzazione rispetto a \"k\" \u00e8:\nRetta esclusa da un fascio.\nSi dice esclusa la retta di un fascio non ottenibile per nessun valore di \"k\". Tuttavia, si pu\u00f2 affermare che ci si avvicina a tale retta man mano che il parametro \"k\" assume valori sempre maggiori o sempre minori, ossia quando formula_13.\nFasci di rette in tre dimensioni.\nNello spazio euclideo a tre dimensioni l'insieme di tutte le rette passanti per uno stesso punto (oppure tutte parallele tra loro) \u00e8 detto stella di rette. Un \"fascio di rette\" \u00e8 invece il sottoinsieme delle rette che giacciono su uno stesso piano.\nFasci di rette nelle geometrie non euclidee.\nAll'interno delle geometrie non euclidee \u00e8 possibile definire, in analogia con i fasci di rette, dei fasci di geodetiche. Per esempio in geometria iperbolica, dove la distanza pi\u00f9 breve fra due punti \u00e8 data da iperboli, si pu\u00f2 parlare di un fascio di rette iperboliche. In questi casi la definizione di \"fascio improprio\" va trattata con maggiore attenzione."}
{"id": "247178", "revid": "2175", "url": "https://it.wikipedia.org/wiki?curid=247178", "title": "Mothe-Achard", "text": ""}
{"id": "247179", "revid": "287204", "url": "https://it.wikipedia.org/wiki?curid=247179", "title": "Noirmoutier-en-l'Ile", "text": ""}
{"id": "247184", "revid": "2175", "url": "https://it.wikipedia.org/wiki?curid=247184", "title": "Orbrie", "text": ""}
{"id": "247185", "revid": "1442080", "url": "https://it.wikipedia.org/wiki?curid=247185", "title": "Genkinite", "text": "La genkinite \u00e8 un minerale."}
{"id": "247187", "revid": "1776051", "url": "https://it.wikipedia.org/wiki?curid=247187", "title": "Vasilite", "text": "La vasilite \u00e8 un minerale."}
{"id": "247189", "revid": "1442080", "url": "https://it.wikipedia.org/wiki?curid=247189", "title": "Oosterboschite", "text": "La oosterboschite \u00e8 un minerale."}
{"id": "247190", "revid": "110157", "url": "https://it.wikipedia.org/wiki?curid=247190", "title": "Vezzola", "text": "Il Vezzola \u00e8 un torrente, relativamente piccolo, lungo solo 19\u00a0km, che si trova in Abruzzo, nella provincia di Teramo.\nPlinio chiamava questo torrente \"Albulate\" o \"Albulata\".\nNasce ad una quota di 1070\u00a0m, sotto il Colle Buonanotte nei pressi di Serra.\nIl torrente ha origine dalla riunione di tre fossi, il pi\u00f9 importante dei quali \u00e8 detto \"Fonte Grande\".\nPi\u00f9 avanti riceve le acque del fosso \"Valle\" che discende dal Monte della Farina, quindi riceve le acque del fosso \"Lago Verde\" proveniente dal Monte Ciccone (1268\u00a0m). \nPi\u00f9 avanti riceve le acque del \"Rimaiano\". \nInfine in localit\u00e0 Ponte Vezzola poco a monte di Teramo riceve, a sinistra, le acque del Fosso Grande.\nIl Vezzola \u00e8 il principale affluente del fiume Tordino, nel quale confluisce da sinistra immediatamente a valle del centro storico della citt\u00e0 di Teramo.\nIl Vezzola e il Tordino cingono il centro storico della citt\u00e0 di Teramo il cui nome latino \"Interamnia\", significa appunto \"fra due fiumi\"."}
{"id": "247191", "revid": "1442080", "url": "https://it.wikipedia.org/wiki?curid=247191", "title": "Luberoite", "text": "La luberoite \u00e8 un minerale."}
{"id": "247193", "revid": "123261468", "url": "https://it.wikipedia.org/wiki?curid=247193", "title": "Oskar Morgenstern", "text": "Vita.\nDopo gli studi a Vienna divenne direttore dell'istituto austriaco di ricerca sulla congiuntura economica e professore ordinario a Vienna. Nel 1938 emigr\u00f2 negli Stati Uniti dove divenne professore alla Princeton University e direttore del programma di ricerca in economia.\nCon il suo libro pubblicato nel 1944 \"The Theory of Games and Economic Behavior\" Oskar Morgenstern e John von Neumann fondarono la teoria dei giochi.\nNel 1963 Morgenstern insieme a Paul Lazarsfeld fond\u00f2 l'Institut f\u00fcr H\u00f6here Studien (IHS) \"Istituto per studi superiori\" a Vienna, che guid\u00f2 fino al 1970. In seguito fece ritorno negli USA.\nFu amico e confidente di Kurt G\u00f6del."}
{"id": "247195", "revid": "1442080", "url": "https://it.wikipedia.org/wiki?curid=247195", "title": "Jag\u00fc\u00e9ite", "text": "La jag\u00fc\u00e9ite \u00e8 un minerale."}
{"id": "247198", "revid": "1776051", "url": "https://it.wikipedia.org/wiki?curid=247198", "title": "Chrisstanleyite", "text": "La chrisstanleyite \u00e8 un minerale.\nEtimologia.\nIl nome del minerale \u00e8 in onore del mineralogista inglese Christopher John Stanley (1954- )"}
{"id": "247199", "revid": "1782831", "url": "https://it.wikipedia.org/wiki?curid=247199", "title": "Francesco Guardi", "text": "L'artista, al contrario del Canaletto, non mira, nelle sue pitture, a risultati di nitida percezione, ma propone un'interpretazione del dato reale soggettiva ed evocativa, realizzando immagini di citt\u00e0 evanescenti e irreali; raggiungendo a volte una sensibilit\u00e0 definibile pre-romantica, grazie allo sfaldamento delle forme e a malinconiche penombre.\nBiografia.\nFrancesco Lazzaro Guardi, figlio del pittore Domenico Guardi (1678\u20131716) e di Maria Claudia Pichler, viene battezzato il 5 ottobre 1712 nella chiesa veneziana di Santa Maria Formosa; entrambi i genitori appartengono alla piccola nobilt\u00e0 trentina di Mastellina in Val di Sole. Il padre muore il 16 ottobre 1716 lasciando la vedova e i figli Gianantonio, Maria Cecilia, Francesco e Nicol\u00f2: il primogenito Gianantonio eredita la bottega paterna; la secondogenita Maria Cecilia sposa il 21 novembre 1719 il grande pittore Giovanni Battista Tiepolo.\nL'apprendistato con il fratello.\nLa prima notizia sull'attivit\u00e0 artistica di Francesco risale al 15 dicembre 1731, quando il conte veneziano Giovanni Benedetto Giovannelli cita nel suo testamento quadri eseguiti \"dai fratelli Guardi\"; secondo il Morassi, nella bottega del fratello, Francesco apprende \"quella pittura illusionistica, cio\u00e8 tutta a strappi e sfregature a macchie, la quale non indulgeva punto allo studio del disegno in senso accademico e dei volumi ben definiti, per affidare tutto il suo peso agli effetti luministici in un'atmosfera estremamente variata\".\nVerso il 1735 sarebbe passato nella bottega di Michele Marieschi, pittore di vedute e di \"capricci\", architetto e quadraturista, rimanendovi fino alla morte di questi nel 1743. Al 13 ottobre 1738 risale la prima notizia positiva dell'opera di Francesco Guardi, fornita da don Pietro Antonio Guardi, parroco di Vigo d'Anaunia (Trento), e zio di Gianantonio e Francesco, che attesta la consegna nella sua parrocchia di tre |lunette, giunte da Venezia e opera dei suoi due nipoti.\nFrancesco lavora insieme con il fratello maggiore Gianantonio, a quest'epoca molto pi\u00f9 quotato, circostanza che rende disagevole distinguere con precisione, seppure ve ne siano, le opere che gli possono essere interamente attribuite. Viene datata intorno al 1740 la prima opera firmata, un \"Santo adorante l'Eucaristia\", copia parziale e reinterpretata, secondo i canoni di Federico Bencovich, della pala del Piazzetta dei \"Santi Giacinto, Lorenzo e Bertrando\" del 1739 nella chiesa dei Gesuati.\nFrancesco trae dal Bencovich una lettura drammatica e pateticamente espressionistica, un santo \"bruciante di un'estasi macerata, quasi aggressiva\" (Ragghianti), costruendo la figura in forte rilievo plastico pur mantenendo una nervosa vibrazione di tocco. \u00c8 la stessa pennellata vibrante che costruisce il vasto paesaggio della \"Burrasca\" di Zurigo, recuperando, con il tramite di Salvator Rosa e di Marco Ricci, e caricando di un impulso espressivo sconosciuto un tema prediletto della cultura olandese del Seicento.\nNon prima del 1747 si possono datare due tavole di figure allegoriche, interpretate come \"La Carit\u00e0\" e \"La Speranza\", ora al Ringling Museum di Sarasota. Dal 1750 al 1752 vengono dipinte sette tele nel parapetto della cantoria della chiesa veneziana dell'Angelo Raffaele rappresentanti le \"Storie di Tobiolo\"; da tempo attribuite a Ludovico Dorigny, poi a Gianantonio Guardi, questi straordinari capolavori vengono attribuiti nel 1919 a Francesco dallo storico dell'arte Giuseppe Fiocco, attribuzione poi variamente confermata o contestata da altri studiosi che vi vedono ora la paternit\u00e0 di Gianantonio Guardi, ora una collaborazione dei due fratelli: attualmente \u00e8 nuovamente prevalente l'attribuzione a Gianantonio.\nAlla produzione di figure alterna quella di vedute e capricci, mantenendo la stesura pittorica trepidante, tipica del fratello, e disponendola in un'impalcatura formale coerente ma maggiormente variegata, con l'articolazione di profili figurativi zigzaganti e un tono sentimentale teso e introspettivo. Nelle vedute giovanili, come la \"Piazza San Marco\" di Londra e la \"Veduta di San Giorgio\" di Glasgow, \u00e8 attento sia all'esempio del Canaletto che a quello di Luca Carlevarijs.\nIl 15 febbraio 1757 Francesco sposa Maria Mathea Pagani, figlia del defunto pittore Matteo Pagani, nata il 19 maggio 1726. Il 22 gennaio 1760 muore Gianantonio Guardi; il 25 agosto nasce Vincenzo, il primo figlio di Francesco, il quale s'iscrive l'anno dopo nella Fraglia dei pittori veneziani.\nPittore indipendente.\nNel 1763 lavora a Murano, nella chiesa di San Pietro Martire, dove produce il \"Miracolo di un santo domenicano\", forse san Gonzalo d'Amarante, in seguito a Vienna si orienta decisamente su Alessandro Magnasco nella costruzione distorta e allucinata delle figure, di un espressionismo accentuato e con una struttura anticonvenzionale del dipinto, che ha un andamento zigzagante.\nTra le opere tarde dell'artista sono da ricordare per la loro importanza le \"Solennit\u00e0 dogali\", una serie di dodici tele che ricordano le cerimonie svoltesi nel 1763 in occasione dell'elezione a doge di Alvise IV Mocenigo; i dipinti sono tratti da incisioni del Brustolon, derivate da disegni del Canaletto, ma l'impianto canalettiano si dilata, divenendo un pretesto per inserire una formicolante stesura pittorica: le piccole figure, le \"macchiette\", sono pi\u00f9 definite e vitali, meno slabbrate, con un'esaltazione della forma e del colore di segno nuovo.\nIl 13 aprile 1764 nasce Giacomo, il secondo figlio di Francesco che termina in quel mese \"Il ponte di Rialto dalle Fondamenta del Carbon\" e la \"Piazza San Marco verso la Chiesa e l'Orologio\"; il 14 gennaio 1769 nasce il terzo figlio, Giovanni Battista, che muore tre giorni dopo e il 27 gennaio muore anche la moglie Maria Mathea per le complicazioni del parto.\nNelle vedute mature il rapporto con il Canaletto tende ad attenuarsi, come si legge nella \"Piazzetta\", conservato nella Ca' d'Oro di Venezia, che vibra in una stesura nervosa, ancora debitrice del Magnasco. Al 1778 risalirebbe \"La Santissima Trinit\u00e0 appare ai santi Pietro e Paolo\" della parrocchiale di Roncegno, di impianto solido, con una stesura pittorica corrusca e un tono severo.\nLa tarda attivit\u00e0.\nLa sua fase tarda conosce diverse ma coerenti esperienze: nel gennaio 1782 gli arciduchi russi Paolo Petrovic e Maria Teodorovna, chiamati \"Conti del Nord\", visitano Venezia, onorati con festeggiamenti pubblici e Guardi ottiene dal governo veneziano di ricordare l'avvenimento in sei tele - quattro di esse sono andate disperse; nello stesso anno \u00e8 incaricato, tramite l'ispettore della Belle Arti, Edwards, per 40 zecchini, della commissione di dipingere 4 tele commemorative della visita di papa Pio VI a Venezia, avvenuta in maggio.\nIl 15 aprile 1784 una mongolfiera si alza dal bacino di San Marco e il Guardi riprende l'episodio nella sua \"Ascensione della mongolfiera del conte Zambeccari\"; il 12 settembre \u00e8 ammesso all'Accademia di Belle Arti di Venezia, dove nella cerimonia della sua accettazione viene esaltata la sua \"creatrice fantasia\". Nel 1786 muore il fratello Nicol\u00f2.\nNel 1788 il doge Alvise Mocenigo autorizza l'editore Gabriele Marchi\u00f2 a stampare i dipinti del \"celebre Francesco Guardi\".\nIl processo di costruzione della forma per via puramente cromatica \u00e8 evidente in tutte le opere tarde, come nel \"Concerto di dame\" di Monaco di Baviera, che raffigura una \"cantata\" eseguita il 20 gennaio 1782 da un coro di 80 orfane, dove i ballerini sembrano fiammelle guizzanti sul tono scuro del dipinto; un fantastico luminismo ripetuto nel \"Rio dei Mendicanti\" come nella \"Facciata di palazzo con scalinata\" dell'Accademia Carrara di Bergamo, fino all\"Incendio degli olii a San Marcuola\", che rievoca in due tele un dramma realmente avvenuto il 29 dicembre 1789 attraverso animati accenti di cromatismo magico.\nPittore prolifico continua a realizzare capolavori anche in et\u00e0 estrema come la \"Regata sul Canal Grande davanti a Palazzo Mocenigo della Trezza\", vibrante e luminosa ripresa del passaggio delle gondole in gara davanti all'Ambasciata di Francia, datata 1791 e considerata tradizionalmente l'ultima sua opera autografa.\nFrancesco Guardi muore il primo gennaio 1793 nella sua casa veneziana di Cannaregio, in campiello de la Madonne, \"dopo un mese di continuo decubito a letto per vomito polmonare, con febbre continua e gonfiore agli arti inferiori e ventre\". Giacomo Guardi continua, imitandola, l'attivit\u00e0 paterna: nel 1829 vender\u00e0 tutta la collezione dei disegni suoi e del padre a Teodoro Correr, il fondatore del noto museo veneziano.\nLe \"vedute\" e i \"capricci\".\nAlla fine del Seicento inizia, e si sviluppa per tutto il Settecento, il turismo europeo; nobili e borghesi benestanti, soprattutto inglesi e francesi, visitano l'Italia, culla, con la Grecia, della civilt\u00e0 occidentale, per formarsi o completare la propria educazione, per acquistare opere e oggetti d'arte e d'antiquariato; gli intellettuali, per approfondire o provare l'emozione della diretta visione di quanto hanno studiato sui libri; Venezia, per l'unicit\u00e0 dei suoi ambienti, Firenze, per l'arte rinascimentale, Roma, per l'arte, le chiese e le memorie classiche, Napoli, la citt\u00e0 italiana pi\u00f9 grande a quel tempo e la Sicilia, per i templi greci e il suo clima mediterraneo, sono le mete d'obbligo del \"Grand Tour\".\nSi apre cos\u00ec un nuovo mercato artistico: si vuole un ricordo di ci\u00f2 che si \u00e8 visitato ma anche il monumento, che non pu\u00f2 essere comprato, pu\u00f2 essere rappresentato in pittura, come una \"veduta\" di un luogo urbano o di un paesaggio, che pu\u00f2 rappresentare topograficamente il luogo visitato ma pu\u00f2 essere anche di fantasia, un \"capriccio\", magari arricchito di rovine architettoniche, cos\u00ec tipiche dell'ambiente italiano del tempo. A Venezia si forma un'importante scuola di vedutisti dove emergono Canaletto, Bernardo Bellotto e il nostro Francesco.\n\"Comincia a dipingere vedute verso il 1750, quando il Canaletto \u00e8 a Londra: prima capricci alla Marco Ricci, poi riprese dirette di Venezia, ora aperte in orizzonti larghissimi, ora centrate su un sito pittoresco, un andito, un arco, un ponte, una vecchia casa in laguna. Le anima volentieri con folla di macchiette piene di agitazione\u2026 gli piace localizzare una situazione emotiva e poi, di colpo, estenderla a tutto lo spazio del quadro. \u00c8 qui che pu\u00f2 mettere in gioco la sua tecnica agilissima; ed \u00e8 questo il lato pi\u00f9 tiepolesco della sua pittura. Da una nota di colore fa scaturire tutta una gamma di toni fitti e salienti che si concludono in una luminosit\u00e0 dilagante, spesso attenuata in delicatissime tonalit\u00e0 di madreperla e tutta percorsa da vibrazioni e da fremiti... Il Guardi non si allontaner\u00e0 mai dalla sua citt\u00e0. Le emozioni che gli d\u00e0 un gioco di luce su un vecchio muro o un riflesso del cielo nell'acqua non sono emozioni puramente visive: scendono dirette a ridestare un ricordo e con esso il sentimento del vissuto. Perci\u00f2 ama i muri cadenti, pieni di rampicanti e di muffe; potrebbe dirsi un pittore di rovine moderne. Il suo, dunque, non \u00e8 pi\u00f9 il paesaggio come veduta esatta, ma il paesaggio come esperienza individuale legata, non meno che al luogo, al tempo e allo stato d'animo. \u00c8 il preludio al paesaggio romantico\" (Argan).\n\"Sono \"capricciose\" persino le sue vedute dei luoghi presi dal vero nelle quali egli, ove pu\u00f2, inserisce elementi estemporanei di fantasia: sicch\u00e9 le sue vedute stesse assumono spesso, per il variare dei colori e il gioco dell'atmosfera, per quei silenzi cos\u00ec misteriosi, un sapore di morbido ed estenuante mistero. Quanto infine ai paesaggi di fantasia e ai capricci, essi ci trasportano di quando in quando sino al limite di un mondo in cui la realt\u00e0 si trasfigura nel sogno; cio\u00e8, per usare un termine moderno, alle soglie del surrealismo. Visioni di incantesimo affiorano talvolta dalla laguna come spettri grondanti malinconia senza fine: sono gli esempi del contrapposto \"serioso\" ai capricci nati da un animo scherzevole e felice che assumono in codesto controcanto l'aria presaga di una fragilit\u00e0 delle cose, irremovibile, fatale\" (Morassi).\nEduard Huttinger, riprendendo queste ultime considerazioni, le esaspera attribuendo al Guardi sentimenti tardo - romantici del tutto estranei al pittore: \"...in Francesco Guardi...Venezia divenne citt\u00e0 magica e sub\u00ec una trasfigurazione suggestiva: poesia contrapposta alla cronaca. Guardi riproduce ci\u00f2 che \u00e8 in movimento, la gioia dell'attimo fuggevole: moltitudini di persone che, come larve trasportate dall'istinto e dalla passione, si riversano vacillanti lungo i canali, nelle calli, nei campi e sulle piazze inondati della fluttuante atmosfera che li avvolge. La struttura specifica della sua immaginazione ha reso Guardi capace di svelare una dimensione della citt\u00e0 che solo raramente \u00e8 presente in Canaletto e anche in Bellotto: la Venezia discosta, fuori mano, la \"Venezia minore\".\nQui, come pure nei \"Capricci\" (la parola deriva dalla terminologia vasariana; Cesare Ripa ne formul\u00f2 la definizione nel 1593: \"... si dicono capricci le idee che [...] si manifestano lontane dal modo ordinario\"), Guardi lascia trasparire un sentimento che solo in lui \u00e8 documentato con tale seduzione: la decadenza di Venezia. I suoi \"Capricci\" visualizzano qualcosa che va al di l\u00e0 di un pittoresco e stupefacente \"theatrum mortis\" spensierato. Non alternano facoltativamente architetture fantastiche a scenografie: sono \"capricci lagunari\". Compendiano il carattere vetusto di Venezia, la malinconia della caducit\u00e0, del marcio e del fatiscente, il senso della corrosione, il morso del tempo e delle intemperie, il lutto e la solitudine, il silenzio morto e il vuoto della laguna, fino a reificare questo complesso di sensazioni in visioni oniriche appagate, ma vibranti di pulsazioni demoniache\".\n\"L'impressionismo\" del Guardi.\n\"Nel corso di una vecchiaia sapiente e visionaria l'artista, attraverso il sentimento del luogo e del tempo, coglie una Venezia appartata e solitaria, dove mare e cielo tendono a unirsi come condizione spirituale: liberatosi dai fenomeni per cogliere soltanto l'essenza, la sua relazione con la citt\u00e0 diviene pi\u00f9 intellettiva che sensibile. Egli interpreta la luce di Venezia come luce spaziale. cosicch\u00e9 senza luce non esistono n\u00e9 forme n\u00e9 colori.\nTuttavia il Guardi non pu\u00f2 essere considerato anticipatore degli impressionisti: l'impressionismo, prima di essere un mezzo di espressione, \u00e8 un modo di vedere e di percepire; e il modo di vedere di Francesco si qualifica come naturale, non scientifico: l'oggetto non \u00e8 reso obiettivamente, ma filtrato dallo spirito che misteriosamente indaga sulla linea dell'orizzonte, quasi come in una impercettibile fusione tra visione dell'occhio e visione sognante della fantasia, in un ritmo contemplativo assai vicino al sentire musicale manifesto nei concerti del contemporaneo Vivaldi... Ne deriva una pittura impalpabile, aerea, fatta di luce avvolgente, sorretta da una tavolozza di inafferrabile e preziosa gamma cromatica. Il paesaggio non esiste pi\u00f9 come tema, \u00e8 pretesto per la ricerca pura di ritmi luminosi, di trasparenze, di pulviscoli argentei cilestrini...\" (Rossi Bortolatto)\nOpere.\nA Francesco Guardi sono attribuite circa 850 opere, fra le quali:"}
{"id": "247200", "revid": "1776051", "url": "https://it.wikipedia.org/wiki?curid=247200", "title": "Tischendorfite", "text": "La tischendorfite \u00e8 un minerale."}
{"id": "247202", "revid": "2175", "url": "https://it.wikipedia.org/wiki?curid=247202", "title": "Pineaux", "text": ""}
{"id": "247203", "revid": "2197462", "url": "https://it.wikipedia.org/wiki?curid=247203", "title": "TG5", "text": "Il TG5 \u00e8 il notiziario di Canale 5, realizzato dall'omonima testata e in onda dal 13 gennaio 1992. Il direttore \u00e8 Clemente Mimun. Il telegiornale \u00e8 prodotto e trasmesso dallo studio 2 del Centro Safa Palatino di Roma.\nStoria.\nNel 1980, sul nascente network nazionale Canale 5 nacque un breve notiziario locale limitato alla sola Lombardia, \"Video 5\", in onda in prima serata come \"Notizie Sera\" o in seconda serata come \"Notizie Notte\". In altre zone d'Italia andava in onda anche \"Speciale Canale 5 News\", che poi divent\u00f2 \"Canale 5 News\", un notiziario che talvolta mostrava servizi giornalistici e documentari, condotto inizialmente da Vittorio Buttafava e in seguito da Cesare Cadeo. L'emittente, all'epoca, non era autorizzata a trasmettere programmi in diretta, e secondo la dirigenza della Fininvest (azienda proprietaria di Canale 5) ci\u00f2 impediva all'emittente di fare reale concorrenza alla Rai, per la quale le trasmissioni in diretta erano invece consentite.\nDopo l'approvazione della legge Mamm\u00ec, che consentiva le trasmissioni in diretta anche per le televisioni private, si cominci\u00f2 a pensare a un telegiornale vero e proprio per Canale 5, che venne chiamato \"Canale 5 News\". Le trasmissioni del notiziario quotidiano cominciarono nel febbraio 1991. Nel settembre 1991 venne scelto come direttore del notiziario Enrico Mentana.\nLa prima edizione del TG5 and\u00f2 in onda il 13 gennaio 1992 alle 13:00, orario che mantiene ancora oggi, condotta da Cristina Parodi. L'edizione della sera and\u00f2 in onda alle 20:00, condotta da Enrico Mentana, mentre a mezzanotte la terza e ultima edizione quotidiana, condotta da Cesara Buonamici. Qualche mese dopo nacque un'edizione flash in onda alle 18:00, dal luned\u00ec al sabato; il 13 marzo 1995 venne introdotta anche l'edizione di mezza sera. Il 15 settembre 1997 esord\u00ec l'edizione mattutina, in onda tutti i giorni dalle 8:00. Il 18 settembre 2006 venne introdotta l'edizione flash \"TG5 Minuti\", alle 17:00 (poi alle 18:00 dal 28 settembre 2009) dal luned\u00ec al venerd\u00ec.\nDal 21 giugno 2011, il TG5 va in onda (insieme agli altri TG Mediaset) nel formato e, dal 22 febbraio 2016, va in onda con il sistema digitale Dalet Galaxy, divenendo il primo TG in Italia a utilizzare questo metodo come le principali emittenti mondiali.\nIl 14 gennaio 2017, in occasione dei 25 anni del telegiornale, and\u00f2 in onda uno speciale in seconda serata condotto da Paolo Bonolis, a cui parteciparono i tre direttori storici del TG5, Enrico Mentana, Carlo Rossella e Clemente J. Mimun, che ripercorsero i momenti salienti vissuti dal TG.\nIl 16 aprile 2018, in contemporanea con il restyling grafico di Canale 5, il TG5 rinnov\u00f2 il logo, la grafica e lo studio.\nDal 17 gennaio 2022, il \"TG5\" trasmette in HD nativo dai propri studi, completando cos\u00ec il passaggio all'alta definizione dei telegiornali delle reti Mediaset.\nSigla.\nTra i caratteri distintivi del TG5 si annovera la sigla, composta da Franz Di Cioccio e Patrick Djivas della PFM ed \u00e8 in uso dal 13 gennaio 1992 nella sigla di testa e di coda delle edizioni delle 10:55 (dal 26 aprile 2016, mentre dal 21 gennaio 2008 al 22 aprile 2016 in quella delle 10:00), delle 13:00 e delle 20:00 e, dal 19 aprile 2019 al 27 luglio 2021, nella sigla di testa dell'edizione della notte e nuovamente dal 3 agosto successivo, nella sigla di testa dell'edizione della mattina. Fino al 21 settembre 1997 \u00e8 stata usata anche nella sigla di testa e di coda dell'edizione della notte. La sigla finale di queste ultime due edizioni, infatti, \u00e8 una variante arrangiata con un sintetizzatore. La seconda versione della sigla venne introdotta il 22 settembre 1997 con il restyling delle immagini della sigla e delle edizioni, usata come sigla di coda di tutte le edizioni durante il periodo di switch-off del segnale televisivo analogico. Solo quest'ultima versione viene usata come sigla di coda dell'edizione della notte e della mattina dal 19 aprile 2019 al 27 luglio 2021. Dal 22 settembre 1997 al 15 aprile 2018 e nuovamente dal 28 luglio 2021 questa variante viene usata come sigla di coda dell'edizione della mattina e come sigla di testa e di coda dell'edizione della notte e dal 16 aprile 2018 al 18 aprile 2019 e nuovamente dal 28 luglio al 2 agosto 2021 anche come sigla di testa dell'edizione della mattina. Dal 16 aprile 2018 la parte iniziale della sigla \u00e8 stata leggermente accorciata.\nNel corso degli anni ne sono arrivate alcune varianti, come quella utilizzata per gli speciali e per le edizioni straordinarie, quella del TG5 PuntoNotte, quella utilizzata per la rubrica Meteo 5, dal 2013 sostituita da Meteo.it e varie per alcune rubriche.\nIl notiziario TG5 Prima Pagina invece usa una sigla diversa da quella delle altre edizioni del TG5. La prima sigla, utilizzata dal 16 settembre 1991 al 31 dicembre 2009 fu realizzata da Stefano Previsti e Alberto Radius. La seconda sigla, in uso dal 1\u00ba gennaio 2010 al 15 aprile 2018, pur essendo stata completamente riarrangiata, riprendeva in parte le ultime note di quella precedente. Dal 16 aprile 2018, in occasione del restyling del TG5, Prima Pagina ha una sigla simile a quella principale del telegiornale.\nLa sigla principale veniva usata nei primi anni novanta anche in due edizioni diverse: nella sigla di testa e di coda dell'edizione flash delle 18:00 dal 1993 al 1996, tranne nella pausa estiva, ma anche come sigla di testa e di coda dell'edizione di mezzasera dal 1995 al 1998 e infine come sigla di testa e di coda di TG5 Minuti dal 2006 al 2016.\nConduttori attuali.\nTG5 Prima Pagina\nTG5 Mattina e TG5 Flash\nTG5 Giorno\nTG5 ore 20:00\nTG5 Notte\nElenco dei conduttori.\nTG5 Prima Pagina\nTG5 Mattina e TG5 Flash\nTG5 Giorno\nTG5 Minuti (2006-2016)\nTG5 ore 20:00\nTG5 Notte"}
{"id": "247204", "revid": "2175", "url": "https://it.wikipedia.org/wiki?curid=247204", "title": "Poir\u00e9-sur-Velluire", "text": ""}
{"id": "247205", "revid": "2175", "url": "https://it.wikipedia.org/wiki?curid=247205", "title": "Poir\u00e9-sur-Vie", "text": ""}
{"id": "247206", "revid": "1442080", "url": "https://it.wikipedia.org/wiki?curid=247206", "title": "Telargpalite", "text": "La telargpalite \u00e8 un minerale."}
{"id": "247207", "revid": "2175", "url": "https://it.wikipedia.org/wiki?curid=247207", "title": "Pommeraie-sur-S\u00e8vre", "text": ""}
{"id": "247209", "revid": "1442080", "url": "https://it.wikipedia.org/wiki?curid=247209", "title": "Keithconnite", "text": "La keithconnite \u00e8 un minerale."}
{"id": "247210", "revid": "1776051", "url": "https://it.wikipedia.org/wiki?curid=247210", "title": "Telluropalladinite", "text": "La telluropalladinite \u00e8 un minerale."}
{"id": "247212", "revid": "767487", "url": "https://it.wikipedia.org/wiki?curid=247212", "title": "I ragazzi di dicembre", "text": "I ragazzi di dicembre (\"December Boys\") \u00e8 un film del 2007 diretto da Rod Hardy e che ha come protagonista Daniel Radcliffe, basato parzialmente su un romanzo di Michael Noonan.\nTrama.\nIl film narra la storia di un gruppo di quattro orfani adolescenti tutti nati nel mese di dicembre.\nIl loro sogno di trovare una famiglia sembra diventare realt\u00e0 durante la loro prima vacanza al mare lontano dall'orfanotrofio. I ragazzi vengono infatti a sapere che una coppia \u00e8 decisa ad adottare uno di loro. Nel gruppo si scatenano cos\u00ec competizione e rivalit\u00e0, ma al termine dell'estate ciascuno dei ragazzi avr\u00e0 imparato qualcosa di pi\u00f9 su se stesso.\nColonna sonora.\nLa colonna sonora \u00e8 firmata da Peter Cincotti con il suo singolo \"December Boys\"."}
{"id": "247213", "revid": "110464381", "url": "https://it.wikipedia.org/wiki?curid=247213", "title": "Aree naturali protette in Kenya", "text": "Lista delle aree naturali protette in Kenya"}
{"id": "247214", "revid": "2175", "url": "https://it.wikipedia.org/wiki?curid=247214", "title": "Rabateli\u00e8re", "text": ""}
{"id": "247215", "revid": "2175", "url": "https://it.wikipedia.org/wiki?curid=247215", "title": "R\u00e9orthe", "text": ""}
{"id": "247216", "revid": "287204", "url": "https://it.wikipedia.org/wiki?curid=247216", "title": "Saint-Etienne-de-Brillouet", "text": ""}
{"id": "247217", "revid": "287204", "url": "https://it.wikipedia.org/wiki?curid=247217", "title": "Saint-Etienne-du-Bois (Vandea)", "text": ""}
{"id": "247219", "revid": "2175", "url": "https://it.wikipedia.org/wiki?curid=247219", "title": "Saint-Martin-Lars-en-Ste-Hermine", "text": ""}
{"id": "247220", "revid": "1776051", "url": "https://it.wikipedia.org/wiki?curid=247220", "title": "Oulankaite", "text": "La oulankaite \u00e8 un minerale."}
{"id": "247222", "revid": "2175", "url": "https://it.wikipedia.org/wiki?curid=247222", "title": "Tablier", "text": ""}
{"id": "247223", "revid": "1776051", "url": "https://it.wikipedia.org/wiki?curid=247223", "title": "Sopcheite", "text": "La sopcheite \u00e8 un minerale."}
{"id": "247224", "revid": "2175", "url": "https://it.wikipedia.org/wiki?curid=247224", "title": "Taill\u00e9e", "text": ""}
{"id": "247227", "revid": "1442080", "url": "https://it.wikipedia.org/wiki?curid=247227", "title": "Temagamite", "text": ""}
{"id": "247228", "revid": "2175", "url": "https://it.wikipedia.org/wiki?curid=247228", "title": "Tardi\u00e8re", "text": ""}
{"id": "247230", "revid": "2175", "url": "https://it.wikipedia.org/wiki?curid=247230", "title": "Tranche-sur-Mer", "text": ""}
{"id": "247231", "revid": "1776051", "url": "https://it.wikipedia.org/wiki?curid=247231", "title": "Borovskite", "text": "La borovskite \u00e8 un minerale."}
{"id": "247233", "revid": "339392", "url": "https://it.wikipedia.org/wiki?curid=247233", "title": "Verrie (Vandea)", "text": ""}
{"id": "247235", "revid": "767487", "url": "https://it.wikipedia.org/wiki?curid=247235", "title": "Klaus Meine", "text": "Ha scritto la maggior parte dei testi e svariate musiche delle canzoni della band.\nEsordi.\nKlaus Meine \u00e8 il figlio di Hugo Meiner, giardiniere, ed Erna Meiner. Nonostante canti dall'et\u00e0 di tre anni, si esibisce per la prima volta in pubblico nel 1957 davanti a 500 persone, probabilmente raccolte per un ricevimento. Klaus ottiene tre anni dopo la sua prima chitarra, imparando forse dal padre a suonarla. Durante gli studi fonda un gruppo rock chiamato Shamrocks, con cui suona in una chiesa. Nel 1965 abbandona il gruppo e forma i Mushrooms, e successivamente, nel 1966, i Copernicus, in cui suona Michael Schenker.\nGli Scorpions.\nKlaus Meine entra a far parte degli Scorpions nel 1970, grazie a Michael Schenker. Il fratello di Michael, Rudolf Schenker, vuole che suo fratello sostituisca uno dei suoi chitarristi; Michael per\u00f2 si rifiuta, volendo dedicarsi di pi\u00f9 a scrivere testi, e propone quindi come sostituto Klaus Meine, il chitarrista della sua band.\nNel 1971 la band \u00e8 sotto contratto per scrivere la colonna sonora di \"Cold Paradise\", un cortometraggio. Nel 1972 pubblica il primo album, autoprodotto, \"Lonesome Crow\". Con l'aumento della popolarit\u00e0, pubblicano altri album, tra cui \"In Trance\", \"Tokyo Tapes\" e \"Lovedrive\".\nNel 1981 Klaus perse la voce cos\u00ec gravemente che gli fu annunciato che non avrebbe potuto pi\u00f9 parlare correttamente. Il consiglio dei medici fu di cambiare mestiere, abbandonando la carriera di cantante. Temendo di essere un peso della band in quelle condizioni, Klaus volle abbandonare la band, ma il sostegno dei suoi quattro compagni fece il miracolo e, dopo due operazioni alle corde vocali e un lungo periodo di riadattamento vocale delle stesse, il trauma pass\u00f2, e anzi, alla sua ricomparsa sulle scene si not\u00f2 che la sua voce fosse pi\u00f9 alta di quella di un tempo.\nNel 1997, muore il padre, e Klaus gli dedica la canzone \"Eye II Eye\", scritta a quattro mani con Rudolph Schenker, che a sua volta la dedica al proprio padre, anch'esso da poco scomparso.\nKlaus Meine \u00e8 sposato dal 1977 ed ha un figlio, Christian Julien."}
{"id": "247237", "revid": "109778809", "url": "https://it.wikipedia.org/wiki?curid=247237", "title": "Calcocite", "text": "La calcocite (dal greco \u03c7\u03b1\u03bb\u03ba\u03cc\u03c2 = rame) \u00e8 un minerale, un solfuro di rame. Descritta per la prima volta da Fran\u00e7ois Sulpice Beudant (Parigi 1787 - 1850), geologo e mineralogista francese, \u00e8 sinonimo di \"calcosina\".\nAbito cristallino.\nI cristalli spesso sono tabulari frequentemente geminati in varie forme. o masse compatte granulari con abito pseudoesagonali \u00c8 dimorfo: monoclino o pseudo-ortorombico al di sotto dei 105\u00a0\u00b0C, diventa esagonale sopra i 105\u00a0\u00b0C (in quest'ultimo casi si parla di calcocite-alta). Al di sotto dei 105\u00a0\u00b0C la struttura \u00e8 basata su di un impaccamento esagonale compatto di atomi di zolfo con gruppo spaziale monoclino. Sopra i 105\u00a0\u00b0C si trasforma in calcocite ad alta temperatura o gamma-calcosina con gruppo spaziale P63/mmc.\nOrigine e giacitura.\nLa genesi \u00e8 idrotermale. Si trova in giacimenti filoniani assieme ad altri solfuri di rame ove si forma per parziale ossidazione dei minerali di ferro e di rame o in giacimenti cupriferi italiani o associati a rocce eruttive. La sua giacitura primaria \u00e8 come minerale supergenico nelle zone arricchite dei depositi di solfuri di origine idrotermale. In pratica in condizioni superficiali i solfuri primari di rame sono soggetti ad ossidazione; i solfati solubili che si formano si muovono verso il basso e reagiscono con i minerali primari per formare calcocite arricchendo il minerale in rame. \u00c8 secondaria nei \"cappellacci di ferro\". Ha paragenesi con rame, calcopirite, bornite, covellite.\nSi trova a volte associato alla bayankhanite (nelle miniere di fluoro), tecnicamente un'unione di rame, cinabro e zolfo.\nForma in cui si presenta in natura.\nLa calcocite si trova in piccole masse di colore nero, con riflessi azzurrastri e lucentezza metallica non eccessivamente viva, sotto questa forma si trova in molte localit\u00e0; i cristalli sono, invece, pi\u00f9 rari o, addirittura, molto rari. L'abito \u00e8 soventemente pseudoesagonale, la simmetria, invece, \u00e8 rombica o monoclina.\nCaratteristiche fisico-chimiche.\nA volte settile (facilmente tagliabile in sottili lamine). Solubile in acido nitrico; il minerale, alterandosi si trasforma in rame nativo, covellite, malachite e azzurrite, inoltre all'aria si altera facilmente in carbonati basici di rame, perch\u00e9 contiene questo elemento allo stato di ossidazione \"+1\" e quindi in condizioni in cui esso \u00e8 facilmente ossidabile; al cannello ferruminatorio schizza; fonde su carbone di legna in fiamma riducente e d\u00e0 origine a gocce di rame, che, bagnate con un po' d'acqua, colorano la fiamma da verde ad azzurra.\nLocalit\u00e0 di ritrovamento.\nLe localit\u00e0 di ritrovamento sono, forse le miniere della Cornovaglia che, specialmente nel XIX secolo e nei primi anni del XX secolo hanno portato alla luce dei gruppi cristallizzati eccezionali, alcune miniere della Cornovaglia che hanno fornito dei campioni di calcocite sono: St. Just, Camborne, Redruth. Altri campioni interessanti di calcocite sono stati trovati a Bristol nel Connecticut (USA). In Italia, invece, dei minerali di calcocite sono stati trovati nelle miniere di Montecatini ed a Gambatesa in Liguria, in quest'ultimo caso \u00e8 stato trovato insieme a minerali di manganese. inoltre, assieme al granato, ad Ala di Stura, in provincia di Torino e a Saint-Vincent, in Val d'Aosta. Associata a calcopirite ed in forma compatta nella Serpentina a Rocca Bruna, nel comune di Traves, nelle Valli di Lanzo. In piccole quantit\u00e0 compatte nella miniera di Gambatesa, a Ne, in provincia di Genova; ed alla miniera Monte Nero, a Rocchetta di Vara, in provincia della Spezia.\nAltre miniere sono:\nGezkazgan, nel Kazakistan; a Ni\u017enij Tagil, nei Monti Urali, come minerale primario. A Butte e Bisbee, nel Colorado e negli scisti di Mansfeld, in Germania, come minerale secondario.\nUtilizzi.\nMinerale primario per l'estrazione del rame."}
{"id": "247238", "revid": "3732", "url": "https://it.wikipedia.org/wiki?curid=247238", "title": "Bertoldo (rivista)", "text": "Il Bertoldo fu una rivista periodica di umorismo e satira pubblicata a Milano dal 14 luglio 1936 al 10 settembre 1943 dalla Rizzoli. Successivamente altri editori pubblicarono nuove edizioni della rivista negli anni cinquanta e sessanta.\nStoria.\nDalla fondazione al 1943.\nA Roma si stampava fin dal 1931 una testata satirica, il \"Marc'Aurelio\", che riscuoteva grande successo e la Rizzoli decise di farne una simile a Milano. Venne incaricato nel 1935 l'umorista e narratore Cesare Zavattini di curare il progetto e questi chiam\u00f2 alcuni tra i migliori illustratori del momento, tra cui Giovanni Mosca, Walter Faccini e Vittorio Metz \u2013 provenienti dallo stesso \"Marc'Aurelio\" \u2013 e Giovannino Guareschi. La testata esord\u00ec il 14 luglio 1936 diretta dallo stesso Zavattini.\nIl giornale si afferm\u00f2 subito per il suo stile innovativo, del tutto nuovo per la vignettistica italiana: le \"vedovone\" di Guareschi, gli omini un po' folli di Mosca, la celebre rubrica \"Bertoldo\" erano esempi di anticonformismo e di leggerezza che si opponevano allo stile \"paludato\" dei giornali dell'epoca. A differenza del \"Becco giallo\" e della sua coraggiosa satira politica contro il fascismo, gli autori del Bertoldo esprimevano invece un umorismo surreale, tenendosi deliberatamente al di fuori della politica. Dopo pochi anni dalla fondazione, Zavattini lasci\u00f2 la direzione per dissapori con la casa editrice, che mise al suo posto la coppia Mosca-Metz ma la coabitazione ebbe vita breve e Giovanni Mosca rimase direttore unico, coadiuvato da Guareschi come capo redattore. La testata assunse in breve tempo un'influenza notevole nell'Italia degli anni trenta e non sfugg\u00ec alle attenzioni di Mussolini e del regime fascista.\nLe pubblicazioni cessarono definitivamente in seguito al bombardamento alleato della sede del giornale in Piazza Carlo Erba a Milano. Inutile fu il tentativo di risuscitare il \"Bertoldo\" per farne un giornale di propaganda filonazista, per via del rifiuto dell'editore Rizzoli di aderire alla Repubblica Sociale Italiana e collaborare con i nazifascisti.\nNel dopoguerra.\nNel dopoguerra la testata riprese le pubblicazioni. Fu pubblicata mensilmente in formato tascabile dal 1952 al 1953. Il \"Bertoldo\", diretto da Sveno Tozzi, ebbe la collaborazione di varie personalit\u00e0 del modo dello spettacolo, come Renato Rascel e Mario Riva e pubblic\u00f2 racconti di Pasquale Festa Campanile, Anton \u010cechov, Federico Fellini, Metz, Salveti e Mark Twain e vignette di vari autori italiani e stranieri oltre che fumetti a strisce e tavole domenicali americane come Blondie e Dagoberto di Chic Young, Li'l Abner di Al Capp, Little Lulu di John Stanley e Nancy di Ernie Bushmiller.\nNegli anni sessanta vi fu un ultimo tentativo di rilanciare la testata ad opera dell'editore Gino Sansoni. Le pubblicazioni ripresero nel 1961. Sansoni diede spazio a un nuovo gruppo di autori, come Pier Carpi, Giovan Battista Carpi, Nino Cannata ed egli stesso con lo pseudonimo di Max Gardini. Le uscite continuarono fino al 1966 quando la rivista chiuse dopo 41 numeri.\nAutori.\n\"Bertoldo\" pubblic\u00f2 opere di un numero elevato di autori anche prestigiosi dell'illustrazione e della grafica italiana:"}
{"id": "247240", "revid": "1442080", "url": "https://it.wikipedia.org/wiki?curid=247240", "title": "Djurleite", "text": "La djurleite \u00e8 un minerale scoperto nel 1962 in campioni provenienti dalla localit\u00e0 di Barranca de Cobre in Messico. Il nome viene dal chimico svedese Seved Djurle in quanto fu il primo a sintetizzare il composto chimico che, in seguito, fu trovato in natura."}
{"id": "247241", "revid": "111706468", "url": "https://it.wikipedia.org/wiki?curid=247241", "title": "Digenite", "text": "La digenite \u00e8 un minerale.\nOrigine e giacitura.\nSi trova a volte associato a Bayankhanite nelle miniere di fluoro, tecnicamente un'unione di rame, cinabro e zolfo."}
{"id": "247242", "revid": "287204", "url": "https://it.wikipedia.org/wiki?curid=247242", "title": "Piano meccanico (romanzo)", "text": "Piano meccanico (\"Player Piano\") \u00e8 un romanzo di Kurt Vonnegut, pubblicato nel 1952. In Italia \u00e8 stato pubblicato anche con il titolo Distruggete le macchine e La societ\u00e0 della camicia stregata.\nStoria editoriale.\nIl romanzo \u00e8 un esempio di fantascienza soft, con un'enfasi al tema sociologico piuttosto che a quello tecnologico che rende questo mondo possibile.\nIl nome di questo romanzo deriva da uno strumento musicale chiamato piano meccanico, un tipo di pianoforte che riproduce musica senza l'intervento umano, in base ai buchi presenti su un rotolo di carta che viene srotolato per mettere in funzione il meccanismo.\nL'opera \u00e8 stata pubblicata per la prima volta in Italia nel 1966 con il titolo \"La societ\u00e0 della camicia stregata\", ristampato nel 1979 con il titolo \"Distruggete le macchine\" e quindi, a partire dal 1992, pubblicato in varie edizioni con il titolo \"Piano meccanico\".\nTrama.\nTratta il tema di una societ\u00e0 futura che \u00e8 totalmente meccanizzata e automatizzata, nella quale viene eliminata la classe media. Questa diffusa meccanizzazione crea conflitti tra la classe benestante degli ingegneri, che gestiscono il proseguimento della societ\u00e0, e la classe povera, le cui abilit\u00e0 possono essere tutte rimpiazzate da macchine.\nPaul Proteus, il protagonista, \u00e8 il capo dell'industria di Ilium. Si trova in mezzo ad un conflitto, costretto a scegliere se continuare il suo lavoro e progredire verso un futuro di successo, o diventare la figura di spicco della ribellione contro la societ\u00e0 delle macchine."}
{"id": "247243", "revid": "1442080", "url": "https://it.wikipedia.org/wiki?curid=247243", "title": "Roxbyite", "text": "La roxbyite \u00e8 un minerale."}
{"id": "247245", "revid": "120158892", "url": "https://it.wikipedia.org/wiki?curid=247245", "title": "Lisciviazione", "text": "La lisciviazione (o estrazione solido-liquido) nella terminologia chimica definisce il processo consistente nella separazione di uno o pi\u00f9 componenti solubili da una massa solida mediante un solvente. Viene spesso utilizzato in metallurgia, ad esempio nei processi di produzione del rame, dell'argento o dello stagno.\nIl termine \u00e8 utilizzato anche in idrogeologia e pedologia per indicare il processo per cui gli elementi solubili del suolo, per effetto dello scorrimento e della percolazione delle acque, vengono trasportati o migrano negli strati pi\u00f9 profondi.\nDurante la lisciviazione, il processo di trasferimento di materia avviene per diffusione del soluto dalla soluzione concentrata che imbeve il solido, alla massa della soluzione d'estrazione, in forza della concentrazione esistente.\nL'estrazione solido-liquido ha trovato negli ultimi anni la sua applicazione nel settore vinicolo. Il processo naturale di invecchiamento del vino, infatti, richiede molti anni di riposo nelle botti, permanenza questa che pu\u00f2 portare a contaminazioni e conseguente perdita del prodotto. L'estrazione solido-liquido consente di accelerare la fase di estrazione della componente aromatica del legno da parte della bevanda riducendo notevolmente i tempi di invecchiamento, in quanto con l'aggiunta di tale componente ai vini o alle grappe inizia immediatamente la fase chimica, vale a dire la fase in cui le sostanze aggiunte subiscono le relative trasformazioni, fase che \u00e8 pi\u00f9 veloce nell'andare a completamento e, di conseguenza, all'equilibrio. Infatti, \u00e8 necessario solo aspettare che i diversi componenti (quelli del legno e quelli nativi della bevanda) interagiscano tra di loro oppure con l'ossigeno\nProcessi di lisciviazione per sostanze biologiche.\nUna miscela solida pu\u00f2 essere composta di svariate sostanze inorganiche ed organiche ad attivit\u00e0 biologica. Per separare il soluto d'interesse o per rimuovere un componente indesiderato dalla fase solida, quest'ultima \u00e8 messa a contatto con un liquido. Quando il solido e il liquido sono in contatto, il soluto, o i soluti, possono diffondere dal solido nel solvente, con conseguente separazione dei componenti inizialmente contenuti nel solido.\nQuesto processo di separazione \u00e8 chiamato lisciviazione solido-liquido o semplicemente lisciviazione.\nPoich\u00e9 nella lisciviazione il soluto viene estratto da un solido, tale operazione \u00e8 chiamata anche estrazione.\nNella lisciviazione, quando un componente indesiderato \u00e8 rimosso da un solido tramite l'acqua, il processo \u00e8 detto lavaggio.\nNelle industrie di interesse biologico e alimentare, molti prodotti sono ottenuti tramite lisciviazione liquido-solido, come ad esempio l'estrazione dello zucchero dalle barbabietole con acqua calda. Nella produzione di oli vegetali, sono utilizzati solventi organici come esano, acetone, e/o etere per l'estrazione di olio di noci o semi.\nNel settore farmaceutico, molti principi attivi farmaceutici sono ottenuti lisciviando radici di piante, foglie e steli.\nProcessi di lisciviazione per materiali inorganici ed organici.\nLa lisciviazione \u00e8 ampiamente utilizzata nelle industrie di lavorazione dei metalli. Il metallo interessato \u00e8 contenuto in miscele contenenti grandi quantit\u00e0 di costituenti non utili e la lisciviazione \u00e8 utilizzata per rimuovere i metalli come sali solubili. Nel settore della lavorazione del metallo, si fa uso prevalentemente di acidi. Normalmente sono utilizzati composti solforati per rimuovere i metalli dalla fase solida, e questi producono sottoprodotti dannosi per l'ambiente."}
{"id": "247246", "revid": "1442080", "url": "https://it.wikipedia.org/wiki?curid=247246", "title": "Anilite", "text": "L'anilite \u00e8 un minerale."}
{"id": "247249", "revid": "1776051", "url": "https://it.wikipedia.org/wiki?curid=247249", "title": "Geerite", "text": "La geerite \u00e8 un minerale. Prende il nome del suo scopritore Adam Geer (1895\u20131973), di Utica (New York)."}
{"id": "247255", "revid": "1442080", "url": "https://it.wikipedia.org/wiki?curid=247255", "title": "Spionkopite", "text": "La spionkopite \u00e8 un minerale."}
{"id": "247260", "revid": "1776051", "url": "https://it.wikipedia.org/wiki?curid=247260", "title": "Yarrowite", "text": "La yarrowite \u00e8 un minerale."}
{"id": "247272", "revid": "6789", "url": "https://it.wikipedia.org/wiki?curid=247272", "title": "Curzio Rufo", "text": ""}
{"id": "247273", "revid": "1776051", "url": "https://it.wikipedia.org/wiki?curid=247273", "title": "Savi\u00e8se", "text": "Savi\u00e8se (toponimo francese; in tedesco \"Safiesch\", desueto) \u00e8 un comune svizzero di 7\u00a0532 abitanti del Canton Vallese, nel distretto di Sion.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "247278", "revid": "767487", "url": "https://it.wikipedia.org/wiki?curid=247278", "title": "Giorgio Cordini", "text": "Biografia.\nNato a Venezia, a fine anni sessanta si trasferisce a Brescia e nei primi anni '70 conosce Mauro Pagani con cui suona in due formazioni, il \"JB Club\" e la \"Forneria Marconi\" che diventer\u00e0 poi la Premiata Forneria Marconi (PFM).\nAmante del blues, accompagna Carey Bell, Otis Rush, Louisiana Red e altri artisti americani nelle date italiane dei loro tour.\nIn tanti lo ricordano per la sua lunga collaborazione con Fabrizio De Andr\u00e9, iniziata nel 1991 con la tourn\u00e9e \"Le nuvole\" e le successive tappe teatrali, passando per il tour \"Anime salve\" del 1997, fino all'ultimo del 1998 \"Mi innamoravo di tutto\".\nSi sono avvalsi della sua collaborazione anche molti altri cantanti italiani, tra cui Cristiano De Andr\u00e9, Massimo Bubola, Irene Fargo, Nada, Oliviero Malaspina, Luigi Maieron, Roberto Vecchioni.\nHa collaborato a lungo con Mauro Pagani ed \u00e8 chitarrista e cantante del trio di blues-rock \"Wha-Wha Band\", che vede alla batteria Joe Damiani e al basso Max Gabanizza.\nIl primo album.\nIl suo primo lavoro discografico, in coppia con Andrea Braido, lo vede interpretare dieci canzoni dei Beatles solo con le chitarre acustiche. L'album si intitola \"Playing the Beatles\" ed \u00e8 stato pubblicato nel 1995 e ristampato nel 2002.\nNel 1996, nell'ambito di una rassegna dedicata alla chitarra, partecipa alla settima edizione del \"Premio Citt\u00e0 di Recanati\", dove si sono esibiti sul palco i dieci migliori chitarristi italiani. Nel 1999 fa da \"supporter\" a James Taylor nel concerto tenutosi a Brescia, in piazza del Duomo.\nIl 12 marzo 2000 ha partecipato a Genova alla serata \"Faber amico fragile\", accompagnando alla chitarra Cristiano De Andr\u00e9, Vasco Rossi, Gino Paoli, Adriano Celentano, Ornella Vanoni e Zucchero Fornaciari.\nSempre nel 2000 ha dato vita, con il chitarrista Enrico Mantovani e l'attore Luca Quaia, ad una serie di concerti teatrali da cui \u00e8 nato il suo secondo album \"Chitarre d'autore\" e dal 2001 ha fatto parte del gruppo di Massimo Ranieri.\nDisarmati.\nNel 2002 pubblica l'album \"Disarmati\" su cui compare il logo di Emergency, a cui l'autore dona un euro per ogni copia venduta.\nDa sempre pacifista Giorgio Cordini ha scelto e riarrangiato le canzoni presenti nel disco il cui filo conduttore \u00e8 un no forte e inequivocabile alla guerra.\nTra gli altri hanno collaborato l'amico Mauro Pagani e Fabio Treves. La tematica della guerra \u00e8 presente anche nello spettacolo che porta in giro per l'Italia nel 2002, dove, alle canzoni presentate, fa da sfondo la proiezione di una serie di fotografie di guerra.\nIl quartetto acustico nato per questo progetto \u00e8 formato, oltre che da Giorgio\n(chitarra e bouzouki), da Eros Cristiani (fisarmonica e tastiere),\nMichele Gazich (violino e viola) e Giuseppe Rotondi (percussioni).\nNel 2003 ha collaborato ai lavori discografici di Roberto Vecchioni e Massimo Bubola, pubblicati poi ad inizio 2004. Sempre nel 2004 un suo brano strumentale inedito, \"Penny\", \u00e8 stato inserito in una doppia raccolta (\"36 The Fingerpicking.net Sampler\") di 36 tra brani originali ed interpretazioni di canzoni famose, eseguite da 36 chitarristi italiani. Inoltre la sua versione di \"La ballata dell'eroe\" \u00e8 stata inserita nella raccolta \"Mille papaveri rossi\", dedicata a Fabrizio De Andr\u00e9. A fine 2004 \u00e8 uscito \"2004 Creuza de m\u00e4\" l'album di Mauro Pagani a cui ha partecipato Giorgio Cordini suonando chitarra, mandolino e bouzouki.\nNel 2005 \u00e8 proseguita la collaborazione con Mauro Pagani con cui ha suonato in una lunga tourn\u00e9e che ha toccato tutta l'Italia ed anche Spagna, Macedonia e Tunisia.\nPiccola Orchestra Apocrifa e Mille Anni Ancora.\nNel 2006 Giorgio ha portato avanti il progetto della Piccola Orchestra Apocrifa un gruppo di 9 musicisti, alcuni di estrazione rock, altri di musica classica, per cui ha arrangiato La Buona Novella di Fabrizio De Andr\u00e9, con la collaborazione di Stefano Zeni e Michele Gazich. Ha fondato anche il gruppo \"Mille Anni Ancora\" con Ellade Bandini (batteria), Mario Arcari (fiati), Alessandro Adami (voce), Eros Cristiani (tastiere), Max Gabanizza (basso), Enrico Mantovani (chitarra), Giuseppe Rotondi (percussioni), Stefano Zeni (violino) e Maria Alberti (cori).\nNell'estate del 2006 ha prodotto il nuovo cd di Reno Brandoni \"Yelda\" e successivamente il cd \"La Buona Novella\" della Piccola Orchestra Apocrifa.\nIn ottobre 2007 Giorgio ha aperto l'\"Accademia di musica moderna, etnica e popolare\" a Provaglio d'Iseo, dove abita. Sempre nel 2007 suona nell'album di Roberto Tardito \"Controvento\".\nNello stesso anno \u00e8 iniziata una stretta collaborazione con Reno Brandoni con cui Giorgio ha costituito un duo (bouzouki-chitarra) che presenta un repertorio originale. \u00c8 del 2008 il loro cd Anema e Corde. In dicembre \u00e8 uscito anche il cd \"Storia di un impiegato\" realizzato con il gruppo Mille Anni Ancora con arrangiamenti di Mario Arcari.\nIntensa l'attivit\u00e0 di Giorgio nel 2009, iniziata fin da gennaio con le prove della trasmissione di Fabio Fazio \"Che tempo che fa\", interamente dedicata a Fabrizio De Andr\u00e9. Il 21 gennaio, a dieci anni dalla scomparsa di De Andr\u00e9, Giorgio ha suonato in diretta televisiva nella band che ha accompagnato i pi\u00f9 grandi interpreti della canzone italiana: Andrea Bocelli, Edoardo Bennato, Gianna Nannini, Piero Pel\u00f9, Tiziano Ferro, Lucio Dalla e tanti altri.\nIl Concerto del Brancaccio.\nProsegue l'attivit\u00e0 live del gruppo \"Mille Anni Ancora\" che riscuote consensi in tutta Italia. Nasce l'idea di realizzare l'ultimo concerto che Fabrizio De Andr\u00e9 port\u00f2 nei teatri italiani nel 1998. Cos\u00ec nel marzo 2010 viene presentato per la prima volta a Provaglio d'Iseo \"Il concerto del Brancaccio\" che ripete la stessa scaletta degli ultimi concerti di Fabrizio.\nNel 2010 Giorgio realizza il nuovo cd \u201cI Fiori di Faber\u201d, una raccolta strumentale di brani di Fabrizio De Andr\u00e9 che contengono delle citazioni ai fiori.\nDirettore artistico.\nDal 2004 Il chitarrista bresciano cura, in veste di direttore artistico, il festival \"Acoustic Franciacorta\", una rassegna dove ai concerti dedicati alla chitarra acustica fanno da contorno seminari e incontri con i vari musicisti e laboratori di liuteria e restauro. Acoustic Franciacorta \u00e8 giunto nel 2015 alla dodicesima edizione.\nCollegamenti esterni.\nSito ufficiale"}
{"id": "247281", "revid": "24258", "url": "https://it.wikipedia.org/wiki?curid=247281", "title": "Fascio proprio di rette", "text": ""}
{"id": "247284", "revid": "24258", "url": "https://it.wikipedia.org/wiki?curid=247284", "title": "Fascio improprio di rette", "text": ""}
{"id": "247301", "revid": "458502", "url": "https://it.wikipedia.org/wiki?curid=247301", "title": "Aree naturali protette in Tanzania", "text": "Elenco delle aree naturali protette in Tanzania."}
{"id": "247302", "revid": "120705064", "url": "https://it.wikipedia.org/wiki?curid=247302", "title": "Robert W. Mann", "text": "Biografia.\nSi \u00e8 laureato in musica presso la \"University of Michigan\", successivamente nel 1948 si trasferisce a Roma, dove ha vissuto e lavorato fino alla sua morte. Ha studiato con Frank Martin al \"Mozarteum\" di Salisburgo, e a Roma inizialmente con Barbara Giuranna, in seguito per quattro anni con Goffredo Petrassi.\nNegli anni cinquanta ha iniziato la sua attivit\u00e0 didattica in qualit\u00e0 di docente (che comprende tra l'altro molti seminari di introduzione all'ascolto e all'analisi musicale), tra i suoi allievi vanno ricordati i compositori Francesco Pennisi e Paolo Mecucci, i musicologi Guido Barbieri e Sandro Cappelletto, il direttore d'orchestra e musicologo Alessandro Tirotta.\nDal 1955 al 1959 \u00e8 stato Segretario generale della \"SIMC\" (Societ\u00e0 Internazionale per la Musica Contemporanea), al fianco di Goffredo Petrassi e Henrich Strobel. Dai primi anni sessanta attravers\u00f2 un periodo di crisi creativa che dur\u00f2 quasi un decennio, durante il quale non produsse alcuna composizione. Usc\u00ec da tale fase anche grazie alle commissioni che ricevette dal musicologo Mario Bortolotto, allora direttore artistico del Festival di Brescia e Bergamo e in seguito dell'Orchestra sinfonica della RAI di Napoli.\nLa sua musica pi\u00f9 recente viene correntemente eseguita in varie sedi concertistiche (Biennale di Venezia, \"Nuova Consonanza\" a Roma, Trieste Prima, ed altre) e radiotrasmessa da varie emittenti internazionali. \u00c8 stato inoltre attivo come traduttore, ha tradotto in inglese testi di Arnold Sch\u00f6nberg e del musicologo Luigi Rognoni, nonch\u00e9 alcune note di presentazione per la collana discografica della RCA Italiana \"Lineatre America\" e il libretto dell'opera lirica Adriana Lecouvreur di Francesco Cilea in occasione di una ristampa (che la stessa casa discografica pubblic\u00f2 nel 1980) di una vecchia incisione con Mafalda Favero e Nicola Filacuridi.\nLa musica.\nI lavori giovanili mostrano influenze del neoclassicismo stravinskiano, di Paul Hindemith e dello stesso Goffredo Petrassi, mentre dalla met\u00e0 degli anni cinquanta si inizia a notare una notevole evoluzione, nata probabilmente anche in seguito al suo impiego in qualit\u00e0 di segretario della \"SIMC\"; i lavori dei primi anni sessanta denotano un'adesione alle correnti pi\u00f9 recenti della musica di quell'epoca.\nDopo quasi un decennio di silenzio compositivo, la musica di Mann dagli anni settanta aderisce ad un linguaggio dodecafonico e strutturalista, pur senza allinearsi alle strategie altrui ma cercando all'opposto una via personale.\nElemento costante nella musica di Robert W. Mann \u00e8 l'utilizzo frequente di strumenti a percussione in metallo (celesta, glockenspiel, campane), nonch\u00e9 la grande chiarezza formale e la presenza di figure ritmiche sempre molto caratterizzate. Di frequente Mann utilizza forme aforistiche (\"Canons and Catch\", \"Motes\")."}
{"id": "247305", "revid": "848247", "url": "https://it.wikipedia.org/wiki?curid=247305", "title": "Ferrovia Alweg", "text": "La ferrovia Alweg \u00e8 la definizione di un tipo di monorotaia del tipo \"ferrovia a sella\". Si compone delle lettere iniziali del nome di Axel Leonard Wenner-Gren che ha per primo esposto i piani finanziandone i relativi studi. \nLa ferrovia Alweg viaggia su una trave in cemento armato e sborda parzialmente dalla sede dei binari (\"ferrovia a sella\"). In questo modo le sue gomme pneumatiche rotolano su tre lati della sede dei binari: ruote portanti sul lato superiore, ruote conduttrici (o direzionali) sui due lati.\nStoria.\nUn modello funzionale della ferrovia Alweg \u00e8 stato costruito nel 1952 a Colonia nella cittadina di F\u00fchlingen in scala 1:2,5. Nel 1957 \u00e8 sorto sullo stesso luogo un tratto di prova lungo 1,6 km in scala 1:1. Fu in funzione con veicoli fino al 1967 e poi smantellato definitivamente. \nIn occasione dell'esposizione Italia 61 fu costruita a Torino nel 1961 una tratta sperimentale di 1,2 km., dismessa poi nel 1963.\nIl concetto di ferrovia Alweg \u00e8 stato utilizzato soprattutto in Asia, nella maggior parte dei casi in Giappone. Un contratto di licenza di sistema \u00e8 stato stipulato con Hitachi. L'Hitachi ha costruito diverse ferrovie asiatiche Alweg, tra l'altro a Tokyo per l'aeroporto di Haneda, a \u014csaka, Kuala Lumpur e Singapore. Anche nelle fiere e nei parchi divertimenti (ad esempio a Disneyland ed a Disneyworld) sono state costruite ferrovie Alweg."}
{"id": "247310", "revid": "767487", "url": "https://it.wikipedia.org/wiki?curid=247310", "title": "Vernami\u00e8ge", "text": "Vernami\u00e8ge (toponimo francese; in tedesco \"Ferneisi\", desueto) \u00e8 una frazione di 182 abitanti del comune svizzero di Mont-Noble, nel Canton Vallese (distretto di H\u00e9rens).\nStoria.\nGi\u00e0 comune autonomo che si estendeva per 7,4\u00a0km\u00b2, nel 2011 \u00e8 stato accorpato agli altri comuni soppressi di Mase e Nax per formare il nuovo comune di Mont-Noble.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "247314", "revid": "481349", "url": "https://it.wikipedia.org/wiki?curid=247314", "title": "Il Bertoldo", "text": "Il Bertoldo \u00e8 un'opera lirica (dramma giocoso) del 1788, di Antonio Brunetti, musicata su libretto di Lorenzo Da Ponte.\nLorenzo da Ponte scrisse il libretto dell'opera a Vienna nel 1787 e una prima versione del testo venne messa in musica da Francesco Piticchio. \nIl testo riadattato venne poi musicato anche da Brunetti e l'opera venne rappresentata al Regio Teatro di via della Pergola (ora Teatro della Pergola) a Firenze durante il carnevale del 1788; venne anche rappresentata con il titolo \"Bertoldo e Bertoldino\". \nIl libretto \u00e8 conservato al \"Liceo Musicale\" di Bologna ed \u00e8 ispirato alle vicende di \"Bertoldo, Bertoldino e Cacasenno\" di Giulio Cesare Croce."}
{"id": "247320", "revid": "2912", "url": "https://it.wikipedia.org/wiki?curid=247320", "title": "More - Di Pi\u00f9, Ancora Di Pi\u00f9", "text": ""}
{"id": "247321", "revid": "298055", "url": "https://it.wikipedia.org/wiki?curid=247321", "title": "KARR", "text": ""}
{"id": "247324", "revid": "767487", "url": "https://it.wikipedia.org/wiki?curid=247324", "title": "La grande festa (album)", "text": "La grande festa \u00e8 un doppio album antologico uscito in occasione dei festeggiamenti del quarantennale di attivit\u00e0 dei Pooh.\nIl disco.\nInclude 38 brani della loro immensa discografia pi\u00f9 due inediti, di matrice autobiografica, \"La Grande Festa\" uscito come singolo radiofonico il 28 ottobre 2005, e \"Destini\", destinato alla promozione radiofonica dal 3 febbraio 2006.\nMolti dei brani presenti nella raccolta sono tagliati e quindi risultano leggermente pi\u00f9 brevi\ndelle tradizionali versioni in Cd o Lp.\nNel dvd sono contenuti 20 videoclip di altrettanti brani.\nTracce.\nCd 1\nCd 2\nDVD"}
{"id": "247325", "revid": "1305772", "url": "https://it.wikipedia.org/wiki?curid=247325", "title": "Oribasio", "text": "Biografia.\nOribasio, nato a Pergamo nel 325 e morto a Bisanzio nel 403, medico e scrittore dell'impero romano, \u00e8 stato il pi\u00f9 influente tra i medici greci post-galenici. Proveniva da una ricca famiglia della Turchia occidentale, studi\u00f2 medicina ad Alessandria d'Egitto con Zenone di Cipro, diventando suo consigliere alla fine degli studi. Dopo alcuni anni trascorsi in Asia Minore, i suoi talenti pratici gli valsero grande fama, attirando l'attenzione su di lui del futuro imperatore romano Flavio Claudio Giuliano, che prima lo nomin\u00f2 suo medico personale nel 355 e dopo lo port\u00f2 con s\u00e9 in Gallia e in Oriente.\nNel 361 Giuliano lo convinse a cominciare una prima raccolta dei brani di Galeno, che per\u00f2 and\u00f2 perduta ma che fu in parte copiata da Fozio, dove \u00e8 presente una descrizione degli effetti della \"Cannabis sativa\". Oribasio si occupa inoltre della descrizione del cosiddetto \"farmaco metasincritico\", della descrizione delle propriet\u00e0 di minerali e piante, sulla scia di Dioscoride. Dopo l'aiuto dato all'amico Giuliano durante la sua rivolta vittoriosa contro l'imperatore romano nel 361, che gli permise di conquistare il potere, Oribasio ottenne l'alta carica civile di \"Quaestor\" di Costantinopoli. In seguito alla morte di Giuliano, avvenuta nel 363, egli cadde in disgrazia e fu esiliato nelle terre dei Goti, ma grazie alla sua reputazione di medico, poco dopo fu richiamato dal nuovo imperatore Valente e riottenne le cariche precedenti. Spos\u00f2 una donna ricca che gli diede quattro figli.\nOpere.\nLe opere di Oribasio furono assai poco originali, trattandosi spesso di raccolte di informazioni e terapie formulate dai pi\u00f9 famosi medici a lui precedenti; tutto ci\u00f2, ma soprattutto il suo attaccamento alle teorie di Galeno, gli comport\u00f2 la poca stima dei suoi colleghi e degli autori successivi, che arrivarono addirittura a soprannominarlo \"La scimmia di Galeno\". Restano solo tracce dei suoi scritti letterari, sfortunatamente \u00e8 andato perduto il piccolo trattato \"Sulla regalit\u00e0\", cos\u00ec come alcuni suoi scritti di medicina tra i quali \"Sui problemi dei medici\", ma sopravvivono tuttora tre opere importanti.\n\"Collectiones medicae\".\nLa prima, le \"Collectiones medicae\" (\"Raccolte mediche\"), \u00e8 un'opera che nacque per le insistenze di Giuliano e che abbracciava settanta volumi di brani delle massime autorit\u00e0 mediche. Il modello e l'ispirazione per questa enciclopedia fu una collezione (ormai persa) di alcuni scritti di Galeno. Essa rappresentava una vera e propria enciclopedia medica, un compendio di tutta la scienza medica dell'epoca, dal momento che riguardava non solo tutte le conoscenze mediche, anatomiche e fisiologiche dell'epoca, ma anche le tecniche pi\u00f9 efficaci in campo terapeutico e farmacologico. L'importanza dell'opera sta essenzialmente nell'ampiezza e accuratezza dei brani scelti, che dovevano abbracciare tutta la medicina, dal suo rapporto con l'ambiente, all'uomo e le sue malattie. Le dimensioni stesse della raccolta la destinavano alle biblioteche, alla consultazione pi\u00f9 che all'uso quotidiano. Dell'intera opera ci sono pervenuti solo alcuni volumi, in particolare i volumi 1-15, parte del 16, i volumi 24-25 e 43-45, oltre a numerosi frammenti di volumi non numerati.\nI Compendi.\nIl problema relativo alle dimensioni fu colmato da Oribasio in un secondo libro intitolato \"Synopsis ad Eustathium\", compilato per il figlio Eustazio, che rappresentava una sinossi delle sue raccolte. \u00c8 un compendio, organizzato da Oribasio in nove libri, indirizzato a chi deve viaggiare e ha scopi pratici, tralasciava quindi il tema della chirurgia, dato che raramente chi viaggiava poteva disporre degli strumenti necessari. Oribasio prepar\u00f2 un altro compendio di medicina, i \"Libri ad Eunapium\", questa volta dedicato ad Eunapio, suo amico e biografo. I quattro libri di questa sinossi, da cui manca sempre la chirurgia, descrivono l'igiene e la dieta, le propriet\u00e0 dei farmaci semplici, elenchi e indicazioni su farmaci particolari e infine una descrizione del corpo, delle sue malattie e dei relativi trattamenti. Questi due compendi, che sono pervenuti a noi integralmente, oltre che a fornirci un riassunto dell'opera maggiore (e attraverso essi ne conosciamo, quindi, l'intero contenuto), erano anche concepiti come manuali di consultazione, con lo scopo di aiutare il lettore in caso di urgenze mediche. Infatti l'autore si concentra pi\u00f9 sulla terapia che sulla eziologia o la patologia.\n\u00c8 con la sua antologia \"Sinagoghe mediche\", che Oribasio ci fornisce una fonte preziosa sulla storia della medicina antica, permettendoci di conoscere alcuni importanti medici dell'antichit\u00e0, come il valente chirurgo Antillo vissuto nel II secolo, autore di un'interessante teoria degli aneurismi.\nImportanza e fortuna di Oribasio.\nLe tre opere principali di Oribasio furono di grande importanza, grazie a esse infatti il medico bizantino fu il precursore della medicina razionale e scientifica; egli segn\u00f2 la via alle nuove ricerche traendo gli insegnamenti dalle osservazioni cliniche e dal metodo sperimentale dei grandi maestri dell'epoca classica. Egli inoltre costituisce un passo importante sulla strada del galenismo, fu infatti il primo ad attribuire una parte importante all'opera di Galeno, considerandola come fondamentale per il progresso della medicina. Oribasio, prendendo esempio e spunto dagli scritti dei suoi predecessori, ha conservato nelle sue opere, parte di molti scritti di autori che sarebbero andati perduti, come per esempio scritti di Rufo e di Archigene; infine, grazie soprattutto al lavoro effettuato con le due sinossi, fornisce un modello pratico e ben organizzato, al fine di poter risultare di ampia portata per i compendi futuri."}
{"id": "247328", "revid": "122796656", "url": "https://it.wikipedia.org/wiki?curid=247328", "title": "Vex", "text": "Vex (toponimo francese; in tedesco \"Vesch\", desueto) \u00e8 un comune svizzero di 1\u00a0813 abitanti del Canton Vallese, nel distretto di H\u00e9rens del quale \u00e8 capoluogo.\nGeografia fisica.\nVex si trova nella Val d'H\u00e9rens. Il comune comprende le frazioni di Les Prasses e Ypresses, oltre a Les Collons e Thyon 2000 che sono gli impianti invernali per lo sci, dai quali, sci ai piedi, \u00e8 possibile raggiungere Verbier\nStoria.\nDal suo territorio nel 1814 fu scorporata la localit\u00e0 di Les Agettes, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "247333", "revid": "767487", "url": "https://it.wikipedia.org/wiki?curid=247333", "title": "Arbaz", "text": "Arbaz (toponimo francese) \u00e8 un comune svizzero di 1\u00a0219 abitanti del Canton Vallese, nel distretto di Sion.\nStoria.\nIl comune di Arbaz \u00e8 stato istituito nel 1877 per scorporo da quello di Ayent, nel distretto di H\u00e9rens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "247334", "revid": "115994757", "url": "https://it.wikipedia.org/wiki?curid=247334", "title": "Attenuazione", "text": "L'attenuazione in fisica \u00e8 la riduzione di intensit\u00e0 di un flusso di qualunque genere che attraversa un mezzo ovvero la perdita di energia nel tempo e nello spazio da parte di un sistema o fenomeno fisico. Nella propagazione di onde l'attenuazione corrisponde ad una riduzione di ampiezza in funzione della distanza percorsa nel mezzo, dovuta in genere alla cessione di energia dell'onda al mezzo di propagazione. Il suo corrispettivo nei sistemi meccanici \u00e8 la dissipazione o assorbimento di energia meccanica in energia termica per effetto dell'attrito.\nDescrizione.\nIl concetto pu\u00f2 essere applicato a diversi sistemi fisici. Per esempio in ottica si parla di attenuazione della luce in propagazione dalla sorgente luminosa al punto di osservazione o del segnale laser in una fibra ottica per effetto dell'assorbimento ottico, in sismologia di attenuazione delle onde sismiche propagantesi nel terreno, in acustica di attenuazione per le onde sonore per effetto dell'assorbimento acustico e in generale di un'onda di pressione, in elettronica per i segnali elettrici in un circuito elettrico o di attenuazione dell'energia elettromagnetica nella trasmissione in un ponte radio o in generale in una radiocomunicazione, anche se in questo caso il motivo della perdita di potenza non si deve a perdite in dispositivi elettronici. Allo stesso modo il moto o oscillazione libera del pendolo si attenua, dissipa o smorza nel tempo per effetto dell'attrito sul perno o centro di oscillazione (oscillatore armonico smorzato).\n\u00c8 un effetto tipicamente sempre presente in tutti i sistemi fisici reali essendo una conseguenza della dissipazione o assorbimento di energia in un fenomeno propagativo attraverso un qualsiasi mezzo di propagazione. Se da una parte l'attenuazione \u00e8 un effetto desiderabile nei fenomeni naturali per non incorrere in quantit\u00e0 di energia pericolose per l'incolumit\u00e0 delle infrastrutture umane, in molte applicazioni tecnologiche come i sistemi di telecomunicazioni \u00e8 un effetto del tutto indesiderato che va in qualche modo compensato, tipicamente con l'uso di amplificatori di segnale.\nTipicamente in natura si osservano spesso attenuazioni di tipo esponenziale con un coefficiente di attenuazione specifica dipendente dal mezzo oppure quadratiche. Per il principio di conservazione dell'energia l'energia dissipata nei fenomeni di attenuazione viene convertita in altra forma, tipicamente energia termica.\nIn elettronica.\nIn elettrotecnica ed elettronica s'intende per attenuazione la diminuzione in ampiezza che subisce un segnale che passa in un circuito, in dipendenza delle sue caratteristiche e di quelle del circuito che attraversa.\nAlternativamente la misura dell'attenuazione \u00e8 definita dal rapporto fra la potenza del segnale all'uscita del circuito e la sua potenza (o livello) all'entrata dello stesso.\nRisulta pi\u00f9 comodo riferirsi a questo rapporto in unit\u00e0 logaritmiche:\ndove \"A*\" \u00e8 l'attenuazione, formula_2 la potenza in uscita e formula_3 la potenza in ingresso.\nL'attenuazione si misura generalmente in decibel (simbolo dB), che corrisponde a 10 volte il rapporto logaritmico:\nCi\u00f2 vuol dire che la potenza in ingresso decade esponenzialmente nella potenza in uscita.\nEsempio.\nCome esempio un segnale elettrico che attraversando un circuito si riduce in potenza del 50% si attenua di circa 3\u00a0dB, mentre un'attenuazione di 10 volte corrisponde esattamente a 10\u00a0dB, ed un'attenuazione di 1000 volte a circa 30\u00a0dB.\nLa potenza di un segnale \u00e8 pari al quadrato dell'ampiezza della tensione diviso l'impedenza. Se non vi sono variazioni di impedenza tra l'ingresso e l'uscita del circuito, il rapporto di potenza \u00e8 equivalente al rapporto dei quadrati delle ampiezze. Considerato che formula_5, l'attenuazione vale:\ndove \"A\" \u00e8 l'attenuazione espressa in decibel."}
{"id": "247345", "revid": "104458", "url": "https://it.wikipedia.org/wiki?curid=247345", "title": "Ormont (disambigua)", "text": ""}
{"id": "247348", "revid": "16066", "url": "https://it.wikipedia.org/wiki?curid=247348", "title": "Segnale (elettronica)", "text": ""}
{"id": "247351", "revid": "1442080", "url": "https://it.wikipedia.org/wiki?curid=247351", "title": "Betekhtinite", "text": "La betekhtinite \u00e8 un minerale."}
{"id": "247353", "revid": "1442080", "url": "https://it.wikipedia.org/wiki?curid=247353", "title": "Gortdrumite", "text": "La gortdrumite \u00e8 un minerale."}
{"id": "247354", "revid": "1543377", "url": "https://it.wikipedia.org/wiki?curid=247354", "title": "Marielle Goitschel", "text": "Con sette titoli mondiali, due olimpici e tre Coppe del mondo di specialit\u00e0 \u00e8 la sciatrice francese pi\u00f9 titolata di tutti i tempi, nonch\u00e9 l'unica donna ad aver ottenuto la medaglia d'oro (tra Mondiali e Olimpiadi) nelle quattro specialit\u00e0 di discesa libera, slalom speciale, slalom gigante e combinata.\n\u00c8 sorella di Christine e Patricia, a loro volta sciatrici alpine di alto livello.\nBiografia.\nCarriera sciistica.\nStagioni 1962-1966.\n ed esord\u00ec a livello internazionale ai Mondiali di Chamonix 1962, dove vinse l'oro nella combinata, l'argento nello slalom speciale e si classific\u00f2 4\u00aa nello slalom gigante.\nDue anni dopo, ai IX Giochi olimpici invernali di , si aggiudic\u00f2 l'oro nello slalom gigante e l'argento nello slalom speciale, mentre nella discesa libera fu 10\u00aa. Ai Mondiali di Portillo 1966 and\u00f2 a medaglia in tutte le gare, con tre ori (discesa libera, slalom gigante, combinata) e un argento (slalom speciale).\nStagioni 1967-1968.\nL'anno dopo prese il via la Coppa del Mondo e Marielle Goitschel ottenne il primo piazzamento di rilievo nella seconda gara disputata, lo slalom gigante di Oberstaufen dell'8 gennaio (5\u00aa); in seguito colse il primo podio, l'11 gennaio a Grindelwald (3\u00aa), e la prima vittoria, il 18 gennaio a Schruns. A fine stagione si aggiudic\u00f2 due coppe di cristallo di specialit\u00e0, nella discesa libera e nello slalom speciale, e chiuse al secondo posto la classifica generale, alle spalle di Nancy Greene di appena quattro punti.\nNel 1968 partecip\u00f2 ai X Giochi olimpici invernali di , ai quali increment\u00f2 il palmar\u00e8s con un altro oro, nello slalom speciale; si classific\u00f2 inoltre 8\u00aa nella discesa libera e 7\u00aa nello slalom gigante. In Coppa del Mondo biss\u00f2 il successo nella classifica di slalom speciale; si conged\u00f2 dalle competizioni con un'ultima vittoria, il 28 marzo 1968 a Rossland in slalom speciale.\nAltre attivit\u00e0.\n\u00c8 stata decorata con l'Ordine nazionale al merito e la Legion d'onore .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSL = slalom speciale"}
{"id": "247356", "revid": "1318658", "url": "https://it.wikipedia.org/wiki?curid=247356", "title": "Bornite", "text": "La bornite Cu5FeS4 \u00e8 un minerale appartenente alla classe dei Solfuri, cos\u00ec denominata in onore del mineralogista austriaco Ignatius von Born.\nAbito cristallino.\nSistema cristallino Tetragonale. I cristalli sono principalmente tetragonali, pi\u00f9 raramente pseudocubici, ottaedrici o dodecaedrici. Spesso rinvenuta in forma massiva. Ha una lucentezza metallica, un colore bruno-bronzeo, con patine viola e blu iridescenti (rame paonazzo). \nOrigine e giacitura.\nLa Bornite si rinviene in: rocce basiche, zone di ossidazione dei giacimenti associata con la malachite, in aree interessate da metamorfismo di contatto, zone pegmatitiche e idrotermali ad alta temperatura. Anche se principalmente si concentra in depositi ipogenici associata con altri solfuri metallici. Pu\u00f2 dare luogo a soluzioni solide con l'argento.\nUtilizzi.\nImpiegata principalmente per l'estrazione del rame."}
{"id": "247357", "revid": "287204", "url": "https://it.wikipedia.org/wiki?curid=247357", "title": "Berzelianite", "text": "La berzelianite \u00e8 un minerale, un seleniuro di rame.\nIl nome deriva da J\u00f6ns Jacob Berzelius (20 agosto 1779 - 7 agosto 1848), chimico e mineralogista svedese.\nDescritto per la prima volta da Fran\u00e7ois Sulpice Beudant (Parigi 5 settembre 1787 - 10 dicembre 1850), geologo e mineralogista francese, nel 1832.\nAbito cristallino.\nLa forma dei cristalli \u00e8 sconosciuta\nOrigine e giacitura.\nL'origine \u00e8 idrotermale. Ha paragenesi con clausthalite, tiemannite e umangite\nForma in cui si presenta in natura.\nSi presenta in sottili croste dendritiche, in aggregati granulari, massivi e impregnazioni\nCaratteri fisico-chimici.\n\u00c8 malleabile. All'aria diventa rapidamente opaco e annerisce. \u00c8 solubile in HNO3 concentrato; in tubo chiuso d\u00e0 un sublimato rosso di selenio metallico e uno bianco di ossido di selenio.\nLocalit\u00e0 di ritrovamento.\nA Lehrbach e Clausthal, in Germania; a Skrikerum, in Svezia; a P\u0159edbo\u0159ice e a Petrovice I, nella Repubblica Ceca; e a Sierra de Cacheuta, in Argentina."}
{"id": "247358", "revid": "110157", "url": "https://it.wikipedia.org/wiki?curid=247358", "title": "Ormont-Dessus", "text": "Ormont-Dessus (toponimo francese; in tedesco \"Ormund\", desueto) \u00e8 un comune svizzero di 1\u00a0477 abitanti del Canton Vaud, nel distretto di Aigle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLes Diablerets, montagna e frazione di Ormont-Dessus, \u00e8 una stazione sciistica e una localit\u00e0 di villeggiatura estiva sviluppatasi a partire dagli anni 1850; fa parte del consorzio Perle delle Alpi.\nInfrastrutture e trasporti.\nOrmont-Dessus \u00e8 servito dalla stazione di Les Diablerets, capolinea della ferrovia Aigle-S\u00e9pey-Diablerets, e da altre fermate secondarie della stessa linea.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "247359", "revid": "1776051", "url": "https://it.wikipedia.org/wiki?curid=247359", "title": "Bellidoite", "text": "La bellidoite \u00e8 un minerale."}
{"id": "247360", "revid": "111429359", "url": "https://it.wikipedia.org/wiki?curid=247360", "title": "Crookesite", "text": "La crookesite \u00e8 un minerale del selenio, di provenienza scandinava."}
{"id": "247363", "revid": "984922", "url": "https://it.wikipedia.org/wiki?curid=247363", "title": "Sabatierite", "text": "La sabatierite \u00e8 un minerale."}
{"id": "247364", "revid": "8897", "url": "https://it.wikipedia.org/wiki?curid=247364", "title": "Unbundling Local Loop", "text": ""}
{"id": "247365", "revid": "110157", "url": "https://it.wikipedia.org/wiki?curid=247365", "title": "Umangite", "text": "La umangite \u00e8 un minerale.\nAbito cristallino.\nCristalli non conosciuti.\nOrigine e giacitura.\nGenesi idrotermale.\nReperibile in Germania, Cecoslovacchia, Argentina, Svezia.\nForma in cui si presenta in natura.\nAggregati granulari."}
{"id": "247367", "revid": "1776051", "url": "https://it.wikipedia.org/wiki?curid=247367", "title": "Athabascaite", "text": "La athabascaite \u00e8 un minerale."}
{"id": "247368", "revid": "655956", "url": "https://it.wikipedia.org/wiki?curid=247368", "title": "We Live", "text": "We Live \u00e8 un album del 2004 degli Electric Wizard. Rappresenta un cambio di stile rispetto ai lavori precedenti come Dopethrone, pi\u00f9 grezzo e tetro. Della formazione originale della band \u00e8 rimasto solo il cantante e chitarrista, nonch\u00e9 autore dei testi, Jus Oborn. La traccia \"Tutti i colori del buio\", presente solo nell'edizione in vinile, \u00e8 il titolo di un film di Sergio Martino del 1972."}
{"id": "247369", "revid": "1442080", "url": "https://it.wikipedia.org/wiki?curid=247369", "title": "Weissite", "text": "La weissite \u00e8 un minerale."}
{"id": "247370", "revid": "729019", "url": "https://it.wikipedia.org/wiki?curid=247370", "title": "Rickardite", "text": "La rickardite \u00e8 un minerale scoperto nel 1903 il cui nome \u00e8 stato attribuito in onore dell'ingegnere minerario anglo-statunitense Thomas Arthur Rickard.\nOrigine e giacitura.\nL'origine della rickardite \u00e8 magmatica idrotermale a bassa temperatura.\nForma in cui si presenta in natura.\nLa rickardite si presenta in masse compatte."}
{"id": "247371", "revid": "122587678", "url": "https://it.wikipedia.org/wiki?curid=247371", "title": "Antonio Cornazzano", "text": "\u00c8 ricordato principalmente per le biografie di cui \u00e8 autore.\nBiografia.\nNato intorno al 1430 a Ferrara, studi\u00f2 diritto presso l'Universit\u00e0 di Siena.\nAlla Corte di Francesco Sforza.\nDopo il 1454 fu a Milano dove compose la \"Sforziade\" o \"Sforzeide\", poema epico che celebra le gesta di Francesco Sforza, e, sempre presso lo Sforza, prese lezioni di danza dal maestro Domenico da Piacenza e compose il \"Libro dell'arte del dan\u00e7are\" per Ippolita Maria Sforza, figlia di Francesco, oltre a una raccolta di \"Sonetti e canzone\" e una \"Vita della gloriosissima Vergine Maria\".\nFrancesco Sforza si serv\u00ec di lui come ambasciatore inviandolo in Francia per congratularsi con Luigi XI della sua ascesa al trono.\nParticolarmente attento alla tempistica, quasi premonitrice, indirizza ai Medici di Firenze il \"De florentinae urbis laudibus\", in volgare, e subito dopo, dedica a Borso d'Este il \"De excellentium virorum principus\", parte in volgare e parte in lingua latina; in quest'ultima opera fa risalire la genealogia degli Estensi a Carlo Magno.\nA Venezia.\nAlla morte di Francesco Sforza nel 1466 si rifugi\u00f2, esule, a Malpaga presso Bartolomeo Colleoni di cui scrisse una biografia in latino, poi fu a Venezia dove complet\u00f2 il \"De fide et vita Christi\", cogliendo l'occasione per inserirvi un panegirico alla Serenissima.\nA Malpaga e a Ferrara.\nDal 1468/69 al 1475 soggiorn\u00f2 presso la corte che Bartolomeo Colleoni teneva nel castello di Malpaga, compilando la citata biografia del condottiero. In seguito, subito dopo la morte del Colleoni, suo mecenate e committente, si trasfer\u00ec al servizio di Ercole d'Este a Ferrara nel 1475.\nNella tranquillit\u00e0 ferrarese e nella serenit\u00e0 di un matrimonio appena concluso, scrisse il \"De Herculei filli ortu et de urbis Ferrariae periculo ac liberatione\" oltre al \"De re militari\", l'opera pi\u00f9 conosciuta e considerata. Qui mor\u00ec nel 1483 o 1484.\n\"De Vita Bartholomeo Colei\".\nCornazzano fu, per usare una terminologia recente, il biografo ufficiale ed autorizzato di Bartolomeo Colleoni, per il quale scrisse il \"Commentarium liber de vita et gestis invictissimi bello principis Bartholomeo Colei, per Antonium Cornazzanum ad clarissimam Bergomensem Republicam\".\nQuest'opera \u00e8 importante non tanto per il suo contenuto storico o letterario, ben lungi dalle altezze del \"De viris illustribus\" del Petrarca, ma per la testimonianza che d\u00e0 della vita del condottiero Bartolomeo Colleoni presso cui, nel castello di Malpaga, fu ospite dal 1468/1469 al 1475.\nSi tratta di un'opera encomiastica voluta ed ispirata dal Colleoni stesso che volle tramandare di s\u00e9 un ritratto glorioso, testimonianza della potenza raggiunta, soggiacendo cos\u00ec a quel vezzo molto comune nelle corti rinascimentali di lasciare di s\u00e9 un monumento letterario, equestre o architettonico per immortalare la propria persona e lo proprie gesta. Ci\u00f2 non solo a gloria propria, ma anche dei discendenti e del proprio casato.\nIn quest'opera, che \u00e8 un'ottima traccia per ricostruirne la vita, si sentono le parole, le ansie, le ambizioni e le delusioni del condottiero, tradotte sulla carta dalla penna del Cornazzano.\nA volte si impone qualche distrazione per l'esigenza di dare il quadro migliore e pi\u00f9 nobilitante del committente come pure l'esaltazione di qualche avvenimento per evidenziarne la virt\u00f9.\nRimane tuttavia, seppure con l'attenzione del caso e con la necessit\u00e0 del raffronto storico, un'opera fondamentale per la descrizione della vita del Colleoni oltre che della societ\u00e0 dell'epoca.\nIl Cornazzano \u00e8 un classico esempio di scrittore di Corte; non raggiunge grandi vette letterarie, tanto da non lasciare un'importante traccia nella letteratura dell'epoca, ma \u00e8 un buon artigiano della penna, sempre alla ricerca di una sistemazione esistenziale, che gli fa percorrere molte Corti del periodo."}
{"id": "247372", "revid": "126257", "url": "https://it.wikipedia.org/wiki?curid=247372", "title": "Argentite", "text": "L'argentite \u00e8 un minerale di argento, la cui formula chimica \u00e8 Ag2S. Il minerale puro \u00e8 stabile solamente a temperature superiori a 177\u00a0\u00b0C, al di sotto delle quali si trasforma in acantite pertanto quello che comunemente viene classificato come argentite; strutturalmente \u00e8 costituita dal suo polimorfo monoclino acantite. Per questo motivo il nome \"argentite\" \u00e8 stato discreditato dall'IMA.\nPossiede colore che varia dal grigio scuro al nero ed \u00e8 il principale minerale dal quale si produce argento. Si trova spesso in associazione con la galena. \u00c8 un minerale tenero e molto pesante, ed \u00e8 malleabile: se percossa con un martello si schiaccia; per questa sua attitudine in passato \u00e8 stata usata per coniare medaglie di poco pregio. In Italia esistono dei giacimenti in Sardegna.\nAbito cristallino.\nScheletrico, arborescente, in blocchi.\nOrigine e giacitura.\nVene idrotermali di bassa temperatura, sia con argento nativo sia con altri minerali d'argento tipo la pirargirite e la proustite, ma anche a calcopirite, sfalerite, calcite, quarzo, stefanite e spesso associata anche a polibasite.\nForma in cui si presenta in natura.\nI cristalli sono di forma irregolari o raggruppati in formazioni arborescenti o filiformi, ma anche in masserelle o in lamelle sottili.\nCome riconoscere l'argentite.\nLa rassomiglianza tra l'argentite e la galena rende difficile un riconoscimento a prima vista, ma l'argentite \u00e8 molto malleabile e annerisce pi\u00f9 facilmente della galena.\nIl minerale viene chiamato anche acantite pseudo-cubica o acantite pseudomorfo dell'argentite, ma l'acantite \u00e8 monoclina.\nCaratteristiche chimico fisiche.\nL'argentite \u00e8 solubile in acido nitrico. Il nome argentite sta ad indicare la forma cubica che si forma ad una temperatura superiore ai 173\u00a0\u00b0C. Sotto questa temperatura diventa stabilmente monoclino mantenendo la forma cubica o ottaedrica e prende il nome di acantite.\nCanzoni.\nL'argentite \u00e8 nominata nella canzone dei Sonata Arctica Don't Say a Word, nel verso \"Don't cry for me, oh argentite\" (tradotto, \"Non piangere per me, oh argentite\"), rivolto alla donna cui \u00e8 dedicata la canzone."}
{"id": "247373", "revid": "1305772", "url": "https://it.wikipedia.org/wiki?curid=247373", "title": "Cornazzano", "text": ""}
{"id": "247374", "revid": "1031941", "url": "https://it.wikipedia.org/wiki?curid=247374", "title": "Acantite", "text": "L'acantite \u00e8 un minerale, un solfuro di argento.\nIl nome deriva dal greco \u03ac\u03ba\u03b1\u03bd\u03b8\u03b1 = spina, per la forma colonnare e a punta dei cristalli\nDescritta per la prima volta da Wilhelm Karl Ritter von Haidinger (1795 - 1871), geologo e mineralogista austriaco, nel 1845.\nAbito cristallino.\nI cristalli hanno facce spesso ritorte, irregolari, a volte geminati; anche in laminette e cristalli equidimensionali colonnari.\nOrigine e giacitura.\nIdrotermale, secondaria. Ha paragenesi con polibasite, proustite, pirargirite e argento.\nForma in cui si presenta in natura.\nL'acantite si presenta in cristalli, dendriti, aggregati granulari e massivi.\nCaratteri fisico-chimici.\n\u00c8 malleabile, flessibile e settile (facilmente tagliabile in sottili lamine). Forma spesso delle pseudomorfosi di argentite, pseudorombico stabile a temperature inferiori a 179\u00a0\u00b0C, poi cubico esacisottaedrico a temperature superiori (argentite). Solubile in HCl, ammoniaca e HNO3.\nLocalit\u00e0 di ritrovamento.\nSi trova in cristalli fino a 4\u00a0kg a Friburgo, in Germania, a Bansk\u00e1 \u0160tiavnica, in Slovacchia; a Kongsberg, in Norvegia, in Cornovaglia, Gran Bretagna; ad Arispa, in Messico. Anche in Italia \u00e8 nota la presenza di questo minerale, principalmente in Sardegna nel distretto minerario del Sarrabus. \nUtilizzi.\nL'acantite rappresenta una fonte importante per l'estrazione dell'argento."}
{"id": "247375", "revid": "1442080", "url": "https://it.wikipedia.org/wiki?curid=247375", "title": "Naumannite", "text": "La naumannite \u00e8 un minerale appartenente al gruppo dell'eucairite."}
{"id": "247376", "revid": "1442080", "url": "https://it.wikipedia.org/wiki?curid=247376", "title": "Kurilite", "text": "La kurilite \u00e8 un minerale."}
{"id": "247379", "revid": "287204", "url": "https://it.wikipedia.org/wiki?curid=247379", "title": "Hessite", "text": "La hessite \u00e8 un minerale, un tellururo di argento. Il suo nome deriva da quello del chimico svizzero Germain Henri Hess. Fu descritta per la prima volta nel 1843, dal mineralogista tedesco Friedrich Froebel.\nAbito cristallino.\nI cristalli sono pseudocubici, equidimensionali, spesso deformati\nOrigine e giacitura.\nIdrotermale. Ha paragenesi con oro, nagy\u00e1gite e silvanite\nForma in cui si presenta in natura.\nCristalli, granuli fini e masserelle\nCaratteri chimico-fisici.\nIl sistema cristallino diventa cubico al di sopra dei 155\u00a0\u00b0C. \u00c8 solubile in HNO3: la soluzione d\u00e0 un precipitato bianco per aggiunta di acido cloridrico.\nTrattando un po' di polvere del minerale con H2SO4 concentrato, d\u00e0 una soluzione color lampone o rosso rubino. Fonde alla fiamma e la colora di verde chiaro. Al saggio sul carbone d\u00e0 un globulo d' argento e nel tubo aperto d\u00e0 un sublimato bianco di biossido di tellurio.\nUtilizzi.\nRaramente usato per estrarre argento e tellurio\nLocalit\u00e0 di ritrovamento.\n\u00c8 presente a Botes (Romania); in masse fino a 20\u00a0kg a Zavodinsk, nel Semipalatinsk (Kazakistan); presente anche a San Sebastian (Messico) e a Coquimbo (Cile)"}
{"id": "247380", "revid": "466539", "url": "https://it.wikipedia.org/wiki?curid=247380", "title": "Veysonnaz", "text": "Veysonnaz (toponimo francese) \u00e8 un comune svizzero di 611 abitanti del Canton Vallese, nel distretto di Sion.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nVeysonnaz \u00e8 una stazione sciistica sviluppatasi a partire dagli anni 1960.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nVeysonnaz ha ospitato numerose tappe della Coppa del Mondo e della Coppa Europa di sci alpino e della Coppa del Mondo di snowboard e varie edizioni dei Campionati svizzeri di sci alpino."}
{"id": "247381", "revid": "287204", "url": "https://it.wikipedia.org/wiki?curid=247381", "title": "Aguilarite", "text": "La aguilarite \u00e8 un minerale appartenente al gruppo dell'eucairite."}
{"id": "247382", "revid": "1776051", "url": "https://it.wikipedia.org/wiki?curid=247382", "title": "Cervelleite", "text": "La cervelleite \u00e8 un minerale."}
{"id": "247383", "revid": "767487", "url": "https://it.wikipedia.org/wiki?curid=247383", "title": "Benleonardite", "text": "La benleonardite \u00e8 un minerale."}
{"id": "247387", "revid": "1442080", "url": "https://it.wikipedia.org/wiki?curid=247387", "title": "St\u00fctzite", "text": "La st\u00fctzite \u00e8 un minerale."}
{"id": "247388", "revid": "1442080", "url": "https://it.wikipedia.org/wiki?curid=247388", "title": "Empressite", "text": "La empressite \u00e8 un minerale."}
{"id": "247389", "revid": "110157", "url": "https://it.wikipedia.org/wiki?curid=247389", "title": "Jalpaite", "text": "La jalpaite \u00e8 un minerale."}
{"id": "247390", "revid": "1442080", "url": "https://it.wikipedia.org/wiki?curid=247390", "title": "Mckinstryite", "text": "La mckinstryite \u00e8 un minerale."}
{"id": "247393", "revid": "767487", "url": "https://it.wikipedia.org/wiki?curid=247393", "title": "Verbena (gruppo musicale)", "text": "I Verbena erano un gruppo musicale grunge originario di Birmingham (Alabama) negli Stati Uniti d'America.\nLa band fu formata all'inizio degli anni novanta sotto il nome di \"Volume\" da Scott Bondy insieme ad alcuni amici del college, Les Nuby (batteria) e Carson Lamm (chitarra); successivamente cambiarono nome nell'attuale \"Verbena\".\nIl loro sound \u00e8 stato paragonato da molti critici a quello dei Nirvana a causa sia della struttura delle canzoni (semplici e dirette) che del loro \"look\" (soprattutto di quello del loro frontman, Scott Bondy).\nIl loro disco d'esordio edito nel 1997, \"Souls for Sale\", riscuote un discreto successo ma \u00e8 l'album \"Into the Pink\", registrato due anni dopo, che li fa conoscere al grande pubblico. Il lavoro, prodotto da Dave Grohl (ex Nirvana e Foo Fighters), non innovativo ma carico di quella rabbia grunge che ha fatto famose le band di Seattle del genere, \u00e8 l'album di maggiore successo inciso dal gruppo.\nNel 2003 pubblicano \"La musica negra\", che non ha avuto lo stesso successo del suo predecessore a causa anche di un cambiamento di stile, divenuto molto meno diretto.\nCuriosit\u00e0.\nUna band italiana di genere e formazione simile si chiamava nello stesso periodo (1997 circa) senza saperlo allo stesso modo, creando scompiglio nell'organizzazione di una delle date italiane dei Foo Fighters dove i Verbena americani dovevano suonare come gruppo d'apertura.\nI Verbena italiani, in seguito a ci\u00f2 rinominati da loro stessi Verdena, erano infatti stati contattati al riguardo erroneamente."}
{"id": "247394", "revid": "767487", "url": "https://it.wikipedia.org/wiki?curid=247394", "title": "Souls for Sale (album)", "text": "Souls for Sale \u00e8 l'album di debutto dei Verbena, uscito nel 1997."}
{"id": "247395", "revid": "31886", "url": "https://it.wikipedia.org/wiki?curid=247395", "title": "Into the Pink", "text": "Into the Pink \u00e8 il secondo album in studio dei Verbena, prodotto nel 1999. Il sound, fatta eccezione per le ballate iniziali e finali \"Lovely Isn't Love\" e \"Big Skies, Black Rainbows\", \u00e8 il tipico grunge, fatto di \"riff\" semplici ma potenti e diretti. \"Baby Got Shot\" \u00e8 uscita come singolo e come video musicale nel febbraio del 1999, due mesi prima dell'album. Altre tracce degne di particolare attenzione sono la title track \"Into the Pink\", \"John Beverly\", \"Bang Bang\" e \"Pretty Please\"."}
{"id": "247545", "revid": "172", "url": "https://it.wikipedia.org/wiki?curid=247545", "title": "E320", "text": ""}
{"id": "247546", "revid": "172", "url": "https://it.wikipedia.org/wiki?curid=247546", "title": "Idrossianisolo butilato", "text": ""}
{"id": "247550", "revid": "373631", "url": "https://it.wikipedia.org/wiki?curid=247550", "title": "Polizia segreta", "text": "Una polizia segreta \u00e8 un organismo di polizia la cui azione si espleta in forma riservata per ragioni in genere di stretto ordine politico, con regole e mezzi simili a quelli dei servizi segreti, e spesso senza obbligo di rispetto dell'ordinamento giuridico e dei diritti civili dei soggetti indagati.\nCaratteristiche.\nEssa costituisce uno strumento frequentemente presente fra le istituzioni dei regimi totalitari, che se ne servono per indagare con maggiore efficacia sull'eventuale insorgenza di opposizioni clandestine, per individuare con maggior precisione gli eventuali potenziali agitatori e dissenzienti e comunque per disincentivare, attraverso la diffusione del timore di organismi segreti onnipresenti, le aggregazioni sovversive. D'ordinario si tratta di organizzazioni create in seno a un corpo militare o di polizia, a diretta gestione governativa e che presentano molte analogie strutturali e ordinamentali con i servizi segreti, dei quali talvolta costituiscono un omologo interno.\nSi distingue dalla polizia politica, che \u00e8 attiva anche nei paesi democratici, perch\u00e9 questa contrasta l'eversione dell'ordine democratico da parte di gruppi estremistici, compreso il terrorismo politico.\nAttivit\u00e0.\nIn genere l'attivit\u00e0 di una polizia segreta prescinde dalle normali forme procedurali cui la normale polizia \u00e8 soggetta, potendo agire con ampia portata di poteri che non di rado sconfinano in arbitrio; di alcune polizie segrete, ad esempio, \u00e8 noto il ricorso alla tortura. Organismi di questo genere, gi\u00e0 opachi per il fatto di basarsi ordinariamente su informatori \"fidati\" (cio\u00e8 di un dato orientamento politico) o ricattabili, spesso sollecitano forme di delazione.\nElenco di polizie segrete.\nQuesto \u00e8 un elenco parziale. Va precisato che non esiste un distinguo preciso tra polizia segreta e polizia politica e che spesso i due termini sono utilizzati come sinonimi.\nNon pi\u00f9 attive.\nFra le polizie segrete pi\u00f9 note dei regimi autoritari del passato si ricordano:\nAttuali.\nFra le polizie segrete pi\u00f9 note dei regimi autoritari attuali si ricordano:"}
{"id": "247553", "revid": "172", "url": "https://it.wikipedia.org/wiki?curid=247553", "title": "Idrossitoluene butilato", "text": ""}
{"id": "247554", "revid": "274830", "url": "https://it.wikipedia.org/wiki?curid=247554", "title": "Melissa Etheridge", "text": "Biografia.\nMelissa Etheridge ha firmato il suo primo contratto con una major nel 1987. Cinque suoi album hanno ricevuto dalla RIAA la certificazione quale disco di platino o pluriplatino. Ha vinto due volte il Grammy Award per la migliore performance rock femminile (Best Female Rock Vocal Performance), per le canzoni \"Ain't It Heavy\" nel 1992 e \"Come to My Window\" nel 1994. \u00c8 una fan di Bruce Springsteen e ha interpretato la sua canzone \"Thunder Road\" durante esibizioni dal vivo.\nEtheridge \u00e8 anche famosa come attivista per i diritti degli omosessuali, avendo pubblicamente dichiarato la propria omosessualit\u00e0 durante la prima inaugurazione del mandato del presidente Bill Clinton nel gennaio 1993. Aveva una relazione da lungo tempo con Julie Cypher, e insieme avevano avuto due figli tramite donazione di sperma da parte di David Crosby. Ma, nel 2000, Cypher cominci\u00f2 a riconsiderare la propria sessualit\u00e0, e il 19 settembre 2000, le due annunciarono la loro separazione. Nel 2001 Etheridge document\u00f2 questa e altre esperienze nel suo libro di memorie \"The Truth Is... My Life in Love and Music\". In esso, riferisce di essere stata molestata da bambina da sua sorella, Jennifer, per oltre cinque anni, e menziona una presunta relazione che Cypher avrebbe avuto con k.d. lang.\nDopo la separazione da Cypher, nel 2003 ha sposato l'attrice Tammy Lynn Michaels. Sebbene la sua esperienza come attrice sia limitata, \u00e8 stato annunciato che \u00e8 in produzione una sitcom con la Etheridge nella parte di una donna lesbica che vive con un amico eterosessuale (ed insieme i due crescono il figlio di un terzo personaggio). I critici hanno predetto che essa sar\u00e0 \"come \"Will &amp; Grace\", tranne che per il fatto che sar\u00e0 cancellata\".\nIn una canzone del suo album \"Lucky\" del 2004, \"Tuesday Morning\", Etheridge rese omaggio alla memoria di Mark Bingham, imprenditore e rugbista omosessuale rimasto ucciso l'11 settembre 2001 nello schianto di uno degli aerei dirottati dai terroristi arabi, quello che non riusc\u00ec a raggiungere Washington per la ribellione dei passeggeri, cui Bingham prese parte attiva.\nA ottobre 2004 le fu diagnosticato un cancro al seno, ma si ritiene che possa ottenerne completa guarigione. Ai Grammy Awards del 2005 la Etheridge \u00e8 tornata sul palco e, sebbene resa calva dalla chemioterapia, ha reso un tributo a Janis Joplin insieme a Joss Stone. Etheridge \u00e8 stata molto applaudita per la sua performance, considerata uno dei momenti migliori dello show.\nIl 10 settembre 2005, Etheridge ha partecipato al \"ReAct Now: Music &amp; Relief\", un concerto di beneficenza a sostegno delle vittime dell'Uragano Katrina. \"ReAct Now: Music &amp; Relief\", organizzato da MTV, VH1 e Country Music Television (CMT), cercher\u00e0 di raccogliere fondi per la Croce Rossa Americana, l'Esercito della Salvezza e America's Second Harvest. Etheridge ha presentato una nuova canzone scritta appositamente per quell'occasione, intitolata \"Four Days\". La canzone, a cappella, include argomenti e immagini presenti nei notiziari nei giorni seguenti l'uragano.\nNell'ottobre 2005, ha fatto un'apparizione nella trasmissione televisiva \"Dateline\" della rete NBC insieme alla Michaels per parlare della sua lotta contro il cancro. Ottobre \u00e8 infatti il Breast Cancer Awareness Month (il mese per la sensibilizzazione sul cancro al seno). I capelli della Etheridge, corti e di color biondo-sabbia, erano nel frattempo ricresciuti. Ha dichiarato che la sua compagna le \u00e8 stata di grande aiuto e sostegno nel periodo della malattia.\nIl 15 novembre 2005 \u00e8 apparsa al \"Tonight Show\" di Jay Leno per cantare la sua canzone \"I Run For Life\", che contiene riferimenti alla sua malattia e alla sua determinazione nel vincerla. Dopo la sua esibizione, Jay Leno le ha detto, \"Thanks for being a fighter, kiddo\" (\"Grazie per essere una lottatrice, ragazza\"). Nell'autunno 2006 Tammy Lynn Michaels ha dato alla luce i loro due gemelli (un maschio e una femmina) concepiti con l'inseminazione artificiale. Nel 2007 vince l'Oscar per la miglior canzone \"I Need to Wake Up\" parole e musica di Melissa composta per il film-documentario \"Una scomoda verit\u00e0\"."}
{"id": "247555", "revid": "172", "url": "https://it.wikipedia.org/wiki?curid=247555", "title": "E321", "text": ""}
