{"id": "261464", "revid": "306856", "url": "https://it.wikipedia.org/wiki?curid=261464", "title": "Barthold Georg Niebuhr", "text": "Biografia.\nFiglio di Carsten Niebuhr, nacque nella capitale danese Copenaghen dopo che il padre era tornato dall'Oriente ed era impegnato a scrivere il resoconto del suo viaggio in Arabia. La madre, figlia del medico Blumemberg, era originaria della Turingia, anche se era cresciuta a Copenaghen.\nNell'estate del 1778 la famiglia si trasfer\u00ec a Meldorf, dove il padre Carsten, che era stato un autodidatta, cominci\u00f2 a impartire al figlio lezioni di storia, geografia, matematica, inglese, francese, latino, e arabo. Qualche tempo dopo fu assunto un insegnante privato per le lezioni di latino e greco, fino a quando il piccolo non lo super\u00f2.\nNel 1789 cominci\u00f2 a seguire le lezioni presso il ginnasio, che frequent\u00f2 per un anno e mezzo. Nei tre anni successivi fu J\u00e4ger, il rettore del ginnasio, a impartirgli giornalmente lezioni individuali di latino e di greco. Il giovane ebbe modo di conoscere anche Johann Heinrich Voss, che ogni estate si recava in visita a Meldorf per andare a trovare il cognato Boie, il quale dal 1781 ricopriva la carica di \"Landvogt\" in quella cittadina. Il contatto con Voss rafforz\u00f2 in lui il desiderio di diventare filologo, mentre il padre, che aveva pensato inizialmente di farne un viaggiatore che continuasse le proprie imprese, si risolse a instradarlo nella carriera diplomatica.\nStudi a Kiel.\nDalla Pasqua del 1794 al 1796, essendo gi\u00e0 un appassionato di studi classici e conoscendo parecchie lingue moderne, Niebuhr studi\u00f2 all'Universit\u00e0 di Kiel. A Kiel cominci\u00f2 a frequentare la casa del professore Hensler, e ne conobbe la giovane nuora Dore, che era rimasta vedova, e con la quale avrebbe cominciato un affettuoso rapporto di amicizia destinato a durare per il resto dei suoi giorni.\nIn quegli anni si accost\u00f2 al cosiddetto \"Eutiner Kreis\" (Circolo di Eutin), di cui facevano parte Voss, Stollberg e Jacobi, e divenne amico del conte Adam Moltke. Dopo avere terminato l'universit\u00e0 fu al servizio come segretario privato del conte Schimmelmann, ministro delle finanze danese, dal marzo del 1796 al maggio dell'anno successivo, quando fu assunto come segretario presso la Biblioteca reale di Copenaghen. Ma nel 1798 lasci\u00f2 questo impiego e, assecondando i desideri del padre, viaggi\u00f2 in Gran Bretagna, dove pass\u00f2 un anno all'Universit\u00e0 di Edimburgo per studiare agricoltura e scienza.\nAl servizio di Danimarca e Prussia.\nNel 1799 torn\u00f2 in Danimarca, dove entr\u00f2 al servizio dello stato; nel 1800 si spos\u00f2 con Amalie Behrens, sorella dell'amica Dore, e si stabil\u00ec a Copenhaghen. Nel 1804 divenne direttore capo della Banca nazionale, ma nel settembre del 1806 rinunci\u00f2 per un incarico simile in Prussia.\nArriv\u00f2 in Prussia alla vigilia della catastrofe di Jena. \nSegu\u00ec il governo in fuga a K\u00f6nigsberg, dove rese un servizio considerevole nel commissariato e fu in seguito ancora pi\u00f9 utile come commissario del debito pubblico e con la sua opposizione a schemi di tassazione che considerava folli. Fu anche per un breve periodo ministro prussiano nei Paesi Bassi, dove tent\u00f2 senza successo di contrarre un prestito.\nStoriografo di Corte.\nL'estrema sensibilit\u00e0 del suo temperamento, tuttavia, lo allontan\u00f2 dalla politica; era infatti impraticabile nei suoi rapporti con Hardenberg, divenuto cancelliere nel maggio del 1810, e con gli altri ministri, fra cui Schuckmann. Ci\u00f2 lo port\u00f2 a ritirarsi per un certo tempo dalla vita pubblica, accettando l'incarico pi\u00f9 congeniale di storiografo reale, al posto di Johannes von M\u00fcller, e professore di storia nella Universit\u00e0 di Berlino da poco fondata, dove il 26 ottobre 1810 cominci\u00f2 a tenere lezioni di storia romana dopo che nel gennaio dello stesso anno era divenuto membro della Regia Accademia Prussiana delle Scienze.\nInizi\u00f2 le sue lezioni con un corso sulla storia di Roma, che form\u00f2 la base del suo lavoro pi\u00f9 grande \"R\u00f6mische Geschichte\" (Storia Romana). I primi due volumi, basati sulle sue lezioni, furono pubblicati nel 1812, ma ricevettero poca attenzione poich\u00e9 tutti gli interessi erano attratti dagli eventi politici.\nNel 1813 anche l'attenzione di Niebuhr fu spostata dalla storia verso la rivolta del popolo tedesco contro Napoleone; Niebuhr entr\u00f2 nella Landwehr e cerc\u00f2 senza successo di ottenere un'ammissione nell'esercito regolare. Per un po' di tempo fece l'editore di un giornale patriottico, \"Der Preu\u00dfische Correspondent\", in seguito raggiunse il quartier generale dei sovrani alleati, fu presente alla battaglia di Bautzen, e in seguito fu impiegato in alcuni negoziati minori.\nNel 1815 perse sia il padre sia la moglie. Nel frattempo i contatti che aveva avuto modo di instaurare all'Accademia delle Scienze e all'Universit\u00e0 di Berlino con studiosi del calibro di Spalding, Heindorf, Buttmann, Schleiermacher, Nicolovius e Savigny, lo immisero in un circuito culturale di primo livello per quell'epoca.\nViaggio in Italia.\nIn seguito (1816) accett\u00f2 il posto di ambasciatore e ministro plenipotenziario presso lo Stato Pontificio per condurre le trattative fra la Santa Sede e la Prussia dirette a concludere un concordato relativo al riordino delle diocesi cattoliche nei territori acquisiti dalla Prussia in seguito al Congresso di Vienna e ad altre questioni.\nDopo aver sposato in seconde nozze Margarethe Hensler, nipote della cognata Dore Hensler, si mise in viaggio verso la citt\u00e0 eterna, e durante il tragitto scopr\u00ec, nella Biblioteca Capitolare di Verona, il manoscritto palinsesto che conteneva le \"Istituzioni di Gaio\" che erano andate perse da molto tempo.\nIl testo delle Istituzioni fu poi pubblicato da G\u00f6schen, inviato a Verona per trascrivere il testo del palinsesto per incarico dell'Accademia Prussiana delle Scienze dopo che Niebuhr aveva comunicato a Savigny, divenuto suo amico tramite una collaborazione epistolare assidua, la sensazionale scoperta. Durante il proprio lungo soggiorno a Roma Niebuhr scopr\u00ec e pubblic\u00f2 frammenti di Cicerone e di Livio, aiut\u00f2 Angelo Mai nella sua edizione del \"De re publica\" di Cicerone e fu compartecipe nella preparazione del progetto di un grande lavoro, \"Beschreibung Roms\" (La descrizione di Roma), basato su una topografia di Roma antica di Christian Charles Josias Bunsen e Ernst Platner (1773-1855), progetto cui contribu\u00ec con parecchi capitoli.\nFilologo.\nDurante il viaggio di ritorno in Germania decifr\u00f2 anche, in un palinsesto conservato all'abbazia di San Gallo, frammenti di Merobaude, un poeta romano del V secolo.\nNel 1823 si dimise dall'ambasciata e si stabil\u00ec all'universit\u00e0 di Bonn, dove pass\u00f2 il resto della sua vita, con l'eccezione di alcune visite a Berlino come membro del Consiglio di stato. A Bonn riscrisse e ripubblic\u00f2 (1827-1828) i primi due volumi della sua \"Storia romana\" e compose un terzo volume, portando l'esposizione fino alla conclusione della Prima guerra punica, che, con l'aiuto di un frammento scritto nel 1831, fu pubblicato dopo la sua morte (1832) da Johannes Classen. Inoltre collabor\u00f2 all'edizione di August Bekker della storia dell'impero bizantino e pubblic\u00f2 molte dispense sulla storia antica, etnografia, geografia e sulla Rivoluzione francese.\nMorte.\nNel febbraio 1830 la sua casa and\u00f2 distrutta in un incendio, ma la maggior parte dei suoi libri e manoscritti fu salvata. La rivoluzione di luglio dello stesso anno fu un colpo terribile per lui e lo riemp\u00ec di foschi presagi sul futuro dell'Europa. Mor\u00ec nel gennaio del 1831 per una polmonite contratta mentre tornava a casa durante le festivit\u00e0 natalizie.\nNel 1842, dopo la sua morte, gli venne dedicata una medaglia.\nStoria di Roma.\nLa \"R\u00f6mische Geschichte\" (letteralmente: \"Storia romana\") di Niebuhr \u00e8 nell'elenco delle storiografie che fanno epoca, sia perch\u00e9 segnano un'era nello studio di soggetti speciali, sia per l'influenza sulla concezione generale della storia. \"Il risultato principale\" - dice Leonhard Schmitz - \"raggiunto dalle ricerche di Niebuhr, come le sue opinioni sulla popolazione antica di Roma, l'origine della plebe, i rapporti fra patrizi e plebei, la natura reale dell\"ager publicus\" e di molti altri punti interessanti, sono stati accettati da tutti i suoi successori.\" Altre presunte scoperte, come la costruzione dell'iniziale storia romana sulla base dei primi poemi tradizionali, non sono state ugualmente fortunate; ma anche se ogni conclusione di Niebuhr fosse stata confutata, la sua pretesa di essere considerato il primo studioso a essersi occupato della storia antica di Roma con uno approccio scientifico rimarrebbe indiscutibile e i nuovi principi da lui introdotti nella ricerca storica non perderebbero la loro importanza. Niebuhr ha suggerito, sebbene non l'abbia elaborata, la teoria del mito, uno strumento cos\u00ec potente nella moderna critica storica; ha introdotto l'inferenza e la deduzione per supplire alle carenze di tradizioni screditate e ha mostrato la possibilit\u00e0 di scrittura della storia in assenza di fonti originali. Con la sua teoria sulle dispute fra patrizi e plebei che traevano la propria origine da differenze etniche, Niebuhr ha attirato l'attenzione sull'importanza immensa delle distinzioni etniche e ha contribuito alla rinascita di queste divergenze come fattori nella storiografia moderna. Pi\u00f9 di tutti, forse, poich\u00e9 la sua concezione della storia romana antica ha reso le leggi e le norme pi\u00f9 comprensibili, ha influenzato involontariamente la storia popolarizzando quelle concezioni che ne sottolineano le istituzioni, le tendenze e le caratteristiche sociali.\nMolte delle sue posizioni sono state criticate, altre, invece, continuano a tramandarsi indisturbate nei manuali di storia romana senza essere state sottoposte a un'attenta revisione.\nRapporto con gli italiani.\nLa posizione di Niebuhr sugli italiani in generale \u00e8 stata sempre molto critica. Il clamore del ritrovamento del Gaio aveva dato fama allo scopritore, ma ci\u00f2 nonostante il suo animo fu attanagliato dall'amarezza e dal risentimento. Tendenzialmente ipocondriaco, si destarono in cuor suo sensazioni sgradevoli destate da un paese del quale detestava il clima, il cibo, la gente e del quale disprezzava studi e costumi.\nIl pregiudizio antimeridionale lo aveva accompagnato fin dalla partenza; non era giunto a Bologna che si affrettava a prevedere \"pi\u00f9 abita a sud, pi\u00f9 \u00e8 barbaro\". Nel 1820, allarmato dalla vicinanza geografica dei moti napoletani, il malessere raggiunse punte nevrotiche: \"Una rivoluzione in queste terre \u00e8 assolutamente uguale a una ribellione di negri\". In occasione di una malattia del figlio, manifest\u00f2 tutto il suo disgusto per i medici e la citt\u00e0 di Roma. Espressioni di questo tenore sono presenti in tutto il suo epistolario.\nInoltre, la scoperta veronese gli cost\u00f2 maldicenze e rancori culminati in situazioni in cui era finito accusato di aver sottratto i manoscritti originali ritrovati a Verona. Hugo riferisce infatti di colleghi che avrebbero volentieri \"dato 50 talleri ai poveri se Niebuhr si fosse rotto il collo lungo il viaggio, invece di scoprire il Gaio a Verona\"."}
{"id": "261466", "revid": "1005847", "url": "https://it.wikipedia.org/wiki?curid=261466", "title": "Elezione del Presidente della Camera del 1948", "text": "L'elezione del presidente della Camera del 1948 per la I legislatura della Repubblica Italiana si \u00e8 svolta l'8 maggio 1948.\nPresidente provvisorio \u00e8 Mario Longhena.\nPresidente della Camera dei deputati, eletto al I scrutinio, \u00e8 Giovanni Gronchi.\n8 maggio 1948.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Giovanni Gronchi (DC)"}
{"id": "261467", "revid": "124883072", "url": "https://it.wikipedia.org/wiki?curid=261467", "title": "Notazione Forsyth-Edwards", "text": "La Notazione Forsyth-Edwards (FEN) \u00e8 una notazione scacchistica utilizzata per descrivere una particolare posizione sulla scacchiera nel corso di una partita di scacchi. Lo scopo della notazione FEN \u00e8 quello di fornire tutte le informazioni necessarie a consentire la prosecuzione di una partita a partire da una posizione data.\nLa notazione Forsyth, come \u00e8 chiamata comunemente, \u00e8 usata anche per la classificazione dei problemi e studi di scacchi; a tale scopo \u00e8 usato spesso anche il codice GBR, ma quest'ultimo registra solo il materiale in campo e la posizione dei due re, e non si pu\u00f2 ricostruire con esso la posizione.\nLa FEN si basa su un sistema sviluppato dal giornalista scozzese David Forsyth (1854\u20131909). Tale sistema acquist\u00f2 popolarit\u00e0 nel XIX secolo; Steven Edwards lo ampli\u00f2 per consentirne l'uso da parte degli elaboratori elettronici. La FEN \u00e8 parte integrante della Notazione Portable Game, essendo utilizzata per definire la posizione iniziale ove essa non coincida con quella usuale.\nNotazioni quali la FEN divengono imprescindibili per trascrivere partite in varianti degli scacchi quali gli scacchi Fischer Random, in cui la posizione di partenza non coincide necessariamente con la posizione iniziale tradizionale.\nDescrizione.\nUna stringa FEN definisce una particolare posizione nel corso di una partita, descrivendola interamente in una linea di testo, ed utilizzando solo i caratteri ASCII. Un file di testo che contenga solo stringhe FEN dovrebbe recare l'estensione \".fen\".\nUna stringa \u00e8 composta di 6 campi, a loro volta separati da uno spazio. Usualmente \u00e8 indicata tra parentesi quadre. I campi sono:\nEsempi.\nLa notazione Forsyth per descrivere la posizione del diagramma a fianco, consideratoche non c'\u00e8 bisogno di indicare la possibilit\u00e0 di arroccare, di effettuare prese en passante il numero di mosse, sar\u00e0 la seguente:\n[r1bq1rk1/pp3ppp/3n4/2p1N3/2B5/7P/PPP2PP1/R1BQR1K1 w]\n\u00a0\u00a0\u00a0\u00a0\u00a0 [rnbqkbnr/pppppppp/8/8/8/8/PPPPPPPP/RNBQKBNR w KQkq - 0 1]\n\u00a0\u00a0\u00a0\u00a0\u00a0 [rnbqkbnr/pppppppp/8/8/4P3/8/PPPP1PPP/RNBQKBNR b KQkq - 0 1]\n\u00a0\u00a0\u00a0\u00a0\u00a0 [rnbqkbnr/pp1ppppp/8/2p5/4P3/8/PPPP1PPP/RNBQKBNR w KQkq - 0 2]\n\u00a0\u00a0\u00a0\u00a0\u00a0 [rnbqkbnr/pp1ppppp/8/2p5/4P3/5N2/PPPP1PPP/RNBQKB1R b KQkq - 1 2]"}
{"id": "261470", "revid": "1444886", "url": "https://it.wikipedia.org/wiki?curid=261470", "title": "Mike Nichols", "text": "Biografia.\nDi origini ebraiche, era figlio di un intellettuale russo che conosceva Vladimir Vladimirovi\u010d Nabokov e Boris Pasternak. Nel 1935, con la promulgazione delle leggi razziali, dalla Germania la famiglia emigr\u00f2 a Chicago. Nel 1943 il padre mor\u00ec in guerra e il giovane Mike, rimasto orfano a dodici anni, svolse vari mestieri, finch\u00e9 si trasfer\u00ec a New York, dove entr\u00f2 all'Actors Studio. Durante gli anni cinquanta, con Elaine May e altri, form\u00f2 un gruppo di cabaret e diresse commedie piene di critica e satira sociale a Broadway, tipici ingredienti di numerosi suoi film.\nApprod\u00f2 al cinema dirigendo il film \"Chi ha paura di Virginia Woolf?\" (1966), che valse l'Oscar alla miglior attrice a Elizabeth Taylor. Con il successivo film \"Il laureato\" (1967), che sbanc\u00f2 ai botteghini e consacr\u00f2 Dustin Hoffman, Nichols vinse l'Oscar al miglior regista. Tre anni pi\u00f9 tardi diresse l'antimilitarista \"Comma 22\" (1970), avvalendosi della presenza di Orson Welles, Anthony Perkins e Martin Balsam. Segu\u00ec il film drammatico \"Conoscenza carnale\" (1971) con Jack Nicholson, con cui girer\u00e0 ancora \"Due uomini e una dote\" (1974), \"Heartburn - Affari di cuore\" (1986) e \"Wolf - La belva \u00e8 fuori\" (1994).\nNel 1984 diresse \"Silkwood\" con Meryl Streep nel ruolo di un'operaia che si batte per la salute dei propri colleghi all'interno di una centrale nucleare. Un altro grande successo fu \"Cartoline dall'inferno\" (1990) in cui duettarono Meryl Streep e Shirley MacLaine, dopodich\u00e9 Nichols lavor\u00f2 con Harrison Ford in \"A proposito di Henry\" (1991), e con Robin Williams in \"Piume di struzzo\" (1996), remake de \"Il vizietto\" di \u00c9douard Molinaro; riport\u00f2 al successo la carriera di John Travolta, interprete di un presidente degli Stati Uniti d'America coinvolto in scandali sessuali con \"I colori della vittoria\" (1998), affiancato a Emma Thompson e Kathy Bates. I suoi ultimi film furono \"Closer\" (2004) e \"La guerra di Charlie Wilson\" (2007).\nApprezzato e prolifico regista e produttore teatrale, Nichols diresse oltre trenta allestimenti di opere di prosa e musical a Broadway, tra cui le prime di celebri commedie come \"A piedi nudi nel parco\", \"La strana coppia\" e \"The Real Thing\", oltre che acclamati \"revival\" di \"Le piccole volpi\", \"Morte di un commesso viaggiatore,\" \"Zio Vanja\" e \"Tradimenti\". La sua attivit\u00e0 teatrale gli valse nove vittorie ai Tony Award: sei per la miglior regia di un'opera teatrale, uno alla miglior regia di un musical e due come produttore.\nMor\u00ec a New York il 19 novembre 2014, all'et\u00e0 di 83 anni, a seguito di un infarto.\nVita privata.\nMike Nichols si spos\u00f2 quattro volte: dapprima, con la cantante Patricia Scot, alla quale fu legato dal 1957 al 1960; poi, dal 1963 al 1974 fu sposato con Margot Callas, da cui ebbe una figlia, Daisy (1964); nel 1973 ebbe un altro figlio, Max, nato dalla relazione con la sceneggiatrice Annabel Davis-Goff, che spos\u00f2 nel 1975 e da cui divorzi\u00f2 nel 1986 dopo aver avuto da lei un'altra figlia, Jenny (1977); infine, dal 1988 fino alla morte fu sposato con la giornalista Diane Sawyer."}
{"id": "261472", "revid": "72396", "url": "https://it.wikipedia.org/wiki?curid=261472", "title": "Comune (Cina)", "text": ""}
{"id": "261473", "revid": "9498", "url": "https://it.wikipedia.org/wiki?curid=261473", "title": "Farsa atellana", "text": ""}
{"id": "261474", "revid": "767487", "url": "https://it.wikipedia.org/wiki?curid=261474", "title": "Coelurus fragilis", "text": "Il Celuro (\"Coelurus fragilis\") \u00e8 un piccolo dinosauro carnivoro descritto da Marsh nel 1879, non pi\u00f9 lungo di 1,8 metri, vissuto nel Giurassico superiore negli USA. Noto da resti incompleti, per questo animale \u00e8 stata istituita la famiglia dei celuridi, che fino a poco tempo fa includeva praticamente tutti i piccoli dinosauri carnivori noti per resti ossei incompleti.\nClassificazione.\nPer molto tempo \"Coelurus\" \u00e8 stato confuso con un animale pi\u00f9 o meno simile, \"Ornitholestes\", e una seconda specie (\"Coelurus agilis\") era stata descritta sempre da Marsh.\nNel 1980, per\u00f2, una revisione dei resti ha portato alla conclusione che non solo \"Coelurus\" e \"Ornitholestes\" erano due animali molto diversi, ma anche che i resti attribuiti alla seconda specie provenivano addirittura dallo stesso esemplare sul quale era stata istituita la specie tipo.\nDescrizione.\n\"Coelurus\" era un dinosauro teropode celurosauro, dalla costituzione leggerissima e dalle vertebre cave (il nome significa \"coda cava\"). Le zampe posteriori di questo animale erano molto lunghe e snelle, mentre quelle anteriori erano corte ma gracili allo stesso modo."}
{"id": "261478", "revid": "73843", "url": "https://it.wikipedia.org/wiki?curid=261478", "title": "Baden-Baden", "text": "Baden-Baden (in alemanno: \"Bade-Bade\") \u00e8 una citt\u00e0 tedesca situata nel Baden-W\u00fcrttemberg occidentale, la pi\u00f9 piccola delle nove citt\u00e0 extracircondariali del Land. Nota per essere un centro termale, mineraloterapeutico e conosciuta come meta di vacanza e citt\u00e0 dai festival internazionali, fino al 1931 la citt\u00e0 si chiamava soltanto Baden. Nel 2021 \u00e8 stata dichiarata patrimonio dell'umanit\u00e0 dall'UNESCO nelle Grandi citt\u00e0 termali d'Europa.\nGeografia fisica.\nBaden-Baden si trova ai margini occidentali della Foresta Nera settentrionale nella valle del fiume Oos, un piccolo fiume che circa 13\u00a0km pi\u00f9 avanti confluisce presso Rastatt nel Murg. I quartieri orientali della citt\u00e0 sfumano parzialmente sui pendii della Foresta Nera. I quartieri sudoccidentali si trovano nel bassopiano renano superiore.\nStoria.\nOrigini.\nLe prime tracce risalgono al 10000 a.C., tuttavia soprattutto con il dominio romano, che sfrutt\u00f2 le fonti d'acqua calda dell'insediamento, Baden-Baden raggiunse la sua importanza. Nel 712 d.c. venne nominato per la prima volta con la donazione del territorio da parte del re Merovingio Dagoberto III al monastero di Wei\u00dfenburg. \nIl conte Ermanno II di Baden, del casato degli Z\u00e4hringen, acquista il territorio attorno a Baden-Baden all'inizio del XII secolo tramite il matrimonio e si nomina Margravio del Baden. Nel 1250 a Baden-Baden fu dato lo status di citt\u00e0.\nNel corso della storia la citt\u00e0 divenne residenza della linea cattolica del casato al potere, dopo la divisione del Margraviato del Baden, che fu riunificato dopo l'estinzione nel 1771 della linea protestante dei Baden-Durlach (che avevano gi\u00e0 la residenza a Karlsruhe). La citt\u00e0 rimase tuttavia sede di un ente per l'intera zona circostante.\nQuestioni religiose.\nBaden-Baden apparteneva inizialmente alla Diocesi di Spira suffraganea dell'Arcidiocesi di Magonza. Subito dopo la Dieta di Worms il margravio Filippo II fece entrare nella citt\u00e0 i predicatori evangelici e gi\u00e0 nel 1538 l'intera citt\u00e0 doveva gi\u00e0 essere interamente protestante. Ufficialmente la Riforma dovrebbe essere stata introdotta soltanto nel 1556. Tuttavia gi\u00e0 dopo la sua morte i figli dovettero essere nuovamente diventati cattolici sotto la pressione del loro reggente, il duca Alberto V di Baviera e le funzioni protestanti furono proibite a partire dal 1571. \nNel 1610 venne nuovamente nominato un predicatore evangelico, tuttavia il margravio Guglielmo I riport\u00f2 in citt\u00e0 i Gesuiti, che completarono la ricattolicizzazione. Chi voleva rimanere protestante dovette abbandonare la citt\u00e0, tanto che a partire dal 1650 non vi erano pi\u00f9 protestanti in citt\u00e0. Sotto il margravio Carlo Federico a partire dal 1771 erano permesse soltanto le funzioni cattoliche. I credenti appartenevano all'inizio alla diocesi di Spira e, dopo la sua dissoluzione, al vicariato generale di Bruchsal. Nel 1821 il comune divenne parte dell'arcidiocesi di Friburgo in Brisgovia di recente fondazione. Baden-Baden divenne sede di un decanato.\nStoria moderna.\nNell'ambito della guerra di successione del Palatinato Baden-Baden viene incendiata il 24 agosto 1689 dalle truppe francesi.\nCentro mondano.\nAlla fine del XVIII secolo la citt\u00e0 viene scoperta come luogo di cura mondano. Molti ospiti signorili fanno del luogo di cura la \"capitale estiva d'Europa\". Sorgono allora hotel di lusso, il casin\u00f2 (1810-1811), la \"Kurhaus\" (1821-1824) e il monumentale edificio delle terme \"Friedrichsbad\" (1877). \nCorse ippiche internazionali hanno luogo dal 1858 a Iffezheim. \nIl meeting di primavera (Fine maggio/inizio di giugno) e la Gro\u00dfe Woche (fine agosto/inizio settembre) fanno di Baden-Baden un centro internazionale per l'ippica. Organizzatore della competizione \u00e8 il club internazionale fondato nel 1872.\nStoria contemporanea.\nNel 1863 venne istituito il distretto di Baden a cui appartenevano i circondari di Achern, Baden-Baden, B\u00fchl, Rastatt e Gernsbach. Nel 1924 il distretto di Baden venne sciolto e Baden-Baden venne dichiarata nel 1939 citt\u00e0 indipendente.\nDopo la seconda guerra mondiale Baden-Baden divenne la sede del canale radiofonico S\u00fcdwestfunk, che esegue trasmissioni per programmi a onda lunga e a onde medie per il territorio urbano. Il suo successore, la S\u00fcdwestrundfunk produce ancora oggi nella citt\u00e0 la maggior parte dei suoi programmi. Dal 1992 a Baden-Baden viene conferito il Deutscher Medienpreis (\"premio mediatico tedesco\").\nStemma.\nLo stemma della citt\u00e0 di Baden-Baden \u00e8 suddiviso in tre larghi campi dai colori rosso e giallo.\nBlasonatura: d'oro, alla banda di rosso.\nReligione.\nConfessioni cristiane.\nCattolici.\nNel territorio cittadino vi sono oggi le seguenti chiese o parrocchie:\nStiftskirche, St. Bernhard (Weststadt), St. Josef (S\u00fcdstadt), St. Bonifatius Lichtental, St. Dionysius Oos, St. Eucharius Balg, Hl. Geist Geroldsau, St. Antonius Ebersteinburg, St. Bartholom\u00e4us Haueneberstein, St. Jakobus Steinbach, St. Katharina Sandweier, St. Michael Neuweier, Herz-Jesu Varnhalt come anche l'Autobahnkirche St. Christophorus nell'area di servizio autostradale di Baden-Baden. Con il monastero di Lichtenthal viene fondata un'abbazia cistercense nella citt\u00e0.\nProtestanti.\nI pochi protestanti a Baden-Baden poterono fondare all'inizio del XIX secolo (1832) la loro prima comunit\u00e0. Questa appartiene come anche tutte le altre comunit\u00e0 ecclesiastiche del giorno d'oggi alla Evangelische Landeskirche in Baden (circoscrizione ecclesiastica del Baden meridionale). Nel 1855 la comunit\u00e0 pot\u00e9 costruire la propria chiesa, l'attuale chiesa metropolitana (Stadtkirche). Nel 1960 la comunit\u00e0 ecclesiastica fu suddivisa nelle comunit\u00e0 di S. Luca e S. Marco. Ulteriori comunit\u00e0 protestanti nel territorio cittadino sono la comunit\u00e0 luterana di Lichtenthal (parrocchia costruita nel 1946), la comunit\u00e0 paolina nella citt\u00e0 occidentale (parrocchia costruita nel 1946), la chiesa della Pace di Baden-Oos (parrocchia costruita nel 1949) e la comunit\u00e0 di Matteo di Steinbach-Sinzheim. A Sandweier vi \u00e8 inoltre una sala ecclesiastica per le funzioni evangeliche. Tutte le comunit\u00e0 ecclesiastiche evangeliche di Baden-Baden appartengono oggi al distretto ecclesiastico di Baden-Baden-Rastatt.\nOrtodossi.\nOltre alle comunit\u00e0 cattoliche vi \u00e8 anche una chiesa rumeno-ortodossa (Stourdza-Kapelle) e una chiesa ortodossa russa.\nEbraismo.\nLa presenza ebraica a Baden-Baden risale gi\u00e0 al Medioevo ed avevano una sinagoga in Stephanienstra\u00dfe. Dal primo censimento dopo la presa di potere di Hitler, risultavano registrate come \"di fede israelitica\" 260 persone. Baden-Baden rimase risparmiata dagli iniziali eccessi del nazionalsocialismo. Tuttavia, nei pogrom del 1938, il 10 novembre nelle prime ore del mattino molti ebrei residenti a Baden-Baden furono arrestati dalla polizia e portati al vecchio distretto di polizia (vicino alle odierne Terme di Caracalla). Verso mezzogiorno essi furono scortati in colonna verso la locale Sinagoga. Testimoni oculari affermano di umiliazioni da parte delle SS e insulti da parte dei cittadini di Baden-Baden nei confronti degli ebrei. Alcuni ebrei furono colpiti con sassi, picchiati e ridicolizzati. All'interno dell'edificio si trovavano membri delle SS di Baden-Baden pronte ad appiccare il fuoco dal matroneo. La Sinagoga fu profanata dalla popolazione. Circa 60 ebrei furono trasportati con un bus alla stazione ferroviaria. Da l\u00e0 gli ebrei di Baden-Baden, insieme ad un gruppo di ebrei del territorio dello Schwartzwald, furono inviati con un treno speciale al campo di concentramento di Dachau.\nLa Sinagoga di Baden-Baden venne incendiata completamente. Una stamperia acquist\u00f2 successivamente la propriet\u00e0. Sul luogo in cui si trovava la Sinagoga di Baden-Baden oggi \u00e8 posta una pietra commemorativa con incisa la seguente frase: \"Qui sorgeva la Sinagoga di Baden-Baden, distrutta durante l'incendio del 10 novembre 1938\". Il 22 ottobre 1940\u00a0106 ebrei di Baden-Baden furono deportati nel campo di Gurs. Di essi circa 14 morirono ad Auschwitz, uno a Majdanek e 22 in altri Lager. Nel 1941 altri 44 ebrei furono arrestati. In seguito furono trasferiti a Lublino e Theresienstadt. Solo due fecero ritorno, tutti gli altri non tornarono.\nIl cimitero ebraico di Baden-Baden (Lichtental) non fu chiuso o venduto.\nIl 25 novembre 1976 fu edificato un monumento alle vittime ebree della dittatura nazionalsocialista; il monumento contiene un pezzo delle fondamenta della Sinagoga di Baden-Baden. La ormai annientata comunit\u00e0 ebraica di Baden-Baden fu sciolta formalmente il 23 febbraio 1951. Tuttavia fu rifondata nel 1956. I fedeli oggi si radunano in una sala di preghiera in Werderstra\u00dfe 2.\nCultura.\nIstruzione.\nBaden-Baden ha numerosi istituti per l'istruzione. Da citare innanzi a tutti \u00e8 \"l'Accademia Europea di Eventi e Media\" (Europ\u00e4ische Medien- und Event-Akademi).\nScuola.\nA Baden-Baden si trovano inoltre le seguenti Scuole:\nLetteratura.\nBaden-Baden nel romanzo.\n\"Merkw\u00fcrdig ist, da\u00df noch kein Schriftsteller die gro\u00dfe Zeit Badens (1845-1869) f\u00fcr einen Roman verwendet hat\" (\"Strano \u00e8 che ancora nessun scrittore abbia utilizzato la splendente stagione di Baden per un romanzo\") scrisse Otto Flake nella premessa al suo romanzo \"Hortense oder die R\u00fcckkehr nach Baden-Baden\", che venne pubblicato nel 1933. Di fatto l'autore in questo romanzo \u00e8 riuscito a rendere in maniera eccellente l'atmosfera della stagione della fioritura della localit\u00e0 termale nel XIX secolo.\nNella seconda e terza parte del suo romanzo \"Estate a Baden-Baden\" (1982), Leonid Cypkin ha descritto la dipendenza dal gioco di F\u00ebdor Dostoevskij al tavolo della roulette a Baden-Baden durante il suo viaggio in Germania con la seconda moglie Anna nel 1867, utilizzando motivi tratti dal romanzo \"Il giocatore\" del 1866.\nPoesia.\nBaden-Baden \u00e8 citata come luogo di villeggiatura mondano in uno degli epitaffi dell'Antologia di Spoon River di Edgar Lee Masters, \"Hortens Robbins\": \"Ero sempre a cena o in viaggio,/ o a passare le acque a Baden-Baden [...] e quante volte passavo le acque a Baden-Baden!\"\nMedia.\nBaden-Baden \u00e8 sede di uno studio di trasmissione della S\u00fcdwestrundfunk. Qui vengono prodotti e trasmessi numerosi programmi radiofonici e televisivi. La TV tedesca ARTE Deutschland TV GmbH ha la sua sede nella citt\u00e0. Due quotidiani sono pubblicati in Baden-Baden: Il \"Badisches Tagblatt\" (BT) e il \"Badische Neueste Nachrichten\" (BNN).\nA Baden-Baden viene annualmente conferito, dalla impresa di Baden-Baden \"Media Control\" ,il premio \"Deutscher Medienpreis\".\nTeatro e manifestazioni.\nIl Teatro di Baden-Baden ha un palcoscenico con un'orchestra numerosa. Inoltre dietro le quinte lavora il \"Piccolo palco\".\nLa casa del Festival di Baden-Baden, che sorge presso i locali della vecchia stazione, \u00e8 la seconda pi\u00f9 grande casa per concerti d'Europa ed attira molti turisti con opere, musical e concerti.\nMusica.\nNel giugno 2007 l'orchestra giovanile di Baden-Baden ha festeggiato 50 anni di attivit\u00e0. Dagli umili inizi, senza possibilit\u00e0 finanziarie, l'orchestra si svilupp\u00f2, sotto la direzione di Karl Nagel (dal 1963), fino ad occupare un posto di rilievo con numerosi ed apprezzati concerti. Nel 2001 si esib\u00ec con la stella mondiale del violino, Hillary Hahn, con grande successo.\nL'orchestra filarmonica di Baden Baden \u00e8 nota oltre i confini regionali grazie a numerose tourn\u00e9e ed incisioni discografiche. Baden-Baden \u00e8 anche sede dell'orchestra sinfonica della SWR.\nA Baden-Baden si svolge annualmente dal 1997 la manifestazione \"Herbert von Karajan Pfingstfestspiele\", dal 2003 collegata al premio \"Herbert von Karajan\".\nGrazie alla Bergbahn si pu\u00f2 viaggiare sul Merkur.\nBaden-Baden \u00e8 una delle citt\u00e0 principali (ed un tempo punto di partenza) sulla strada panoramica B500.\nScacchi.\nLa citt\u00e0 ha ospitato due storici tornei di scacchi: Baden-Baden 1870 e Baden-Baden 1925. \nIl circolo di scacchi \"OSC Baden-Baden\" ha vinto 13 delle ultime 15 edizioni della Bundesliga di scacchi, considerato il pi\u00f9 forte campionato nazionale di scacchi a squadre del mondo. \nGeografia antropica.\nLe seguenti citt\u00e0 e comuni confinano con la citt\u00e0 di Baden-Baden. Vengono nominati in senso orario da nord e appartengono tutte al distretto di Rastatt:\nRastatt, Kuppenheim, Gaggenau, Gernsbach, Weisenbach, Forbach (Baden), B\u00fchl (Baden), B\u00fchlertal, Sinzheim, H\u00fcgelsheim e Iffezheim.\nSuddivisione amministrativa.\nLa zona urbana di Baden-Baden si divide nei seguenti quartieri:\nBalg, Ebersteinburg, Haueneberstein, Centro della citt\u00e0, Lichtental (inclusi Oberbeuern e Geroldsau), Neuweier, Oos, Sandweier, Steinbach, Varnhalt e la citt\u00e0 occidentale con l'angolo dell'Oos.\nInoltre vi sono diverse ulteriori strutture abitative o zone residenziali con un proprio nome parzialmente sparse. Sono: Gaisbach, Gallenbach, Hungerberg, Malschbach, M\u00fchrich, Schmalbach, Schneckenbach, Seelach, Umweg e Unterer Pl\u00e4ttig.\nI quartieri di Ebersteinburg, Haueneberstein e Sandweier hanno a loro volta una propria amministrazione locale con un presidente di frazione. I quartieri Steinbach, Neuweier e varnhalt hanno un'amministrazione di frazione comune (\"Rebland\") anche questi con un presidente di frazione.\nAll'interno dell'area cittadina racchiusa da Baden-Baden vi sono 3 enclavi per lo pi\u00f9 disabitate del comune limitrofo di Sinzheim, tra cui il podere del monastero di Fremersberg.\n&lt;br&gt;\nInfrastrutture e trasporti.\nBaden-Baden si trova lungo l'autostrada A5 (Karlsruhe-Basilea) e si pu\u00f2 raggiungere attraverso gli svincoli Baden-Baden e B\u00fchl. La citt\u00e0 \u00e8 attraversata dalla strada federale 500 (Strada panoramica della Foresta Nera). Nelle vicinanze passa anche la strada federale 3.\nA Baden-Baden \u00e8 stata costruita ed \u00e8 in esercizio la prima turborotatoria in Germania.\nAd ovest della citt\u00e0, vicino al confine francese si trova l'aeroporto di Karlsruhe-Baden Baden (FKB), detto Baden-Airport, collegato con voli di linea a Berlino, Londra, Trapani, Roma, Bari e Barcellona.\nLa stazione ferroviaria \u00e8 servita dai treni veloci ICE della linea Mannheim-Basilea, la cosiddetta \"Ferrovia del Reno\". Le linee S4 ed S32 della \"Albtal-Verkehrs-Gesellschaft\" offrono collegamenti diretti con Rastatt, Ettlingen, Karlsruhe, Heilbronn e B\u00fchl. Il servizio pubblico di trasporto locale offre numerose linee di autobus.\nLa prima linea cittadina di tram fu inaugurata il 24 gennaio 1910 e dismessa il 28 febbraio 1951. Viaggiava su binari di scartamento pari ad un metro per un percorso di circa . Fu sostituita da un servizio autobus in servizio dal 26 giugno 1949.\nUna funicolare porta sulla cima del monte Merkur dal 16 agosto 1913.\nA est della citt\u00e0, sulla strada per Forbach si trova l'area di convalescenza Rote Lache.\nAmministrazione.\nTribunali.\nBaden-Baden \u00e8 sede di un \"Landgericht\" e di un \"Amtsgericht\", che appartengono al distretto OLG di Karlsruhe.\nAutorit\u00e0.\nA Baden-Baden ci sono un ufficio delle tasse (\"Finanzamt\"), parecchi notai e una dogana.\nGemellaggi.\nBaden-Baden \u00e8 gemellata con:"}
{"id": "261479", "revid": "124457294", "url": "https://it.wikipedia.org/wiki?curid=261479", "title": "Davide Enia", "text": "Biografia.\nPrimogenito di quattro fratelli, si laurea alla Cattolica di Milano in Lettere. Nel frattempo si avvicina al teatro frequentando laboratori con Danio Manfredini, Rena Mirecka, Tapa Sudana e Laura Curino. Al 1998 risale la sua prima produzione in veste di attore-autore: \"Studio per 2 petali di rosa\". L'anno seguente interpreta \"Il Calciatore. Studio sulla giovinezza in endecasillabi\".\nDel 2001 \u00e8 \"Malangelit\u00e0\". Nel 2002 scrive per la compagnia Sud Costa Occidentale diretta da Emma Dante \"Il filo di Penelope\" e \"Una stanza con nessuno dentro\". Raggiunge il successo con il monologo di narrazione \"Italia-Brasile 3 a 2\" (2002), prodotto da Santo Rocco e Garrincha, compagnia fondata con il produttore-organizzatore Luca Marengo: rievocazione scenica della partita di calcio tra Italia e Brasile ai Mondiali del 1982, vissuta sia in casa dell'autore che allo stadio dai giocatori.\nNel 2003 presenta al Festival di Santarcangelo \"Schegge\", da cui, l'anno seguente, trae \"Maggio '43\", testo sui bombardamenti di Palermo e sulla guerra di quegli anni, narrato con gli occhi di un dodicenne. Con \"Italia-Brasile 3 a 2\" e \"maggio '43\" si afferma come uno dei massimi esponenti della nuova leva del cosiddetto teatro di narrazione: nell'opera di Enia il racconto a teatro si arricchisce di un attento e originale lavoro di recupero della tradizione siciliana del \"cunto\". Il ritmo del cunto \u00e8 utilizzato unitamente ad una lingua modulata sul dialetto palermitano. \nNel 2004 debutta alla Biennale di Venezia \"Scanna\", un lavoro con cui si allontana dalla narrazione per recuperare una scrittura drammaturgica con nove attori impegnati sul palco.\nVince nel 2003 con \"Scanna\" al Premio Riccione per il teatro, il \"Premio Tondelli\" categoria under 30. Sempre nel 2003 vince il \"Premio Ubu speciale per la nascita di un nuovo cantastorie\". Nel 2005 consegue il \"Premio Hystrio\" alla Drammaturgia e il \"Premio E.T.I. - Gli olimpici del teatro\" come novit\u00e0 drammaturgica per l'intero corpus della sua opera, e il \"Fescennino d'oro\". In Moldavia vince il primo premio al festival \"Teatrul Unui Actor\" come miglior spettacolo con \"Maggio '43\".\nNel dicembre 2005 esordisce in radio con \"Remb\u00f2\", un'inchiesta in 15 puntate scritta e condotta per Radio2 con la collaborazione in regia e montaggio del musicista palermitano Fabio Rizzo. A maggio \"Remb\u00f2\" diventa un libro edito da Fandango Libri. Nell'aprile 2007 \u00e8 andato in onda su Rai Radio 2, realizzato sempre con Fabio Rizzo, il programma radiofonico \"Diciassette anni\", sentimentale biografia metropolitana. Debutta inoltre a Roma a fine ottobre 2007 al piccolo Eliseo Patroni Griffi con \"I capitoli dell'infanzia. Capitolo 1: Antonuccio si masturba. Capitolo 2: Piccoli gesti inutili che salvano la vita\", che diventano poi un libro con DVD contenente le riprese dei due spettacoli, edito da Fandango Libri.\nMentre continua la sua produzione teatrale e letteraria, si dedica anche alla regia lirica, con l'opera incompleta di Mozart \u00abL'oca del Cairo\u00bb, andata in scena al Teatro Massimo di Palermo, nell'aprile 2017. I suoi lavori sono anche tradotti all'estero: vince in Francia il Prix du Premier Roman Etranger 2016 e il Prix Brignoles come miglior romanzo straniero dell'anno con \"Sur cette terre comme au ciel\" (\"Cos\u00ec in terra\"). Nel settembre 2017, per la produzione del Teatro di Roma, un suo testo viene inserito nel progetto collettivo Ritratto di una nazione, a cui partecipano altri drammaturghi italiani come Vitaliano Trevisan, Michela Murgia e Marco Martinelli, e va in scena con la regia di Fabrizio Arcuri. Tra le sue ultime opere, il libro \"Appunti per un naufragio\" (Sellerio 2017, Premio Mondello 2018) che \u00e8 inizialmente diventato un breve monologo \"Scene della frontiera\" e poi l'opera teatrale \"L'abisso\", con la quale vince il Premio Ubu 2019 per il \u201cmigliore nuovo testo italiano o scrittura drammaturgica\u201d, il Premio Hystrio Twister come migliore spettacolo dell'anno 2019 e il Premio Le Maschere del Teatro come migliore interprete di monologo 2019.\nNel 2021 comincia a collaborare con il Piccolo Teatro (Milano) in qualit\u00e0 di artista residente, realizzando a gennaio il podcast \"Diario\" di Dawid Rubinowicz, con la collaborazione di Marco Foschi, Lisa Ferlazzo Natoli, Lorenzo Parrotto."}
{"id": "261485", "revid": "62004", "url": "https://it.wikipedia.org/wiki?curid=261485", "title": "Nuova York", "text": ""}
{"id": "261488", "revid": "287204", "url": "https://it.wikipedia.org/wiki?curid=261488", "title": "Inno di Santa Catarina", "text": "Questa composizione \u00e8 stata adottata come inno ufficiale dello Stato di Santa Catarina, in Brasile, il 6 settembre del 1895.\nTesto.\nSagremos num hino de estrelas e flores&lt;br&gt;\nNum canto sublime de gl\u00f3rias e luz,&lt;br&gt;\nAs festas que os livres frementes de ardores,&lt;br&gt;\nCelebram nas terras gigantes da cruz.&lt;br&gt;\nQuebram-se f\u00e9rreas cadeias,&lt;br&gt;\nRojam algemas no ch\u00e3o;&lt;br&gt;\nDo povo nas epop\u00e9ias&lt;br&gt;\nFulge a luz da reden\u00e7\u00e3o.\nNo c\u00e9u peregrino da P\u00e1tria gigante&lt;br&gt;\nQue \u00e9 ber\u00e7o de gl\u00f3rias e ber\u00e7o de her\u00f3is&lt;br&gt;\nLevanta-se em ondas de luz deslumbrante,&lt;br&gt;\nO sol, Liberdade cercada de s\u00f3is.&lt;br&gt;\nPela for\u00e7a do Direito&lt;br&gt;\nPela for\u00e7a da raz\u00e3o,&lt;br&gt;\nCai por terra o preconceito&lt;br&gt;\nLevanta-se uma Na\u00e7\u00e3o.\nN\u00e3o mais diferen\u00e7as de sangues e ra\u00e7as&lt;br&gt;\nN\u00e3o mais regalias sem termos fatais,&lt;br&gt;\nA for\u00e7a est\u00e1 toda do povo nas massas,&lt;br&gt;\nIrm\u00e3os somos todos e todos iguais.&lt;br&gt;\nDa liberdade adorada.&lt;br&gt;\nNo deslumbrante clar\u00e3o&lt;br&gt;\nBanha o povo a fronte ousada&lt;br&gt;\nE avigora o cora\u00e7\u00e3o.\nO povo que \u00e9 grande mas n\u00e3o vingativo&lt;br&gt;\nQue nunca a justi\u00e7a e o Direito calcou,&lt;br&gt;\nCom flores e festas deu vida ao cativo,&lt;br&gt;\nCom festas e flores o trono esmagou.&lt;br&gt;\nQuebrou-se a algema do escravo&lt;br&gt;\nE nesta grande Na\u00e7\u00e3o&lt;br&gt;\n\u00c8 cada homem um bravo&lt;br&gt;\nCada bravo um cidad\u00e3o.\n\"Musica di: Jos\u00e9 Brazil\u00edcio de Souza\"&lt;br&gt;\n\"Testo di: Hor\u00e1cio Nunes\""}
{"id": "261491", "revid": "223378", "url": "https://it.wikipedia.org/wiki?curid=261491", "title": "Ticlopidina", "text": "La ticlopidina \u00e8 un principio attivo antipiastrinico facente parte della categoria delle tienopiridine di prima generazione, ossia agendo come antagonista del recettore purinergico per l'ADP noto come P2Y12. Trova la sua principale indicazione nella prevenzione di eventi trombotici.\nIndicazioni.\nViene utilizzato nelle patologie dove c'\u00e8 uno stato di ipercoagulabilit\u00e0 del sangue che pu\u00f2 indurre gravi accidenti cardiovascolari (infarti miocardici, T.I.A., ictus cerebrali).\nConfronto con l'aspirina.\nSia strutturalmente (tienopiridina) sia come meccanismo d'azione, \u00e8 diversa dall'aspirina perch\u00e9 \u00e8 un antagonista dei recettori adenosinici delle piastrine, che provoca l'inibizione del legame indotto da ADP, del fibrinogeno al recettore gp IIb/IIIa, con effetto irreversibile che si manifesta dopo 2-3 giorni.\nEffetti collaterali.\nLa ticlopidina ha mostrato di avere un profilo di efficacia simile a quello dell'aspirina e sembrava estremamente promettente, soprattutto perch\u00e9 inizialmente mostrava una minor incidenza di sanguinamenti gastrointestinali rispetto all'ASA.\nIn realt\u00e0 per\u00f2, sorvegliando un maggior numero di pazienti e in uso cronico si sono manifestati quelli che sono gli effetti collaterali pi\u00f9 insidiosi. Principalmente:"}
{"id": "261493", "revid": "2231838", "url": "https://it.wikipedia.org/wiki?curid=261493", "title": "Proci", "text": "I Proci sono personaggi dell'Odissea, 104 giovani nobili di Itaca e delle isole e territori vicini che aspiravano al trono di Ulisse, contendendosi la mano di Penelope, sposa del re (Odisseo).\nIl termine \u00e8 latino (\"procus, proci\") ed \u00e8 usato per tradurre letteralmente il termine originale .\nLa narrazione di Omero, che li mostra come parassiti, dimoranti nella reggia per anni, sarebbe incomprensibile a noi moderni se non considerassimo la sacralit\u00e0 della ospitalit\u00e0 presso la civilt\u00e0 greca. Perci\u00f2 \u00e8 rilevante lo stratagemma di Penelope, la quale, per ritardare il momento della scelta, inventa l'astuzia della tela. Infatti la moglie di Ulisse dice ai Proci che ne avrebbe scelto uno solo quando avesse finito di tessere la tela stessa, ma, segretamente, di notte, la disfa ogni volta, dovendo cos\u00ec sempre ricominciare il lavoro da capo e ritardando cos\u00ec il momento della scelta.\nAl ritorno, Ulisse, che si presenta sotto mentite spoglie vestendosi da mendicante, prevale sui Proci in una gara di tiro con l'arco organizzata da Penelope per scegliere definitivamente il futuro sposo. Solo Ulisse infatti si dimostra capace di tendere l'arco, incoccare e centrare il bersaglio. Quindi, col medesimo arco, inizia la strage dei Proci, con l'aiuto dei servitori fedeli Eumeo e Filezio, del figlio Telemaco e della dea Atena. Questi eliminano a uno a uno tutti i pretendenti e i traditori itacesi; soltanto l'aedo Femio e l'araldo Medonte, rimasti fedeli al re di Itaca, vengono risparmiati."}
{"id": "261494", "revid": "830939", "url": "https://it.wikipedia.org/wiki?curid=261494", "title": "Eumenio", "text": "Biografia.\nCircostanziate notizie biografiche ci vengono offerte da Eumenio stesso. Egli nacque nella \"Gallia Lugdunensis\" a \"Augustodunum\" (odierna Autun), capitale degli Edui. Di origine greca, suo nonno, emigrato da Atene a Roma, alla fine si era stabilito ad Augustodunum come insegnante di retorica ed Eumenio, probabilmente, prese il posto di suo padre, in quanto divenne \"magister memoriae\" (primo segretario dell'imperatore Costanzo Cloro, che accompagn\u00f2 in molte delle sue campagne.\nNel 296, Cloro ripristin\u00f2 le famose scuole (\"scholae Maenianae\") di Augustodunum, bloccate dalla crisi del III secolo, forse per mancanza di fondi o di studenti, tanto che gli edifici erano stati fortemente danneggiati durante un assedio della citt\u00e0 nel 269. L'imperatore, a tal proposito, nomin\u00f2 Eumenio alla gestione delle scuole, il che gli permise di mantenere il rango di un alto ufficiale imperiale e raddoppiare il suo stipendio.\n\"Pro instaurandis scholis\".\nIl suo discorso, di solito chiamato \"Pro instaurandis scholis\" (\"Per il restauro delle scuole\"), fu probabilmente recitato nel 297 nel foro di Augustodunum o \"Lugdunum\" (l'attuale Lione) davanti al governatore della provincia, con l'obiettivo di chiedere al governatore se Eumenio potesse dedicare il suo stipendio (o gran parte di esso) per ricostruire le scuole ad Autun.\nEumenio elogia gli imperatori (Costanzo Cloro e suoi colleghi della tetrarchia), oltre a descrivere le misure necessarie per ripristinare le scuole nel loro precedente stato di efficienza, sottolineando che intende aiutare il lavoro di tasca propria e citando la lettera imperiale di Costanzo che gli concedeva la sua posizione e lo stipendio.\nInoltre, altri panegirici anonimi del \"corpus\" dei \"Panegyrici latini\" sono stati attribuiti a Eumenio\u02d0 questo punto di vista \u00e8 stato ampiamente abbandonato ed Eumenio \u00e8 considerato come l'autore del solo \"Pro instaurandis scholis\"."}
{"id": "261496", "revid": "128334", "url": "https://it.wikipedia.org/wiki?curid=261496", "title": "Takb\u012br", "text": "Takb\u012br (arabo \u062a\u064e\u0643\u0652\u0628\u0650\u064a\u0631) \u00e8 il nome dell'espressione araba islamica All\u0101hu akbar (\u0627\u0644\u0644\u0647 \u0623\u064e\u0643\u0652\u0628\u064e\u0631, generalmente resa come \u00abAllah \u00e8 grande\u00bb), e anche del relativo movimento del corpo. \n\u00c8 un'espressione presente nel Corano (si veda, ad esempio, la S\u016bra LXXIV, al versetto 3), comune nel mondo islamico, usata in vari contesti dai musulmani: nella preghiera canonica (\"\u1e63al\u0101t\"), nella chiamata alla \"\u1e63al\u0101t\" da parte del muezzin (\"adh\u0101n\"), in momenti di difficolt\u00e0, per esprimere risoluta determinazione o sfida, oppure come dichiarazione informale di fede.\nSignificato.\nDalla radice araba &lt;k-b-r&gt;, che significa \"essere grande\", deriva una forma intensiva (\"kabbara\"), che vuol dire \"essere pi\u00f9 grande\". Da questa, a sua volta, si pu\u00f2 costruire il \"nomen actionis\" (\"takb\u012br\") che, in s\u00e9 e per s\u00e9, indicherebbe \"il fatto d'essere pi\u00f9 grande\". Di fatto, per\u00f2, esso coinvolge l'intera espressione \"All\u0101hu akbar\", cos\u00ec come la \"basmala\" identifica la frase \"Bi-sm(i) ll\u0101h(i) al-Ra\u1e25m\u0101n(i) al-Ra\u1e25\u012bm(i)\", cio\u00e8 \"In nome di Allah Clemente Misericordioso\").\nUso religioso.\nIl \"takb\u012br\" \u00e8 una forma abbreviata della frase \"All\u0101hu akbar min kulli shay\u02be\" (\"Allah \u00e8 pi\u00f9 grande di ogni cosa\") e fu usato dal profeta Maometto in occasione delle cerimonie funebri in cui si ricordavano le qualit\u00e0 religiose del defunto. Ancor oggi quattro \"takb\u012br\" accompagnano l'inumazione di ogni fedele musulmano sunnita, mentre gli sciiti ne pronunciano cinque.\nIl \"takb\u012br\" \u00e8 sovente usato anche nelle cerimonie del pellegrinaggio canonico (\"\u1e25ajj\"), tanto in occasione dell'inizio dei riti quanto durante gli spostamenti fra La Mecca e le localit\u00e0 dei dintorni che si debbono visitare (Monte Arafat, Mina, Muzdalifa, le \u02bfaqaba, etc.), come pure nella spianata sacra della Ka\u02bfba. Si raccomanda, tuttavia, che l'esclamazione non sia fatta a voce alta, ma solo mormorata.\nLa frase \u00e8 oggi tristemente nota come grido di battaglia di terroristi di matrice islamica estremista per accompagnare attentati e combattimenti.\nUso politico.\nLa frase \u00e8 stata adattata anche a un uso strumentale in politica. \u00c8 stata riprodotta, ad esempio, sulla bandiera irachena (per volont\u00e0 dell'allora presidente dell'Iraq, Saddam Hussein, che sperava, in questo modo, di accreditarsi come un leader dall'accentuata sensibilit\u00e0 religiosa) e su quella iraniana, in cui \u00e8 ripetuta per ben . Inoltre, \u00e8 stato anche il titolo dell'inno nazionale della Libia (\"Allahu akbar\") che \u00e8 stato in auge durante l'era Gheddafi (1969-2011) fino alla caduta di quest'ultimo nella guerra civile libica.\nAnalogie.\nDal punto di vista del significato, il \"takb\u012br\" pu\u00f2 presentare alcune analogie con l'invocazione contenuta nell'espressione ebraica \"Alleluia\" (\"Lodate Dio!\"), in seguito adottata pure dal Cristianesimo, ma pu\u00f2 essere accostata anche alla dedica latina \"Deo Optimo Maximo\" (A Dio, il migliore, il pi\u00f9 grande), che fu in voga, in modo particolare, in epoca rinascimentale."}
{"id": "261497", "revid": "1873017", "url": "https://it.wikipedia.org/wiki?curid=261497", "title": "Heian Shodan", "text": "\u00c8 il primo dei cinque kata \"Heian\" (i cui ideogrammi stanno a significare \"Pace e tranquillit\u00e0\") dello stile Shotokan. Originariamente tutti i kata Heian si chiamavano Pinan. \u00c8 interamente composto dalle tecniche \"di base\" del karate, si insegna alle cinture bianche (VI Kyu), \u00e8 relativamente facile e non richiede un grande bagaglio tecnico.\nAlcune fonti fanno risalire l'origine di tale kata al maestro cinese Koshokun (Kushanku) creatore di Kanku-dai, altri sostengono invece che alcune parti del kata siano state riprese dal kata Bassai-dai.\nIl maestro Anko Itosu nel 1904 li introdusse nelle scuole secondarie, togliendo quelle tecniche che ne avevano fatto un'arte per uccidere. Anche la tecnica si modificher\u00e0 mettendo di pi\u00f9 l'accento sul corretto uso del corpo e pur sempre una particolare attenzione all'autodifesa.\nPer questo motivo cominciano con una parata, espressione di \"umilt\u00e0.\"\nAndamento del Kata.\nI movimento del kata sono i seguenti: "}
{"id": "261498", "revid": "1873017", "url": "https://it.wikipedia.org/wiki?curid=261498", "title": "Heian Godan", "text": "\u00c8 il quinto dei cinque kata \"Heian\" (i cui ideogrammi stanno a significare \"Pace e tranquillit\u00e0\") dello stile Shotokan. Originariamente tutti i kata Heian si chiamavano Pinan. Il significato del nome \u00e8 \"pace e tranquillit\u00e0 del quinto livello\""}
{"id": "261501", "revid": "1873017", "url": "https://it.wikipedia.org/wiki?curid=261501", "title": "Heian Sandan", "text": "\u00c8 il terzo dei cinque kata \"Heian\" (i cui ideogrammi stanno a significare \"Pace e tranquillit\u00e0\") dello stile Shotokan. Originariamente tutti i kata Heian si chiamavano Pinan."}
{"id": "261507", "revid": "2196598", "url": "https://it.wikipedia.org/wiki?curid=261507", "title": "Stone Ocean", "text": " \u00e8 la sesta serie del manga \"Le bizzarre avventure di JoJo\" di Hirohiko Araki, edita su \"Weekly Sh\u014dnen Jump\" dal 2000 al 2003.\nL'intera serie \u00e8 ambientata negli Stati Uniti d'America e racconta le avventure di Jolyne Kujo, giovane figlia di Jotaro Kujo, che rimane vittima di un complotto ordito da un vecchio alleato di Dio Brando, finendo rinchiusa in un carcere di massima sicurezza in Florida. Si tratta dell'unica serie del manga nella quale il protagonista \u00e8 di sesso femminile.\nTrama.\nAmbientato in Florida, la storia segue la figlia di Jotaro Kujo, Jolyne, che viene incastrata per un omicidio e finisce nella prigione di Green Dolphin Street. Tuttavia, un amuleto contenente la testa della Freccia di suo padre le permette di sbloccare un suo Stand, Stone Free. Jotaro viene presto a trovarla e la informa che un seguace di Dio Brando l'ha incastrata in modo da poterla uccidere in prigione e la esorta a scappare. Questo piano va storto quando uno Stand chiamato Whitesnake usa il suo potere per rimuovere Stand e ricordi di Jotaro, sotto forma di dischi. Jotaro sprofonda in uno stato di morte, e Jolyne deve in qualche modo trovare un modo per recuperare i dischi dal portatore di Whitesnake, il misterioso cappellano della prigione Enrico Pucci. Lungo la strada, si fa alleati come Emporio Alni\u00f1o, un ragazzo la cui defunta madre lo ha dato alla luce in carcere; Ermes Costello, una detenuta alla ricerca dell'assassino della sorella e Narciso Anasui, che presto cade in un amore non corrisposto per Jolyne. Il pi\u00f9 notevole dei suoi alleati \u00e8 Weather Report, un amnesico come Jotaro in quanto Pucci ha rubato i suoi ricordi, anche se conserva il suo Stand per il controllo del tempo atmosferico, chiamato anch'esso Weather Report. Incontra anche Foo Fighters, una massa di plancton che \u00e8 stato reso senziente da Whitesnake e ha assunto l'aspetto umano di una detenuta recentemente deceduta, che diventa un alleato fondamentale.\nPucci conosceva e idolatrava Dio qualche tempo prima che si verificassero gli eventi di \"Stardust Crusaders\", che gli parla del \"Paradiso\" e di come creare un \"mondo perfetto\". Pucci quindi procede con il suo piano per realizzare questo \"mondo perfetto\", che implica l'assorbimento dei resti delle ossa di Dio sotto forma di un omuncolo verde e l'arrivo in un luogo predestinato nella notte della luna nuova.\nQualche tempo dopo la morte di Foo Fighters per mano di Pucci; Jolyne, Ermes ed Emporio scappano di prigione alla ricerca del prete, mentre Anasui e Weather Report (restati in carcere) scappano all'inseguimento di Jolyne. Riescono a inviare entrambi i dischi di Jotaro alla Fondazione Speedwagon e la \"resurrezione\" di Jotaro inizia rapidamente. Durante una battaglia con Donatello Versus, uno dei figli di Dio, a Weather Report viene restituito il disco della memoria, scoprendo cos\u00ec che il suo vero nome \u00e8 Wes Bluemarine e che Pucci \u00e8 in realt\u00e0 il suo fratello gemello perduto da tempo. Con i suoi ricordi, Weather Report scatena i veri poteri del suo Stand sul mondo e affronta Pucci in combattimento. Weather Report viene infine ucciso e Pucci prosegue per Cape Canaveral in tempo per la luna nuova.\nJolyne e compagnia raggiungono Pucci ma tutto sembra perduto quando si trovano di fronte alla prossima evoluzione del suo Stand, C-Moon. Jotaro arriva appena in tempo e difende Jolyne e compagnia da Pucci. Tuttavia, Pucci sopravvive e si rende conto di poter usare C-Moon per replicare le condizioni gravitazionali richieste per il suo piano. Sbloccando la sua evoluzione finale, Made in Heaven, Pucci accelera il tempo stesso provocando la rapida accelerazione del mondo intorno a lui e al gruppo Joestar. Cos\u00ec facendo, manovra Stone Free per uccidere Anasui, accorcia notevolmente il tempo di arresto di Star Platinum e, dopo aver salvato Jolyne dall'attacco del cappellano, Jotaro ed Ermes vengono uccisi di fronte a Emporio. Jolyne si sacrifica per fermare Pucci e salvare Emporio ma quest'ultimo sopravvive.\nGli effetti finali di Made in Heaven sono completati quando il tempo accelera fino alla fine dell'universo, portandone uno parallelo al suo posto, dove tutti gli esseri umani sopravvissuti hanno una comprensione precognitiva delle azioni fatali nelle loro vite; tutti gli esseri umani deceduti diventano versioni simili di se stessi. Pucci, che credeva che una tale conoscenza del proprio destino avrebbe portato la felicit\u00e0 di tutte le persone, procede a dare la caccia a Emporio per assicurarsi che il futuro non cambi. Mentre sta per uccidere Emporio, cambia inavvertitamente il destino quando Made in Heaven spinge il disco di Weather Report nella testa di Emporio. Sebbene Pucci acceleri ancora una volta il tempo, Emporio \u00e8 in grado di utilizzare Weather Report per aumentare la concentrazione dell'ossigeno intorno a lui, causando sia lui che Pucci un avvelenamento. Pucci supplica Emporio di non ucciderlo, ma Emporio usa Weather Report per schiacciargli la testa. L'universo giunge di nuovo alla sua fine e si forma un altro universo parallelo, senza gli effetti precognitivi dell'universo di Pucci.\nAll'interno del nuovo universo, Emporio incontra una giovane donna che sembra essere identica a Ermes, e una coppia in un'auto che assomiglia a Jolyne e Anasui si presenta come Irene e Anakiss. Offrono un passaggio a Emporio e alla nuova Ermes mentre si dirigono dal padre di Irene. Irene spinge Anakiss a prendere un altro autostoppista che ha una sorprendente somiglianza con Weather Report mentre si allontanano sotto la pioggia.\nPersonaggi.\nProtagonisti.\nJolyne Kujo.\n \u00e8 la protagonista della serie. Jolyne \u00e8 la figlia di Jotaro Kujo e il suo stand \u00e8 . Cresciuta senza l'amore del padre, ha vissuto la sua adolescenza combattuta tra il godersi la spericolata vita giovanile e il sognare, seppur continuamente illudendosi, una vita tranquilla con la sua famiglia al completo. In un pomeriggio d'ottobre, per\u00f2, la sua vita viene completamente stravolta e la sua pace viene annientata . Un tragico omicidio involontario la vedr\u00e0 coinvolta indirettamente e, dopo una serie di inganni e manipolazioni, si ritrover\u00e0 nella cella di Green Dolphin Street, dove una nuova vita e un nuovo potere le faranno segnare definitivamente la storia della sua famiglia, la quale porta radici ben lontane: \u00e8 lei la sesta erede del titolo che i suoi antenati, i Joestar, hanno portato con onore fino ad oggi. Nell'adattamento animato \u00e8 doppiata da Fairouz Ai in giapponese e da Maddalena Vadacca in italiano.\nHerm\u00e8s Costello.\n \u00e8 una detenuta del carcere di Green Dolphin Street che stringe amicizia con Jolyne. Quando aveva diciassette anni, sua sorella maggiore Gloria venne notata da un venditore di auto omicida chiamato Sport Max, che la uccise. Infuriata, Herm\u00e8s si fece volutamente arrestare, con l'intenzione di rintracciare Sport Max in prigione. Rimasta in terapia intensiva dopo la battaglia con Sport Max, non compare pi\u00f9 fino a che Jolyne non fugge dal carcere. Nella battaglia contro Pucci \u00e8 una degli ultimi a cadere. Il suo stand \u00e8 , in grado di produrre un adesivo: ci\u00f2 su cui viene attaccato viene duplicato, se viene colpito le copie si ricongiungono all'originale con violenza autodanneggiandosi. Nell'adattamento animato \u00e8 doppiata da Mutsumi Tamura (ed. giapponese) e da Jenny De Cesarei (ed. italiana)\nEmporio Alni\u00f1o.\n \u00e8 il figlio di una detenuta innominata del carcere di Green Dolphin Street. Il suo stand gli permette di utilizzare \"oggetti fantasma\", come una stanza nascosta nel carcere di Green Dolphin che rappresenta un luogo andato distrutto in un incendio. Permette di riportare al mondo gli oggetti che sono andati distrutti nella stanza, i quali sono indistruttibili fintantoch\u00e9 vi si trovano dentro. Pucci non \u00e8 a conoscenza dell'esistenza di Emporio, che d\u00e0 agli eroi un vantaggio momentaneo. Mentre si trova in prigione si rivela un alleato significativo e utile per Jolyne e Herm\u00e8s, oltre ad introdurre alle due Anasui e Weather, fornendo loro tutte le informazioni sulle persone, i nemici da combattere, e persino la prigione stessa. Unico sopravvissuto alla battaglia contro Pucci, sar\u00e0 proprio lui ad uccidere l'avversario grazie allo stand di Weather Report. Nell'adattamento animato \u00e8 doppiato da Atsumi Tanezaki, in italiano \u00e8 doppiato da Sebastiano Tamburini.\nFoo Fighters.\n \u00e8 un agglomerato di plancton senziente creato accidentalmente da Pucci e posto di guardia dei dischi contenenti gli stand rubati dal prete. Tale agglomerato ha preso possesso del corpo di una ragazza chiamata Etro, in precedenza maltrattata da tutti in carcere. Sconfitto da Jolyne, passer\u00e0 dalla sua parte. Grazie alla sua abilit\u00e0 pu\u00f2 rigenerare rapidamente le ferite del suo \"corpo\" finch\u00e9 ha dell'acqua a disposizione (senza acqua rischia di morire) e pu\u00f2 arrivare a sparare piccole parti di s\u00e9 stesso come proiettili. Pu\u00f2 controllare l'acqua entro cui ha inserito parti di s\u00e9. Verr\u00e0 ucciso da Pucci nel tentativo di recuperare il disco contenente la memoria di Jotaro. Nell'adattamento animato \u00e8 doppiato da Mariya Ise,in italiano \u00e8 doppiata da Alessia Bossari.\nWeather Report.\n misterioso detenuto che vive nella stanza fantasma di Emporio, non ricorda inizialmente nulla sul suo passato, per tanto viene chiamato col nome del suo stand, appunto Weather Report, che gli dona la capacit\u00e0 di controllare completamente il clima, dalla concentrazione dei gas dell'atmosfera al punto da poter alterare la luce fino a creare potentissimi effetti subliminali che causano la trasformazione degli esseri viventi in lumache, ad esclusione di quelli privi di vista (questo potere ha il nome di Heavy Weather). Si scopre successivamente che il suo vero nome \u00e8 , e che la sua vera identit\u00e0 \u00e8 quella di , fratello gemello di Enrico Pucci separato da lui dalla nascita. Recuperati i suoi ricordi, affronta il fratello venendo ucciso da questi. Prima di morire riesce comunque ad estrarre il suo stand sotto forma di disco come dono per Jolyne. Tale disco verr\u00e0 poi utilizzato da Emporio nella lotta contro Pucci. Nell'adattamento animato \u00e8 doppiato da Yuichiro Umehara in giapponese e da Claudio Moneta in italiano.\nNarciso Annasui.\n \u00e8 un detenuto del carcere di Green Dolphin Street che vive nella stanza fantasma di Emporio. Rinchiuso in prigione dopo aver ucciso la sua fidanzata e il suo amante, si innamora follemente di Jolyne, e in seguito alla sua fuga si allea con Weather per rintracciarla. Il suo stand \u00e8 e gli permette di attraversare qualunque superficie e modificarne la struttura. Colpendo un corpo solido, l'oggetto assorbir\u00e0 l'energia cinetica per liberarla quando viene toccato. Nell'adattamento animato \u00e8 doppiato da Daisuke Namikawa.\nAntagonisti.\nEnrico Pucci.\n \u00e8 il nemico principale della serie. Ricopre il ruolo di cappellano del carcere di Green Dolphin Street, ed \u00e8 inoltre un fedele seguace di Dio Brando. Il suo stand \u00e8 , che gli consente di rubare gli spiriti e i ricordi delle persone, anche gli Stand, sotto forma di compact disc che possono essere inseriti liberamente in altre persone e oggetti. Ha fatto in modo che Jolyne fosse imprigionata in modo tale da attirare il padre e poter estrarre i suoi ricordi. Invier\u00e0 poi parecchi portatori di Stand ad eliminare Jolyne e i suoi compagni rimanendo sempre nascosto nell'ombra. Dopo essersi fuso con un bambino verde nato da un osso di Dio, Pucci lascer\u00e0 il carcere e si recher\u00e0 a Cape Kennedy per adempiere il piano di Dio. A tale scopo recluter\u00e0 i figli di quest'ultimo e uccider\u00e0 il fratello Weather, che nel frattempo aveva recuperato i suoi ricordi. Pucci in seguito evolver\u00e0 il suo stand in , in grado di manipolare la gravita, e infine in che pu\u00f2 accelerare il tempo a tal punto da resettare l'universo, tutto per mettere il mondo in un ciclo infinito di eventi in cui tutti conoscono il loro destino e dove non \u00e8 mai stata creata la stirpe dei Joestar, stato che lui crede essere il Paradiso. Tuttavia, Pucci viene ucciso da Emporio tramite lo stand di Wheater Report prima che il suo nuovo universo possa essere reso permanente, e nell'universo risultante, la linea di sangue Joestar \u00e8 intatta (compresi i membri che aveva ucciso) mentre Pucci stesso non \u00e8 mai esistito. Nell'adattamento animato \u00e8 doppiato da Tomokazu Seki in giapponese e da Massimiliano Lotti in italiano.\nNeonato verde.\nIl \u00e8 un essere mostruoso nato da un osso di Dio Brando e dallo stand di Sports Max attraverso il sacrificio di trentacinque detenuti. Il suo stand gli permette di far ridurre le dimensioni di chi si avvicina a lui proporzionalmente alla distanza percorsa. Si fonder\u00e0 poi con Pucci consentendogli di evolvere il suo stand.\nFigli di Dio Brando.\nTre dei figli di Dio Brando attratti in Florida dai poteri di Pucci. Questi concesse loro degli stand e li convinse ad aiutarlo nel suo piano. Giorno Giovanna, il figlio maggiore di Dio, era misteriosamente assente durante gli eventi della serie, ma viene fatto capire che fosse presente in Florida, allo stesso tempo, insieme ai i suoi fratellastri.\nMedia.\nManga.\nLa serie di \"Stone Ocean\" \u00e8 stata pubblicata in capitoli a cadenza settimanale sulla rivista \"Weekly Sh\u014dnen Jump\", per poi essere raccolta in diciassette tank\u014dbon dal 1\u00ba maggio 2000 al 4 luglio 2003. Questa serie \u00e8 l'ultima ad essere pubblicata su Sh\u014dnen Jump, in quanto a partire dalla serie successiva, Steel Ball Run, il manga \u00e8 stato trasferito su Ultra Jump. In Italia \u00e8 stato dato alle stampe da Star Comics in un formato con meno pagine di quelle originali, dall'albo numero 95 al numero 121 di \"Le bizzarre avventure di JoJo\" dal febbraio 2002 all'aprile 2004. Il manga \u00e8 stato edito nuovamente in Italia dal giugno 2013 all'aprile 2014 in un formato \"bunkoban\" da undici volumi."}
{"id": "261508", "revid": "712828", "url": "https://it.wikipedia.org/wiki?curid=261508", "title": "Steel Ball Run", "text": " \u00e8 la settima serie del manga \"Le bizzarre avventure di JoJo\" di Hirohiko Araki, pubblicata su \"Ultra Jump\" dal 2004 al 2011.\nLa trama non ha nulla a che vedere con quella generazionale e lineare delle 6 serie precedenti, anzi, torna indietro nel tempo (1890) al periodo in cui si svolge la prima serie (\"Phantom Blood\"). I nomi dei personaggi richiamano quelli classici senza tuttavia averci nulla a che fare (ad esempio c'\u00e8 un Dio Brando con una personalit\u00e0 simile ma con un passato e un potere diverso da quello \"classico\"). Questa serie si svolge in un universo completamente differente da quello delle prime 6 serie.\nTrama.\nLa vicenda \u00e8 ambientata negli Stati Uniti del 1890 e prende le mosse da una corsa di cavalli, la Steel Ball Run, che attraversa il paese da ovest a est, dalla spiaggia di San Diego fino all'arrivo a New York, per una lunghezza totale di 6000\u00a0km, suddivisi in nove stage. La gara propone un ricchissimo premio per il vincitore (50 milioni di dollari, cifra basata sul cambio attuale per scelta dell'autore). Johnny Joestar, un ex fantino caduto in disgrazia dopo essere rimasto paralizzato dalla vita in gi\u00f9, decide di partecipare alla corsa dopo l'incontro con il misterioso J.Lo Zeppeli. Le sfere di acciaio che Zeppeli usa come arma riescono a far muovere le gambe di Johnny dopo anni, cos\u00ec questi decide di seguirlo per scoprire il segreto della sua tecnica, lo Spin.\nAnche se la gara \u00e8 stata organizzata dall'eccentrico magnate del petrolio Stephen Steel, durante la competizione i due scoprono che il vero scopo della competizione \u00e8 trovare delle misteriose reliquie nascoste lungo il percorso, e vengono a scontrarsi con i sicari del Presidente degli Stati Uniti,Funny Valentine, desideroso di impadronirsi delle reliquie. La reliquia, i cui pezzi sono sparsi lungo la Steel Ball Run, non \u00e8 altro che il corpo mummificato di Ges\u00f9 (non viene mai detto esplicitamente, ma gli indizi sono inequivocabili). La reliquia \u00e8 divisa in diverse parti del corpo, ciascuna delle quali pu\u00f2 essere assorbite nel corpo di chi ne entra in possesso, e in alcuni casi avere effetti particolari.\nPersonaggi.\nProtagonisti.\nJohnny Joestar.\n \u00e8 il protagonista della serie, ed \u00e8 la versione di Jonathan Joestar in questo universo. \u00c8 paraplegico ed \u00e8 solito indossare un berretto con un fregio metallico a forma di ferro di cavallo. Otterr\u00e0 lo stand Tusk.\nJ.Lo Zeppeli.\n, il cui vero nome \u00e8 Julius Caesar Zeppeli, \u00e8 uno dei protagonisti della serie. Il suo cavallo si chiama Valkyrie. \u00c8 il depositario della tecnica della rotazione della sfera di ferro. Dopo aver padroneggiato completamente la rotazione aurea otterr\u00e0 lo stand Ball Breaker.\nLucy Steel.\n \u00e8 la giovane moglie di Stephen Steel, organizzatore dell'evento Steel ball Run. Scoprir\u00e0 accidentalmente il vero scopo di Funny Valentine cominciando ad investigare in collaborazione con J.Lo e Johnny, trovandosi spesso in pericolo. Ad un certo punto verr\u00e0 catturata da Funny Valentine che la user\u00e0 come catalizzatore per i pezzi della reliquia dandole lo stand temporaneo Ticket to Ride. Questo stand pu\u00f2 staccare le lacrime che le sgorgano dagli occhi e usarle come una lama. Coloro che vengono colpiti dalla lama di lacrime non potranno attaccare Lucy, dato che la ragazza sar\u00e0 protetta da una serie di eventi tanto improbabili quanto assurdi che, come in un vero e proprio ciclo karmico, colpiranno chiunque abbia intenzioni ostili verso di lei. Dopo la sconfitta di Funny Valentine verr\u00e0 liberata dalla Reliquia; scoperta che questa \u00e8 stata rubata da una versione di Dio Brando presa da un altro universo da Funny Valentine, lo uccider\u00e0 facendolo venire in contatto con la testa del Diego Brando del suo universo.\nIn Jojolion, un'anziana Lucy diventa un'agente della Speedwagon Foundation e incontra Fumi mentre indagava sulla famiglia Higashikata nel 1941.\nFunny Valentine.\n \u00e8 il presidente degli Stati Uniti e principale sponsor dell'evento Steel Ball Run e l'antagonista principale della serie. Sposato e molto patriota, il suo scopo \u00e8 trovare i resti della Reliquia ed usare il suo potere per la gloria del suo paese. Mander\u00e0 diversi assassini contro J.Lo e Johnny quando cominceranno a loro volta a prendere i vari pezzi. Il suo stand Dirty Deeds Done Dirt Cheap \u00e8 in grado di trasportare in una qualsiasi delle infinite dimensioni parallele tutto ci\u00f2 che riesce a incastrare tra due oggetti, persone comprese. Se nella dimensione parallela un oggetto entra a contatto con la sua controparte, questi si distruggeranno a vicenda; l'unico che \u00e8 in grado di coesistere con le sue copie \u00e8 Funny Valentine. Il Funny Valentine \"originale\" \u00e8 quello che vive nell'unica dimensione in cui esiste la Mummia, e viaggiando in una dimensione parallela \u00e8 in grado di prendere possesso del corpo di una sua controparte, guarendo cos\u00ec istantaneamente da qualsiasi ferita: le sue controparti di altre dimensioni sono apparentemente consapevoli del loro ruolo strumentale rispetto al primo Valentine. \nDopo aver catturato Lucy Steel che stava indagando su di lui ed usata come catalizzatore per la reliquia otterr\u00e0 il potere di Love Train. Valentine \u00e8 ora in grado di creare una \"breccia\" nello spazio. Finch\u00e9 si trova in questa breccia, Valentine diventa praticamente invincibile: tutto ci\u00f2 che \u00e8 a lui favorevole viene attratto verso di lui, mentre ogni danno viene deviato lontano e subito da qualcun altro. Uccider\u00e0 J.Lo al termine di un lungo combattimento, ma verr\u00e0 poi sconfitto da Johnny quando questi attiver\u00e0 l'ultima evoluzione del suo stand Tusk. Alla fine verr\u00e0 ucciso con un colpo di pistola dopo aver provato ad ingannare l'avversario.\nDiego \"Dio\" Brando.\n \u00e8 la versione di Dio Brando in questo universo. Anche qui di umili origini Diego ha vissuto con la madre e decise di scalare la societ\u00e0 grazie alle sue doti ippiche unite a una volont\u00e0 di emergere senza pari e a mancanza di scrupoli fino a diventare un affermato e rispettato fantino professionista. Il suo cavallo si chiama Silver Bullet. Durante la gara acquisisce lo stand Scary Monster (sviluppato dopo il contatto con la reliquia dell'Occhio Sinistro, in qualche modo \"rubato\" a Ferdinand) grazie al quale acquisisce le capacit\u00e0 fisiche e visive di un dinosauro, fino a trasformarsi a piacimento in un velociraptor. Pu\u00f2 anche tramutare animali e persone in dinosauri ai suoi ordini.\nQuesta versione di Dio muore scontrandosi con Funny Valentine. Tuttavia, quest'ultimo, utilizzando il suo stand D4C in grado di superare le barriere dimensionali, porta nel Mondo Fondamentale un Dio alternativo, anche lui fantino e concorrente della SBR ma portatore di The World. Questo Dio riesce ad aver ragione del potere della rotazione infinita di Johnny Joestar e a vincere la gara. Tuttavia, prima che riesca ad impossessarsi della reliquia, Lucy Steel lo uccide utilizzando la testa mozzata del corpo del Dio Brando originale.\nStand.\nAnche qui sono presenti gli stand, vero marchio di fabbrica di quest'opera. In SBR gli stand si differenziano un po' da quelli classici: mentre nelle altre serie ogni stand si materializzava sempre per poterne usare l'abilit\u00e0, in SBR gli stand si materializzano solo occasionalmente, e non vengono spesso usati direttamente nei combattimenti (ad esempio per parare o colpire l'avversario), con l'unica eccezione di Dirty Deeds Done Dirt Cheap.\nIn quest'opera gli stand nascono grazie alle reliquie, all'esposizione ad un'area maledetta chiamata \"Il Palmo della Mano del Demonio\" o naturalmente.\nSi noti inoltre la presenza di una tecnica (creata dalla famiglia di J.Lo Zeppeli) conosciuta come \"La tecnica di rotazione della sfera di ferro\", che, grazie ad un effetto rotatorio impresso sulla base del \"rettangolo aureo\", riesce ad ottenere svariati effetti, in parte simili a quelli delle \"Onde Concentriche\".\nMedia.\nManga.\n\"Steel Ball Run\" \u00e8 stato inizialmente pubblicato dal 2004 a cadenza settimanale sulla rivista \"Weekly Sh\u014dnen Jump\" sino ai primi 23 capitoli, corrispondenti ai primi 4 volumi tank\u014dbon. Successivamente, l\u2019opera venne pubblicata con cadenza mensile su \"Ultra Jump\", a partire dal 2004 sino alla conclusione avvenuta nel 2011. I 95 capitoli complessivi che compongono la serie verranno infine raccolti in 24 volumi tank\u014dbon. Come per il precedente \"Stone Ocean\", la numerazione \u00e8 stata azzerata con i volumi corrispondenti ai numeri 81-104 dell\u2019intera serie. In Italia \"Steel Ball Run\" \u00e8 stato pubblicato da Star Comics dal marzo 2006 al febbraio 2012. A partire da aprile 2018, il manga \u00e8 nuovamente proposto al pubblico italiano in un formato \"bunkoban\", per un numero complessivo di 16 volumi.\nAraki si \u00e8 dichiarato molto soddisfatto per il cambio di pubblicazione, da settimanale a mensile, che gli ha consentito di ampliare la composizione della storia strutturata nei singoli capitoli e, inoltre, di avere pi\u00f9 libert\u00e0 rispetto alle scadenze di consegna. Come per altre serie de \"Le bizzarre avventure di JoJo\", anche in \"Steel Ball Run\" una delle tematiche portanti \u00e8 la capacit\u00e0 della razza umana di evolvere ed affrontare, e superare, continue difficolt\u00e0 attraverso la forza di volont\u00e0 e il coraggio dell\u2019individuo."}
{"id": "261516", "revid": "1226", "url": "https://it.wikipedia.org/wiki?curid=261516", "title": "Singolaritanesimo", "text": ""}
{"id": "261517", "revid": "196390", "url": "https://it.wikipedia.org/wiki?curid=261517", "title": "Eurocopter Dauphin", "text": ""}
{"id": "261518", "revid": "86127590", "url": "https://it.wikipedia.org/wiki?curid=261518", "title": "Linguaggio ricorsivamente enumerabile", "text": "Un insieme \"A\" \u00e8 detto ricorsivamente enumerabile quando esiste una funzione di enumerazione \"f\" di cui \"A\" \u00e8 il codominio.\nEssendoci una corrispondenza biunivoca tra l'insieme delle funzioni calcolabili e l'insieme dei programmi in un qualsiasi linguaggio di programmazione, un insieme \u00e8 quindi ricorsivamente enumerabile se \u00e8 possibile generare i suoi elementi attraverso un programma per calcolatore (per la tesi di Church-Turing \u00e8 indifferente il linguaggio di programmazione scelto). Un insieme ricorsivamente enumerabile \u00e8 anche detto \"semidecidibile\" in quanto \u00e8 possibile stabilire (in un tempo non quantificabile) se un elemento generico appartiene ad A, ma non \u00e8 possibile stabilire la non appartenenza di un elemento.\nEsempio.\nSenza perdita di generalit\u00e0 limitiamoci a considerare l'insieme delle funzioni computabili unarie e aventi come dominio e codominio l'insieme dei numeri naturali. Prendiamo in considerazione il linguaggio di programmazione Pascal.\nL'insieme\n\"A = { x | x \u00e8 un numero pari }\"\n\u00c8 ricorsivamente enumerabile in quanto \u00e8 possibile definire il seguente programma (e la corrispondente funzione).\n var a : integer;\n begin \n read(a);\n if a mod 2 = 0 then\n write(a)\n else\n write(\"2\");\n end.\nIl programma precedente dato in input un valore intero maggiore o uguale a 0 restituisce sempre un elemento di A (si assume che non ci siano limiti fisici per la rappresentazione delle variabili intere, in questo caso, cio\u00e8, integer corrisponde all'insieme dei numeri naturali, da 0 a pi\u00f9 infinito)."}
{"id": "261519", "revid": "124250347", "url": "https://it.wikipedia.org/wiki?curid=261519", "title": "Carrozza UIC-Z1", "text": "Le carrozze tipo Z1 sono una serie di carrozze ferroviarie per trasporto di passeggeri costruite per le Ferrovie dello Stato italiane, progettate secondo lo standard unificato UIC-Z. Alcune unit\u00e0 sono state convertite in tempi successivi alla consegna in versione semipilota.\nStoria.\nLe Z1 sono state prodotte in tre commesse distinte dal 1985 al 1993, con leggere differenze tra una serie e l'altra.\nSi tratta di veicoli per treni a lunga percorrenza, destinati al traffico internazionale e nazionale, specifiche per treni veloci e pensate per affiancare le precedenti vetture UIC-X.\nNella costruzione delle Z1 si \u00e8 data particolare attenzione alle tematiche della sicurezza, con innovativi accorgimenti in termini di materiali e di struttura: sono infatti dotate di pareti divisorie tagliafuoco e la maggior parte dei materiali \u00e8 omologata in classe di sicurezza fuoco/fumi 0 o 1.\nLa struttura \u00e8 di tipo tubolare, con cassa in profilati e lamiera d'acciaio.\nL'adozione di un pavimento flottante posato su strutture antivibranti le rende estremamente silenziose per gli occupanti.\nLa famiglia di carrozze Z1 \u00e8 largamente basata sull'esperienza maturata con la costruzione delle Eurofima.\nLe carrozze Z1 sono particolarmente adatte al servizio su treni InterCity grazie ai carrelli omologati per i : gli interni sono ampi e spaziosi, divisi in scompartimenti da 6 posti e dotati di un largo corridoio attrezzato con strapuntini.\nLe carrozze di prima classe sono dotate di 9 scompartimenti per un totale di 54 posti, contro i 66 della seconda classe.\nAlcuni esemplari di questa famiglia di carrozze sono stati riadattati in tempi successivi all'entrata in servizio per essere utilizzati nella composizione del Treno Misure Archimede.\nEsistono anche modelli specializzati, con funzione di bagagliaio, attrezzate con vano disabili o semipilota. Queste ultime al contrario delle rimorchiate non sono suddivise in scompartimenti ma hanno una configurazione a salone per 64 posti totali. La prima unit\u00e0 semipilota, trasformata presso le officine ferroviarie di Costamasnaga, venne consegnata alle FS nel giugno del 1998, in base a un ordine previsto di 35 esemplari.\nA causa di rilevanti problemi riscontrati nell'affidabilit\u00e0, nel 2017, \u00e8 iniziata la fornitura di un nuovo tipo di semipilota Z1 (Z1a) da usare sui treni InterCity reversibili, gi\u00e0 in nuova livrea Intercity, sancendo di fatto il progressivo accantonamento delle unit\u00e0 ottenute con la serie precedente.\nLa conversione.\nNel 2002-2003 le carrozze Z1 sono state destinate alla riqualificazione come IC901, con il rifacimento degli interni in modo da standardizzarle con gli altri mezzi InterCity italiani. La conversione \u00e8 stata effettuata da AnsaldoBreda e Corifer. Diverse unit\u00e0 sono state inoltre assegnate nell'ambito del progetto per l'espletamento dei servizi \"Eurostar City\" (\"ES*city\"), denominazione commerciale poi abbandonata da Trenitalia in favore dell'istituzione nel 2011 di nuova categoria di treni Frecciabianca. Il progetto, originariamente esteso ad un numero di carrozze superiore alle 901 preventivate (comprendenti Eurofima, Gran Confort e Z1), \u00e8 stato poi ridotto nel 2009 a circa 450 vetture, data la cattiva trasformazione da parte degli impianti e dei ripetuti guasti accorsi alle carrozze trasformate. Tra il 2011 e il 2021 alcune unit\u00e0 sono rimaste altres\u00ec a disposizione della societ\u00e0 Thello, nell'ambito dell'effettuazione dei collegamenti internazionali tra Italia e Francia.\nNel 2017, alle unit\u00e0 del segmento Intercity iniziano progressivamente a venire applicate la nuova livrea Intercity Giorno che riguarder\u00e0 solo le carrozze soggette a revamping, mentre la livrea Intercity Notte sar\u00e0 estesa anche ad alcune carrozze originali a scompartimenti, destinate a proseguire l'esercizio nell'ambito dei servizi notte.\nNel 2019, viene applicata per la prima volta la nuova livrea Intercity Giorno su un'unit\u00e0 di prima classe originale a scompartimenti, facente parte di uno degli ultimi gruppi di queste carrozze non soggette a revamping, utilizzate in particolare sulla relazione Adriatica. Durante i mesi estivi del 2020 queste composizioni verranno soppiantate da convogli effettuati con locomotive E.414 in doppia trazione simmetrica e costituiti unicamente da carrozze revampizzate.\nNel dicembre del 2019 gli Intercity della relazione Genova-Torino, ultimi treni al Nord ad essere effettuati con carrozze a scompartimenti ancora in livrea XMPR, cominciano a circolare con composizioni di carrozze in livrea Intercity revampizzate.\nNei primi mesi autunnali del 2020 Trenitalia, che in un primo momento sembrava avesse deciso di mantenere in esercizio alcune unit\u00e0 a scompartimenti, cambia decisione e sceglie di radiare definitivamente dal servizio questa tipologia di carrozze. Cominciano cos\u00ec i primi invii di materiale all'accantonamento, tra i quali spiccano alcune carrozze da poco soggette a cambio di livrea. Anche quelle che svolgevano servizio sulle relazioni Intercity Notte stanno progressivamente venendo accantonate, lasciando spazio a carrozze revampizzate, alle quali sar\u00e0 applicata per la prima volta la cromia Intercity Notte. Dal 2021 le unit\u00e0 a scompartimenti accantonate vengono gradualmente inviate alla demolizione, cos\u00ec come le semipilota del primo ordine. Parallelamente, le Z1 Intercity Giorno ristrutturate riceveranno un aggiornamento della livrea, mediante l'applicazione di una banda grigia a livello dei finestrini. \nSempre dal 2021 alcune vetture Z1 dismesse dalla direzione passeggeri di Trenitalia saranno ristrutturate per essere riutilizzate nell'ambito del progetto \"Treno della Dolce Vita\"."}
{"id": "261520", "revid": "104265", "url": "https://it.wikipedia.org/wiki?curid=261520", "title": "Josef Mayr-Nusser", "text": "Biografia.\nNato in una famiglia di contadini profondamente cattolica dell'Alto Adige, nel 1934 divenne dirigente dell'Azione Cattolica nella parte sudtirolese dell'arcidiocesi di Trento (di cui all'epoca facevano parte la Bassa Atesina, Bolzano, Merano e la Val Venosta). \nFu tra gli esponenti pi\u00f9 importanti dell'Azione Cattolica sudtirolese (\"Katholische Aktion\") e la \"Vinzenzkonferenz\", la Conferenza altoatesina della Societ\u00e0 di San Vincenzo de Paoli.\nAssieme ai giovani di Azione Cattolica approfond\u00ec lo studio delle teorie hitleriane, riconoscendo la loro radicale inconciliabilit\u00e0 con la fede cristiana e il magistero della Chiesa cattolica.\nIn occasione delle Opzioni in Alto Adige del 1939 si schier\u00f2 con i Dableiber, ovvero coloro che, contrari all'emigrazione verso il Terzo Reich, vollero mantenere la cittadinanza italiana e ader\u00ec segretamente al movimento antinazista \"Andreas-Hofer-Bund\". Lavor\u00f2 presso le ditte Eccel e Amonn di Bolzano. Spos\u00f2 nel 1942 Hildegard Straub e nel 1943 divent\u00f2 padre di un bimbo (Albert Mayr).\nDopo la creazione in Alto Adige-S\u00fcdtirol della ZOP (Zona d'operazioni delle Prealpi settembre 1943, posta sotto il diretto controllo del Reich) fu arruolato forzatamente nelle SS combattenti e il 7 settembre 1944 part\u00ec dalla stazione di Bolzano, per recarsi su di un treno formato da tre vagoni bestiame in Germania, a Konitz in Prussia Occidentale (oggi Chojnice), presso una caserma di addestramento. Alla vigilia del giuramento, il 4 ottobre 1944, dichiar\u00f2 di rifiutarsi di giurare fedelt\u00e0 a Hitler, per motivi di coscienza. Fu per questo processato e condannato a morte. Imprigionato, fu poi avviato su un treno merci verso il campo di concentramento di Dachau, ma mor\u00ec il 24 febbraio 1945 a Erlangen, durante il viaggio, per i maltrattamenti subiti, la fame e la sete.\nFu dapprima sepolto nel cimitero di Erlangen. La salma fu traslata a Bolzano nel 1958 e poi nella piccola chiesa di San Giuseppe, a Stella di Renon, sopra Bolzano.\nLa memoria \u00e8 stata coltivata in particolare dai suoi compagni dell'Azione Cattolica, finch\u00e9 verso la fine del '900 e soprattutto nei primi anni del nuovo millennio la sua figura \u00e8 stata riconosciuta per l'attualit\u00e0 della sua testimonianza. In primo piano in particolare il primato della coscienza e l'opposizione ai regimi totalitari.\nLa sua storia e la sua testimonianza di fede e di coraggio civile sono state raccolte dal gesita austriaco Reinhold Iblacker e dai giornalisti altoatesini Josef Innerhofer, Francesco Comina e Paolo Valente.\nLa causa di beatificazione ha portato al riconoscimento del martirio in odio alla fede con decreto della Congregazione delle cause dei santi dell'8 luglio 2016.\nDa parte storiografica \u00e8 stato invece criticata la ritualit\u00e0 della beatificazione cattolica in quanto essa - frutto di una \u00ablettura semplicistica, riduttiva che non rende giustizia allo spessore dell\u2019uomo\u00bb (Hannes Obermair) - sia l'espressione concreta di una depoliticizzazione di Mayr-Nusser da parte di quella istituzione che si era invece macchiata di collaborazionismo col regime nazifascista, nonch\u00e9 di una riappropriazione cattolica \u00abin forma monca e strumentale\u00bb.\nJosef Mayr-Nusser \u00e8 stato dichiarato solennemente beato dal cardinale Angelo Amato, prefetto della Congregazione delle cause dei santi, su mandato di papa Francesco; la celebrazione ha avuto luogo il 18 marzo 2017 alla presenza del vescovo Ivo Muser nel duomo di Bolzano, dove la salma del nuovo beato \u00e8 stata traslata."}
{"id": "261522", "revid": "1652635", "url": "https://it.wikipedia.org/wiki?curid=261522", "title": "Varicocele", "text": "Il varicocele \u00e8 una patologia varicosa che interessa il sistema venoso delle gonadi, caratterizzata da dilatazione e incontinenza delle vene gonadiche (nel maschio spermatiche, pi\u00f9 precisamente del plesso pampiniforme, nella femmina ovariche). Nel sesso femminile ci si riferisce pi\u00f9 spesso alla patologia con l'espressione \"varicocele pelvico\", poich\u00e9 tali compagini anatomiche si trovano in addome.\nAnatomia.\nI testicoli ricevono il sangue dall'arteria genitale (arteria testicolare) attraverso il canale inguinale che mette in comunicazione lo scroto con l'addome.\nLe vene testicolari (superficiali e profonde) si riuniscono e dopo aver raccolto le vene dell'epididimo, risalgono ed entrano a far parte del funicolo spermatico dove costituiscono il plesso pampiniforme. Da questo si origina la vena testicolare, che a destra sbocca nella vena cava inferiore, a sinistra invece giunge alla vena renale sinistra.\nTali vene, nell'uomo e pi\u00f9 raramente nella donna, possono diventare incontinenti e dilatarsi impedendo cos\u00ec il deflusso di sangue venoso dal testicolo verso la parte alta del corpo. Si crea quindi una condizione di reflusso e stasi di sangue verso il testicolo.\nCi\u00f2 si manifesta in particolar modo a carico del testicolo sinistro (95%) e raramente nel testicolo destro (5%) a causa delle differenti caratteristiche anatomiche tra le due vie vascolari. La vena spermatica sinistra, infatti, \u00e8 tributaria della vena renale che ha basso flusso rispetto alla vena cava nella quale refluisce la vena spermatica destra, questo perch\u00e9 la vena testicolare sinistra sfocia nella vena renale perpendicolarmente, a differenza della testicolare destra che sfocia nella vena cava ad angolo.\nTalvolta il varicocele pu\u00f2 coinvolgere entrambi i testicoli e allora si parla di varicocele bilaterale.\nIl varicocele non influisce sul meccanismo dell'erezione. Tuttavia, il dolore provocato dalla pressione esercitata dal sangue nelle vene dilatate attorno al testicolo, pu\u00f2 inibire la risposta erettile a livello psicologico.\n\u00c8 dibattuta fra gli endocrinologi la correlazione fra varicocele, soprattutto di primo e secondo grado, e sub-fertilit\u00e0. Dato che il reflusso di sangue aumenta la pressione sulle pareti delle vene dilatate e quindi anche la loro temperatura, l'ipotesi sottostante \u00e8 che durata e ampiezza di questa variazione siano sufficienti ad alterare i valori termici dell'intera zona circostante il testicolo, e a determinare un forte rischio di deterioramento di numero, forma e motilit\u00e0 degli spermatozoi. Il solo aumento di pressione \u00e8 anch'esso correlabile all'infertilit\u00e0 perch\u00e9 causa ipossia, stress ossidativo e una concentrazione di testosterone pi\u00f9 bassa nel testicolo. Per questi motivi, dopo la diagnosi di varicocele, viene effettuato uno spermiogramma, per valutare quantit\u00e0 e qualit\u00e0 degli spermatozoi nel liquido seminale.\nEpidemiologia.\nIl varicocele \u00e8 piuttosto comune, con un picco dell'8% tra i 10 e i 19 anni.\nColpisce il 15-20% della popolazione maschile ed \u00e8 presente nel 30-40% degli uomini con problemi di fertilit\u00e0.\nAssetto ormonale.\nStatisticamente gli uomini con varicocele hanno dei livelli di testosterone e LH minori rispetto alla norma, inoltre gli individui con questa patologia hanno livelli maggiori di FSH e progesterone. \u00c8 stata anche rilevata una minore attivit\u00e0 di una liasi.\nClinica.\nNella maggior parte dei casi la patologia non presenta sintomi evidenti. Spesso non ci si accorge nemmeno di avere tale patologia.\nSpesso la patologia viene diagnosticata con controlli di routine.\nI sintomi tendono a presentarsi con il caldo, dopo un duro esercizio, alla fine di un rapporto sessuale, oppure dopo un tempo prolungato in stazione eretta.\nI sintomi includono:\nI segni pi\u00f9 frequenti sono:\nI soggetti con pi\u00f9 probabilit\u00e0 di riscontrare la malattia, possono avere caratteristiche individuali particolari o comportamenti che possono influenzare la formazione di varicocele, come:\nIl varicocele in passato veniva diagnosticato massicciamente in Italia durante la visita medica per l'accesso al servizio militare obbligatorio.\nDiagnosi.\nLa diagnosi di varicocele \u00e8 semplice e si basa sull'obiettivit\u00e0 clinica e su indagini ecografiche. Un'accurata ispezione dello scroto e un completo esame obiettivo da parte del medico (andrologo o urologo) permette di determinare la presenza di varicosit\u00e0 a livello testicolare. Le indagini strumentali di supporto (ecografia testicolare ed eco-color-Doppler dei vasi spermatici) permettono di stabilire l'entit\u00e0 del reflusso. Altre metodiche di indagine strumentale utilizzate per confermare la diagnosi di varicocele sono la flussimetria doppler, l'ecografia, la ii\nSolitamente si distinguono 4 livelli di varicocele: I, II, III e IV grado. L'indicazione al trattamento della patologia viene data dall'andrologo, o dall'urologo con competenze andrologiche, quando il varicocele \u00e8 associato ad alterazione della quantit\u00e0 e qualit\u00e0 degli spermatozoi, quando \u00e8 associato a dolore testicolare e quando ravvisa la necessit\u00e0 di preservare la fertilit\u00e0 del paziente.\nConseguenze.\nNel testicolo, come in qualunque altro organo, la stasi di sangue venoso produce alterazioni metaboliche e strutturali: possono quindi essere intaccate le condizioni ideali per la crescita e la maturazione di spermatozoi sani e con capacit\u00e0 fecondante. Si osserva spesso l'alterazione del liquido seminale che presenter\u00e0 varie anomalie tra cui, le pi\u00f9 comuni, diminuzione del numero di spermatozoi e/o alterazioni della loro mobilit\u00e0 e morfologia. Le vene dilatate determinano un innalzamento di pochi gradi della temperatura del testicolo che, se si mantiene per lungo tempo, pu\u00f2 causare infertilit\u00e0.\nLa produzione degli spermatozoi, infatti, \u00e8 molto sensibile anche a piccole variazioni di temperatura. Dopo il trattamento si osserva frequentemente un netto miglioramento dei parametri seminali.\nIl varicocele pu\u00f2 anche causare un'ipotrofia del testicolo.\nTerapia chirurgica.\nL'attuale trattamento di scelta, per la ridottissima invasivit\u00e0 e totale assenza di scopertura (o microscopertura) di strutture anatomiche, \u00e8 radiologico le cui indicazioni principali sono: alterazione dello spermiogramma o algie invalidanti. Tale trattamento, chiamato scleroembolizzazione retrograda, non necessita di anestesia generale, essendo sufficiente quella locale nella sede di introduzione del catetere (inguinale o al braccio). La fattibilit\u00e0 di tale intervento dipende per\u00f2 molto anche dall'esperienza del Centro e quindi dell'Operatore. La presenza inoltre di importanti varianti anatomiche (nel 7% dei casi) del distretto veno-spermatico ne pu\u00f2 controindicare l'esecuzione, preferendo in quel caso le tecniche chirurgiche classiche con riferimento alla varicocelectomia che viene eseguita per\u00f2 in anestesia generale, spinale (subaracnoidea) o anche locale a seconda della tecnica utilizzata.\nNegli anni sono state proposte numerose tecniche chirurgiche per la cura di tale patologia:\nLegatura soprainguinale.\nTra le varie tecniche chirurgiche disponibili, quella che offre maggiori vantaggi in rapporto a una buona percentuale di successo, di minore invasivit\u00e0 e rischi operatori \u00e8 la legatura microchirurgica subinguinale delle vene spermatiche. \u00c8 un intervento che si effettua in anestesia locale o spinale, con una piccola incisione obliqua di pochi centimetri a livello del pube verso l'inguine. Mediante l'utilizzo di dispositivi ottici di ingrandimento microchirurgici che permettono di ingrandire il campo operatorio da 4 a 40 volte (Loupes o microscopio operatore) si procede alla ricerca dell'arteria spermatica che deve essere lasciata integra perch\u00e9 una sua lesione comporterebbe un ridotto o assente apporto di sangue arterioso al testicolo. In seguito si identificano alcuni dotti linfatici che sono responsabili del deflusso della parte liquida del sangue, la linfa. I linfatici identificati devono essere risparmiati ove possibile per evitare la comparsa di idrocele (una raccolta di liquido sieroso nella sacca scrotale). Infine si procede all'identificazione delle vene responsabili del reflusso che devono essere legate una per volta e sezionate. L'intervento dura in media 30-45 minuti.\nInterventistica radiologica.\nMeno invasiva (come citato sopra) \u00e8 l'intervento con tecnica di interventistica radiologica, che pu\u00f2 essere eseguita ambulatorialmente: passando attraverso i vasi sanguigni il radiologo giunge alle vene spermatiche che cauterizza. Altra tecnica radiologica, utilizzata quando il cateterismo della vena spermatica risulta impossibile, \u00e8 anterograda. Tale tecnica prevede l'isolamento di una vena del plesso pampiniforme anteriore a valle dell'orifizio inguinale esterno o a livello scrotale, con successiva iniezione della sostanza sclerosante. Il sangue refluo utilizzer\u00e0 il circolo collaterale che si \u00e8 formato durante tutto il tempo delle malattia.\nLa tecnica radiologica (scleroembolizzazione retrograda), nata appositamente per il trattamento della recidiva di varicocele trattato chirurgicamente, si \u00e8 estesa poi egregiamente anche al varicocele primitivo.\nTerapia microchirurgica.\nCon l'introduzione nella pratica clinica del trattamento microchirurgico derivativo del varicocele come proposto da Giancarlo Flati et al. si \u00e8 aggiunta alle tecniche tradizionali un'ulteriore possibilit\u00e0 terapeutica indicata sia nel trattamento primario dell'infertilit\u00e0 legata al varicocele sia nel trattamento del varicocele recidivo dopo tecniche di legature del sistema spermatico. Il trattamento microchirurgico del varicocele mediante esecuzione di bypass micro vascolari tra il sistema spermatico e la vena epigastrica inferiore \u00e8 utilizzabile sia nei pazienti con reflusso reno spermatico sia con reflusso iliaco spermatico nel rispetto delle rispettive situazioni emodinamiche. Il trattamento microchirurgico \u00e8 stato valutato nel lungo termine anche nel trattamento del varicocele recidivo ottenendo un significativo miglioramento dell'infertilit\u00e0 a esso legata.\nRischio di recidiva.\nQueste tecniche, se eseguite da operatori esperti offrono delle buone garanzie di risultati, anche se le linee guida internazionali riportano che il rischio di recidiva o di persistenza del varicocele \u00e8 abbastanza alto (30% nella legatura alta, 10% nella sclerotizzazione retrograda). Inoltre, con la tecnica tradizionale \u00e8 pi\u00f9 facile che si verifichi una legatura accidentale dell'arteria spermatica o la legatura di numerosi vasi linfatici.\nLa terapia microchirurgica del varicocele presenta molti vantaggi rispetto alle precedenti: la possibilit\u00e0 di recidiva o di persistenza \u00e8 del 2-4%.\nPrognosi.\nCirca il 50% dei pazienti sottoposti a trattamento va poi incontro a una normalizzazione della fertilit\u00e0. I migliori risultati (frequenza di gravidanza del 70%) vengono ottenuti in soggetti con conta spermatica pre intervento superiore ai 10 milioni al millilitro.\nIl controllo dei parametri seminali andrebbe fatto non prima di 3-4 mesi dall'intervento.\nRimane comunque la possibilit\u00e0 di recidive, data la natura strutturale della patologia."}
{"id": "261525", "revid": "129019", "url": "https://it.wikipedia.org/wiki?curid=261525", "title": "Alberto Korda", "text": "Prima della rivoluzione castrista era fotografo di moda. Nel 1960 divent\u00f2 fotografo del quotidiano \"Revoluci\u00f3n\" e sempre in quell'anno scatt\u00f2 la nota foto di Guevara, dalla quale non trasse alcun guadagno. Mor\u00ec per un attacco di cuore durante una sua mostra a Parigi nel 2001. Fu seppellito a L'Avana nello stesso anno.\n\"Guerrillero Heroico\".\nAlberto Korda realizz\u00f2 questa famosa immagine del Che grazie a due scatti (uno orizzontale e uno verticale) che fece all'Avana il 5 marzo 1960, durante il funerale per le circa cento vittime dell'esplosione della nave \"Coubre\". Korda utilizz\u00f2 una Leica con una pellicola Kodak Plus-X Pan, che ospitava gi\u00e0 fotogrammi di Jean-Paul Sartre, Simone de Beauvoir e Fidel Castro. Nell'orizzontale negativo originale (dal quale \u00e8 stato ritagliato il solo volto del \"Che\") di profilo a sinistra appare il giornalista argentino Jorge Ricardo Masetti Blanco (\"Comandante Segundo\") di origini bolognesi, fondatore di \"Prensa Latina\" a Cuba e \"desaparecido\" in Argentina nel 1964.\nLa foto del \"Guerrillero Heroico\" divent\u00f2 famosa in tutto il mondo quando l'editore milanese Giangiacomo Feltrinelli si fece regalare i due scatti da Korda e pubblic\u00f2 la famosa foto del Che, sia come poster nel 1967, sia come copertina per il libro \"Diario in Bolivia\" nel 1968. Nel settembre del 2016 la macchina fotografica Leica che si pensa sia stata usata per la famosa foto \u00e8 stata venduta sulla casa d'aste online Catawiki per ."}
{"id": "261531", "revid": "438678", "url": "https://it.wikipedia.org/wiki?curid=261531", "title": "La casa Russia (film)", "text": "La casa Russia (\"The Russia House\") \u00e8 un film del 1990 di Fred Schepisi. \u00c8 tratto dall'omonimo romanzo del 1989 di John le Carr\u00e9.\nTrama.\nNei primi anni della \"glasnost\"', durante una fiera a Mosca, il rappresentante inglese Nicki Landau riceve dall'affascinante Katya Orlova tre quaderni e una lettera, da consegnare segretamente all'editore inglese Barley Blair. Poich\u00e9 Landau, una volta tornato a Londra, non riesce a rintracciare l'editore, consegna tutto ai servizi segreti britannici, dai quali sono analizzati: si tratta di dati scientifici che testimoniano l'incapacit\u00e0 dell'Unione Sovietica nel condurre una guerra nucleare e, di conseguenza, l'inutilit\u00e0 della corsa agli armamenti da parte del blocco occidentale.\nDiscendente da una famiglia di editori, Barley, sfuggito alle responsabilit\u00e0 della sua attivit\u00e0 per dedicarsi al jazz, all'alcol e a lunghi soggiorni in terra straniera, viene ritrovato a Lisbona e interrogato da agenti inglesi della cosiddetta \"Casa Russia\", il cui capo \u00e8 Ned, e statunitensi, con a capo Russell. L'editore dichiara di non conoscere affatto Katya, affermando per\u00f2 di aver incontrato mesi prima a Peredelkino, un piccolo villaggio di scrittori, un intellettuale russo che tutti chiamavano \"Dante\", col quale aveva parlato della pace mondiale e del tradimento verso il proprio Paese che potrebbe essere necessario per ottenerla; in ultimo, Dante aveva fatto promettere a Blair che avrebbe collaborato lealmente con lui, se egli avesse trovato il coraggio di agire.\nConvintisi della sua sincerit\u00e0, gli agenti segreti costringono il riluttante editore a diventare una spia e lo mandano nella capitale russa, dove incontra nuovamente Katya, di cui s'innamora profondamente. La donna, una madre divorziata, gli rivela che Dante \u00e8 in realt\u00e0 un geniale fisico, Jakov Saveljev, da lei amato in giovent\u00f9; questi lavora a Leningrado dove aspetta l'editore, al quale infatti consegna il quarto e pi\u00f9 importante quaderno, rifiutandosi per\u00f2 di incontrare le autorit\u00e0 occidentali e chiedendogli ancora di pubblicare il suo manoscritto.\nDopo un burrascoso colloquio con un colonnello statunitense, e dopo essersi sottoposto alla prova della macchina della verit\u00e0, Barley viene rimandato a Mosca dove ha un incontro d'amore con Katya, insieme alla quale apprende poi che Jakov \u00e8 stato scoperto e sar\u00e0 ucciso. Blair, deciso a salvare Katya e la sua famiglia, tradisce il proprio Paese, riferendo ai servizi segreti sovietici ci\u00f2 che sa, in cambio della promessa che la donna e i suoi potranno lasciare la Russia. Nelle agenzie spionistiche occidentali scoppia di conseguenza un cataclisma, ma Ned comprende le motivazioni di Barley il quale in seguito torna a Lisbona, dove poco tempo dopo lo raggiunge Katya con la famiglia."}
{"id": "261539", "revid": "122842988", "url": "https://it.wikipedia.org/wiki?curid=261539", "title": "Carrozza Eurofima", "text": "Le carrozze Eurofima sono veicoli ferroviari per trasporto di passeggeri finanziate dall'Eurofima, per gli operatori ferroviari nazionali italiano (FS), tedesco (DB), francese (SNCF), belga (SNCB), austriaco (\u00d6BB) e svizzero (FFS).\nGeneralit\u00e0.\nSu una produzione totale di 510 veicoli commissionati nel 1973, l'Italia ne ha acquisiti 103, suddivisi in tre prototipi fuori serie, 30 prima classe e 70 seconda classe.\nLe 500 unit\u00e0 di serie furono acquisite dalle DB, FS, \u00d6BB, SNCF con 100 carrozze ciascuna, dalle FFS con 20 carrozze tutte di 1\u00aa classe, e dalle SNCB con 80 carrozze.\nLe Eurofima sono carrozze specifiche per il traffico a lunga percorrenza, che nelle intenzioni dei costruttori dovevano andare a sostituire le UIC-X pi\u00f9 vecchie nei treni internazionali pi\u00f9 prestigiosi.\nOgni veicolo pu\u00f2 trasportare 54 passeggeri in prima classe in 9 scompartimenti oppure 66 della seconda classe in 11 scompartimenti pi\u00f9 18 su strapuntini.\nNella costruzione di questi veicoli \u00e8 stato utilizzato per la prima volta il concetto di cassa in profilati d'acciaio e lamiera, con finiture in vetroresina: questo concetto altamente innovativo \u00e8 stato poi perfezionato sui veicoli Z1.\nUn'altra innovazione introdotta su questi mezzi \u00e8 rappresentata dalle porte a tenuta ermetica, con chiusura a filo del bordo esterno della cassa, che avevano il vantaggio di rendere il veicolo molto pi\u00f9 silenzioso e aerodinamico, e di proteggere i passeggeri dalle onde di pressione generate dall'ingresso nelle gallerie o dall'incrocio con altri treni.\nPremesse.\nLa realizzazione di questa famiglia di carrozze deriva dalla necessit\u00e0 di elevare il livello di standard nella composizione dei treni a lunga percorrenza in servizio internazionale. Ad eccezione dei TEE, treni di rango e di sola prima classe, la maggior parte dei convogli a materiale ordinario era all'epoca composta da vetture di vecchia concezione, carenti dal punto di vista del confort. Sulla base di due carrozze prodotte dalla LHB nel 1972, il consorzio Eurofima defin\u00ec una serie di criteri per la realizzazione di una nuova famiglia di vetture di elevata qualit\u00e0, sia in prima che in seconda classe, verso la quale andava il 70% delle preferenze della clientela. Furono realizzate liberamente dalle singole aziende costruttrici 10 vetture prototipo, le quali, insieme alle 2 gi\u00e0 citate, furono intensamente testate, sia in test specifici per la valutazione delle qualit\u00e0 dinamiche, sia in composizione a treni ordinari, per valutare il livello di gradimento da parte del pubblico, al fine di scegliere le soluzioni migliori da conglobare nelle vetture di serie. Pur lasciando la massima libert\u00e0 nelle scelte tecniche (carrelli in particolare), le vetture dovevano presentare un elevato livello di confort, sia in prima classe (paragonabile alle vetture TEE), sia in seconda, dove per la prima volta si prevedeva l'adozione generalizzata dell'impianto di climatizzazione. La velocit\u00e0 massima doveva inoltre essere nell'ordine dei 200 km/h, sebbene, almeno presso le FS, fossero autorizzate inizialmente ai soli 160 km/h. \nCostruzione.\nLa costruzione delle carrozze \u00e8 stata ripartita tra sei aziende: Linke-Hoffmann-Busch (100 di 1\u00aa classe), Alsthom (100 di 1\u00aa classe), FIAT Ferroviaria Savigliano (80 di 2\u00aa classe), La Brugeoise et Nivelles (40 di 1\u00aa classe e 60 di 2\u00aa classe), Jenbacher Werke (55 di 1\u00aa classe), Simmering-Graz-Pauker (65 di 2\u00aa classe).\nParte meccanica.\nCassa.\nPer le carrozze fu scelta la colorazione arancione con strisce grigio chiaro, adottata con qualche eccezione perch\u00e9 le ferrovie tedesche verniciarono parte delle carrozze loro assegnate con la livrea TEE rosso-crema, mentre le ferrovie francesi optarono per la livrea Corail.\nCarrelli.\nSono dotate di climatizzatore di serie e su tutti i veicoli di serie sono stati dotati di carrelli di produzione Fiat Ferroviaria modello Fiat Y 270, mentre il primo prototipo italiano montava carrelli Breda e gli altri due prototipi carrelli Fiat da .\nCostruzione.\nAutorizzazione all'esercizio dopo le prove di tipo della prima Z1 consegnata, ordinazione 27 dicembre 1985: treno di prova sulla DD Roma-Firenze, vmax=, treno di E.447, Z, carrozza oscillografica. "}
{"id": "261542", "revid": "104458", "url": "https://it.wikipedia.org/wiki?curid=261542", "title": "Belp", "text": "Belp (toponimo tedesco) \u00e8 un comune svizzero di 11\u00a0534 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nStoria.\n 2012 ha inglobato il comune soppresso di Belpberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBelp \u00e8 servita dall'omonima stazione sulle linee S3 e S31 della rete celere di Berna.\nNel territorio comunale sorge l'aeroporto di Berna; vi ha sede la compagnia aerea SkyWork Airlines.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "261543", "revid": "604467", "url": "https://it.wikipedia.org/wiki?curid=261543", "title": "Gerda Weissensteiner", "text": "Biografia.\nCarriera sportiva.\nQuarta di otto fratelli \u00e8 cresciuta nel maso di famiglia a \"Collepietra\", una frazione del Comune di Cornedo all'Isarco; venne iniziata allo slittino su pista naturale da uno zio all'et\u00e0 di sei anni e ad otto prese parte alle prime competizioni.\nStagioni 1984-1988.\nSpecialista del singolo, dopo aver conquistato la medaglia di bronzo ai campionati europei juniores di slittino su pista naturale di Hoy 1984, su insistenza del suo allenatore dell'epoca ed ex campione Karl Brunner, decise di passare alle competizioni su pista artificiale; inserita da subito in nazionale, prese parte agli europei juniores di Sch\u00f6nau am K\u00f6nigssee 1985, chiusi in undicesima posizione, e l'anno successivo termin\u00f2 quinta ai mondiali di categoria sullo stesso catino tedesco.\nDal 1987, oltre ad ottenere la settima piazza ai campionati continentali juniores di Sarajevo 1987, inizi\u00f2 ad ottenere i suoi primi importanti risultati anche nella categoria maggiore: colse infatti il suo primo podio in Coppa del Mondo finendo terza nella tappa di Valdaora e prese parte ai suoi primi mondiali assoluti di Innsbruck 1987 concludendo la gara al tredicesimo posto; la stagione seguente conquist\u00f2 il titolo iridato juniores a Valdaora 1988, giunse decima nel singolo e ottenne la medaglia di bronzo nella prova a squadre ai campionati europei di Sch\u00f6nau am K\u00f6nigssee 1988 e partecip\u00f2 ai Giochi olimpici di terminando al tredicesimo posto la gara individuale.\nStagioni 1989-1994.\n\u00c8 per\u00f2 a partire dalla stagione 1988/89 che la Weissensteiner cominci\u00f2 ad imporsi con regolarit\u00e0 in tutte le pi\u00f9 importanti competizioni internazionali: in quella stagione colse la sua prima vittoria in Coppa del Mondo a Sch\u00f6nau am K\u00f6nigssee e, con cinque podi ottenuti su sei gare in calendario, concluse al secondo posto la classifica finale di Coppa; ai successivi mondiali di Winterberg 1989 vinse la medaglia d'argento nella prova individuale e quella d'oro nella competizione a squadre. L'annata seguente, oltre ad ottenere nuovamente la seconda posizione finale in Coppa del Mondo, conquist\u00f2 un argento nel singolo e un bronzo a squadre agli europei di Innsbruck 1990 nonch\u00e9 un quinto posto individuale e un argento per nazioni ai mondiali di Calgary 1990; anche nel 1990/91 giunse seconda nella stagione di Coppa mentre nella competizione iridata di Winterberg 1991 fu ottava nel singolo e ottenne il terzo gradino del podio nella prova a squadre.\nL'annata 1991/92, in cui entr\u00f2 a far parte del gruppo sportivo del Corpo forestale dello Stato, si apr\u00ec subito con un podio in Coppa, ma poi sub\u00ec un grave infortunio rompendosi i legamenti del ginocchio sinistro e dovette stare lontana dalle competizioni per due mesi, tornata in pista riusc\u00ec a vincere l'ultima gara del circuito stagionale a Calgary e, due settimane dopo, prese parte alle Olimpiadi di , che concluse in quarta posizione a poco pi\u00f9 di mezzo secondo dal podio, occupato dalle due sorelle austriache Doris e Angelika Neuner e dalla tedesca Susi Erdmann, anche se la gara non fu priva di controversie: le atlete austriache infatti, che dopo la prima giornata erano ai primi tre posti della classifica con le due Neuner e Andrea Tagwerker utilizzarono una tuta innovativa che dava loro vantaggi in termini di aerodinamicit\u00e0; per questo fatto furono presentati ricorsi da parte di alcune delegazioni nazionali, ma dopo due successive riunioni della giuria di appello venne stabilito che quel vantaggio non violasse nessuna norma regolamentaria e cos\u00ec i risultati delle atlete austriache furono omologati.\nLa stagione seguente, con due vittorie e sei podi ottenuti nelle otto tappe di Coppa, conquist\u00f2 la sfera di cristallo e, ai campionati mondiali di Calgary 1993, fece suo anche il titolo iridato, oltre ad ottenere la terza piazza nella prova a squadre; il 1993/94 si apr\u00ec con due vittorie nelle prime due gare di Coppa del Mondo, chiudendo poi la stagione al quinto posto nella classifica finale, prese quindi parte agli europei di Sch\u00f6nau am K\u00f6nigssee 1994 ottenendo la medaglia d'oro sia nella prova individuale sia in quella per nazioni\ne, alla sua terza partecipazione ai Giochi a vinse l'alloro olimpico facendo segnare il miglior tempo in ognuna delle quattro \"manches\" della competizione.\nPochi giorni dopo la vittoria ottenuta in Norvegia venne colpita dalla tragedia della morte di uno dei suoi fratelli in un incidente stradale, durante i funerali uno sciacallo penetr\u00f2 nella sua abitazione rubandole la medaglia olimpica appena conquistata; la medaglia venne poi abbandonata in un campo dal ladro e quindi le fu successivamente riconsegnata da parte delle forze dell'ordine.\nStagioni 1995-1998.\nInaugur\u00f2 la stagione post-olimpica con il podio nella gara di Innsbruck e in classifica generale termin\u00f2 la competizione al quarto posto, mentre ai campionati iridati, svolti sulla medesima pista norvegese che 12 mesi prima aveva ospitato i Giochi, ottenne due medaglie: quella di bronzo nel singolo e quella d'argento nella gara a squadre; l'annata seguente fu nuovamente seconda nella classifica finale di Coppa, nella rassegna continentale di Sigulda 1996 giunse sesta nel singolo e terza nella competizione per squadre nazionali e ai mondiali di Altenberg 1996 fu terza sia nella prova individuale sia in quella a squadre; nella successiva manifestazione iridata svoltasi ad Innsbruck 1997 biss\u00f2 il bronzo nella prova a squadre ma non riusc\u00ec a portare a termine la gara del singolo, a causa di un rovinoso incidente lungo il tracciato che non ebbe gravi conseguenze per l'atleta, ma che comport\u00f2 la rottura della slitta.\nL'edizione di Coppa 1997/98 si apr\u00ec con un nuovo podio nella tappa di Sigulda e, grazie ad una condotta regolare della stagione, senza ottenere altri acuti, vinse per la seconda volta la sfera di cristallo, agli europei di Oberhof 1998 fin\u00ec sesta nel singolo e vinse la medaglia d'argento nella gara a squadre; l'appuntamento pi\u00f9 importante dell'anno furono i Giochi olimpici di , in cui ebbe l'onore di sfilare come portabandiera della delegazione italiana durante la cerimonia d'apertura, occasione in cui giunse solamente nona, peggior risultato di tutta la stagione, determinato anche da materiali poco performanti su una pista scarsamente ghiacciata a causa delle relativamente alte temperature dell'aria e della sua posizione troppo esposta alla luce diretta del Sole.\nStagione 1999, il ritiro ed il successivo passaggio al bob.\nNella stagione 1998/99 prese parte alle prime tre tappe di Coppa del Mondo, ma, a seguito delle diverse polemiche sorte con gli allenatori e con lo staff dirigenziale della federazione, decise repentinamente di ritirarsi dalle competizioni abbandonando il ritiro della squadra a Winterberg, dove avrebbe dovuto disputare la successiva tappa del circuito internazionale; nonostante il successivo tentativo di appianare le divergenze in una riunione tra vertici federali, allenatori e atleti la Weissensteiner non torn\u00f2 pi\u00f9 sulla sua decisione. Conclusasi la stagione agonistica questa crisi in seno alla nazionale di slittino port\u00f2 ad un rinnovamento dei quadri dirigenziali e tecnici, ed entr\u00f2 a far parte dello staff azzurro in qualit\u00e0 di allenatrice della squadra juniores.\nNel febbraio del 2001, nonostante le prime perplessit\u00e0 iniziali, raccolse l'invito dei vertici FISI, che intendevano allestire un team nel bob a due femminile per prendere parte all'esordio olimpico della disciplina a , e insieme alla conterranea Antonella Bellutti, anch'essa da poco ritiratasi dalle competizioni e due volte campionessa olimpica nel ciclismo su pista ad e a , scese per la prima volta in qualit\u00e0 di pilota a bordo del nuovo mezzo sulla pista olimpica di Igls.\nStagioni 2002-2006.\nSciolte le ultime riserve le due bolzanine presero il via nella Coppa del Mondo 2001/02, l'esordio avvenne a Winterberg il 10 novembre 2001 dove ottennero l'undicesimo posto, e, nonostante qualche intoppo come il rovesciamento occorso loro sulla pista di K\u00f6nigssee che lasci\u00f2 anche qualche acciacco fisico e soprattutto la mancanza di esperienza nella disciplina rispetto alle altre contendenti\n, la stagione si concluse con l'undicesimo posto nella classifica generale, che permise loro di guadagnare la carta olimpica per ; in questa competizione terminarono la prova con una lusinghiera settima posizione.\nDopo i Giochi la Bellutti decise di terminare definitivamente la propria carriera agonistica, mentre la Weissensteiner scelse di continuare in vista delle successive Olimpiadi casalinghe di e, insieme alla nuova frenatrice ed ex velocista Jennifer Isacco, prese il via nella successiva stagione di Coppa; questo nuovo sodalizio esord\u00ec vincendo la tappa inaugurale di Calgary il 22 novembre 2002 e, con altri tre podi ottenuti nelle otto prove in programma, concluse al terzo posto la classifica generale ed ai seguenti campionati mondiali di Winterberg 2003 termin\u00f2 la gara in quinta posizione; l'annata 2003/04 la vide nuovamente terza classificata nel massimo circuito internazionale, nella rassegna continentale di Sigulda 2004 giunse quinta mentre nella prova iridata di Sch\u00f6nau am K\u00f6nigssee 2004 fin\u00ec al settimo posto.\nNella stagione 2004/05 concluse settima nella graduatoria finale di Coppa, negli europei di Altenberg 2005 fu quinta e ai mondiali di Calgary 2005 termin\u00f2 sesta; l'annata successiva torn\u00f2 nuovamente sul podio in una gara di Coppa a Sankt Moritz, dietro alla pilota canadese Helen Upperton e a quella tedesca Sandra Kiriasis, tale gara era valevole anche per l'assegnazione del titolo continentale. L'appuntamento \"clou\" della stagione furono i Giochi olimpici in cui l'equipaggio italiano, nonostante fosse incorso in un piccolo errore durante la prima discesa ed il solito tributo pagato in termini di tempo di spinta rispetto alla maggior parte di tutte le altre compagini in gara, colse la medaglia di bronzo; dopo questo ultimo storico risultato la Weissensteiner si ritir\u00f2 definitivamente dalle competizioni.\nBilancio della carriera.\nIl bilancio finale della sua carriera \u00e8 di due medaglie olimpiche, undici mondiali, otto europee, due Coppe del Mondo, trentacinque podi e quattordici gare vinte in prove di Coppa del Mondo; la maggior parte di questi risultati sono stati ottenuti nello slittino, di cui \u00e8 stata una delle pi\u00f9 grandi interpreti della disciplina, nonostante il suo fisico non fosse propriamente adatto a questo sport, non essendo n\u00e9 alta n\u00e9 \"stazzata\", fatto quest'ultimo che la costringeva a scendere in pista zavorrata. Prima di lei solo la sovietica Vera Zozulja era riuscita a conquistare tutte e quattro le pi\u00f9 importanti competizioni del panorama slittinistico mondiale in campo femminile; questa impresa verr\u00e0 poi eguagliata in seguito solo dalle tedesche Silke Kraushaar-Pielach, Sylke Otto, Tatjana H\u00fcfner e Natalie Geisenberger, anch'esse capaci di completare il poker di vittorie che comprende Olimpiade, mondiale, Coppa del Mondo e campionato europeo.\n\u00c8 una tra i pochissimi atleti, e a tutt'oggi la prima ed unica italiana, capaci di conquistare medaglie ai Giochi olimpici in due sport differenti e, con sei partecipazioni alle Olimpiadi, detiene il primato italiano di presenze nella massima kermesse sportiva invernale a parimerito con gli altri due slittinisti Wilfried Huber e Armin Z\u00f6ggeler.\nCarriera da allenatrice.\nDopo il suo definitivo addio alle competizioni, proprio come gi\u00e0 successo in occasione del suo primo ritiro, venne inserita nello staff tecnico della nazionale azzurra di slittino in qualit\u00e0 di allenatrice delle squadre giovanili, incarico che a tutt'oggi continua a mantenere. "}
{"id": "261546", "revid": "109313765", "url": "https://it.wikipedia.org/wiki?curid=261546", "title": "Belpberg", "text": "Belpberg (toponimo tedesco) \u00e8 una frazione di 423 abitanti del comune svizzero di Belp, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 5,7\u00a0km\u00b2 e che comprendeva anche le frazioni di Heitern (parzialmente), Hofstetten, Linden (sede comunale) e Oberh\u00e4usern, 2012 \u00e8 stato accorpato al comune di Belp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "261547", "revid": "6923", "url": "https://it.wikipedia.org/wiki?curid=261547", "title": "Psammetico III", "text": "\u00c8 considerato l'ultimo sovrano d'etnia nativa d'Egitto prima della dominazione persiana.\nBiografia.\nIl regno di Psamm\u00e8tico III (gr. \u03a8\u03b1\u03bc\u03bc\u03ae\u03c4\u012d\u03c7\u03bf\u03c2) dur\u00f2 al massimo un anno, e probabilmente meno. Sesto Africano lo chiama Psammecherites e gli attribuisce un regno di sei mesi mentre Eusebio di Cesarea non lo prende neppure in considerazione. L'unica data che possediamo, da una stele proveniente dal Serapeo di Saqqara, \u00e8 il 1\u00ba anno di regno.\nQuando alla morte del padre Amasis Psammetico sal\u00ec al trono il destino dell'Egitto era ormai segnato: Cambise II era ormai alle porte del paese che poteva opporre all'esercito persiano solo un piccolo nucleo di mercenari greci e truppe locali.\nDopo aver sconfitto nel 525 a.C. l'esercito egizio nella battaglia di Pelusio, Cambise pose d'assedio le principali citt\u00e0 che dovettero arrendersi una dopo l'altra; ultima fu Menfi che, difesa da mercenari greci, si arrese dopo un lungo assedio.\nSulla sorte toccata a Psammetico III le varie fonti dissentono: secondo alcuni Cambise mise subito a morte il sovrano sconfitto; secondo altri in un primo tempo lo tratt\u00f2 onorevolmente per poi farlo giustiziare a seguito di un tentativo di rivolta; una terza versione dei fatti vorrebbe Psammetico fuggitivo di cui si perdono le notizie.\nCambise, dopo la vittoria, si incoron\u00f2 re dell'Egitto dando vita a quella che Manetone chiama XXVII dinastia; in pratica per pi\u00f9 di un secolo la terra del Nilo non sar\u00e0 altro che una satrapia del grande impero persiano.\nCome per i suoi omonimi predecessori (Psammetico I e Psammetico II) le incertezze sul significato del \"nomen\" potrebbero derivare solamente da un originario errore di trascrizione di un nome assiro."}
{"id": "261550", "revid": "110157", "url": "https://it.wikipedia.org/wiki?curid=261550", "title": "Gelterfingen", "text": "Gelterfingen (toponimo tedesco) \u00e8 una frazione di 286 abitanti del comune svizzero di Kirchdorf, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 3,5\u00a0km\u00b2 e che comprendeva anche le frazioni di Kramburg ed Eggenhorn, il 1\u00ba gennaio 2018 \u00e8 stato accorpato a Kirchdorf assieme agli altri comuni soppressi di M\u00fchledorf e Noflen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "261551", "revid": "120560648", "url": "https://it.wikipedia.org/wiki?curid=261551", "title": "Viktor Amazaspovi\u010d Ambarcumjan", "text": "Consegu\u00ec eminenti risultati ai tempi dell'Unione Sovietica. Considerato un pioniere dell'astrofisica teorica, egli studi\u00f2 la cosmogonia delle stelle e delle galassie, la dinamica stellare e le nebulose. Nel 1947 scopr\u00ec l'esistenza delle associazioni stellari; avanz\u00f2 inoltre l'ipotesi che le stelle T Tauri siano relativamente giovani e che le associazioni stellari siano formazioni effimere.\nBiografia.\nViktor Ambartsumian nacque a Tbilisi, in Georgia, il 5 settembre secondo l'allora vigente calendario giuliano. Dopo la laurea presso l'Universit\u00e0 di Leningrado, Ambartsumian frequent\u00f2 l'Osservatorio di Pulkovo dal 1928 al 1931, assieme al collega Belopolsky.\nDopo l'Osservatorio di Pulkovo, Ambartsumian frequent\u00f2 l'Osservatorio di Byurakan \u2014 che fond\u00f2 nel 1946 e di cui fu direttore \u2014, l'Universit\u00e0 di Erevan e l'Accademia Armena delle Scienze, che presiedette dal 1947 al 1993. A partire dal 1953 fu inoltre un membro dell'Accademia russa delle scienze. Presiedette l'Unione Astronomica Internazionale nel periodo 1961\u20131964. Ebbe quattro figli: Ruben, Rafail, Karine ed Egine.\nAttivit\u00e0.\nDurante il periodo di Pulkovo, Ambartsumian insegn\u00f2 presso l'Universit\u00e0 di Leningrado e pubblic\u00f2 il primo libro di testo russo in materia di astrofisica teorica. La maggior parte dei suoi interessi scientifici riguardavano i principi di invarianza applicati alla teoria del trasferimento radiativo, i problemi inversi in astrofisica, e l'approccio empirico ai problemi dell'origine e dell'evoluzione delle stelle e delle galassie.\nEgli fu il primo a suggerire che le stelle di tipo T Tauri fossero molto giovani e a suggerire che le associazioni stellari circostanti fossero in espansione. Dimostr\u00f2 come nelle galassie siano tuttora in corso processi evolutivi come la perdita di massa; studi\u00f2 il mezzo interstellare, le radiogalassie e i nuclei galattici attivi; organizz\u00f2 due importanti conferenze sul SETI presso l'Osservatorio di Byurakan nel 1964 e nel 1972."}
{"id": "261552", "revid": "1001457", "url": "https://it.wikipedia.org/wiki?curid=261552", "title": "Viktor Ambartsumian", "text": ""}
{"id": "261558", "revid": "1910023", "url": "https://it.wikipedia.org/wiki?curid=261558", "title": "Terrazzo (araldica)", "text": "Terrazzo o terreno \u00e8 un termine utilizzato in araldica per indicare una striscia di terra al naturale nella punta dello scudo, che pu\u00f2 essere \"ristretta\".\nLa maggior parte degli araldisti preferisce il termine \"terrazzo\", dal quale deriva direttamente il termine terrazzato. L'elemento caratterizzante del terrazzo rispetto alla pianura \u00e8 l'andamento scabroso e irregolare della sua superficie superiore, simile a quello del terreno naturale. La scabrosit\u00e0 \u00e8 solitamente costituita dallo strato erboso. Alcuni ritengono che il \"terrazzo\" abbia un'altezza pari al terzo inferiore dello scudo e, quindi, sia l'equivalente scabroso della \"campagna\" e non della \"pianura\"."}
{"id": "261560", "revid": "125605745", "url": "https://it.wikipedia.org/wiki?curid=261560", "title": "Medaglia d'oro della Royal Astronomical Society", "text": "La medaglia d'oro \u00e8 la pi\u00f9 alta onorificenza attribuita dalla Royal Astronomical Society in Inghilterra. La medaglia riproduce l'immagine del 40-foot telescope costruito da William Herschel e riporta la scritta in latino \"QUICQUID NITET NOTANDUM\" (\"tutto ci\u00f2 che splende \u00e8 da osservare\").\nStoria.\nNei primi anni venne assegnata anche pi\u00f9 di una medaglia per anno, ma a partire dal 1833 si decise di attribuire un'unica onorificenza annuale. Questo caus\u00f2 una disputa in occasione della scoperta di Nettuno, nel 1846, quando molti ritennero che il premio si sarebbe dovuto suddividere equamente fra John Couch Adams e Urbain Le Verrier. In seguito alla controversia, nessun premio venne attribuito nel 1847.\nLa questione fu risolta con l'assegnazione, nel 1848, di 12 \"medaglie testimoniali\" a vari scienziati fra cui Adams e Le Verrier; nel 1849 la consegna della medaglia riprese secondo la tradizione con il limite di una per anno. Adams e Le Verrier ottennero la medaglia d'oro rispettivamente nel 1866 e nel 1868. Fu lo stesso Adams, in qualit\u00e0 di presidente di turno dell'associazione, a consegnare la medaglia a Le Verrier.\nDal 1964 \u00e8 invalso l'uso di attribuire due onorificenze per anno, ma in due settori diversi, una nel campo dell'astronomia ed una nel campo della geofisica.\nMedaglie d'Argento.\nQuesto tipo di medaglia fu attribuito solamente in due occasioni."}
{"id": "261562", "revid": "1516566", "url": "https://it.wikipedia.org/wiki?curid=261562", "title": "Terza (araldica)", "text": "Terza (in francese \"tierce\") \u00e8 un termine utilizzato in araldica per indicare tre strisce parallele, per lo pi\u00f9 rettilinee e che si possono disporre nelle varie direzioni araldiche. La terza occupa, di norma, lo stesso spazio della pezza secondo cui \u00e8 ordinata."}
{"id": "261563", "revid": "1543377", "url": "https://it.wikipedia.org/wiki?curid=261563", "title": "Osservatorio di Byurakan", "text": "L'osservatorio di Byurakan \u00e8 un osservatorio astronomico condotto e gestito dall'Accademia armena delle scienze. \u00c8 situato a Byurakan, villaggio sulle pendici del monte Aragats, in Armenia.\nStoria.\nNel corso della sua storia, iniziata nel 1942 con la fondazione da parte di Viktor Amazaspovi\u010d Ambarcumjan, l'osservatorio ha compiuto diverse scoperte scientifiche di rilievo, fra cui l'individuazione di stelle a flare, supernovae, oggetti di Herbig-Haro e nebulose cometarie.\nDopo il crollo dell'Unione Sovietica, i fondi a disposizione dell'osservatorio si sono drasticamente ridotti.\nVi si sono svolte due importanti conferenze sul progetto SETI.\nDotazione.\nIl telescopio principale dell'osservatorio di Byurakan \u00e8 un riflettore Cassegrain da 2,6 metri; sono inoltre in dotazione due riflettori Schmidt da 1 e 0,5 metri, oltre a numerosi telescopi minori."}
{"id": "261564", "revid": "287204", "url": "https://it.wikipedia.org/wiki?curid=261564", "title": "Teschio di cervo", "text": "Teschio di cervo \u00e8 un termine utilizzato in araldica per indicare la figura di una testa di cervo scarnificata e orientata di fronte."}
{"id": "261565", "revid": "28530", "url": "https://it.wikipedia.org/wiki?curid=261565", "title": "G.222", "text": ""}
{"id": "261568", "revid": "1516566", "url": "https://it.wikipedia.org/wiki?curid=261568", "title": "Tiro (araldica)", "text": "Tiro \u00e8 un termine utilizzato in araldica per indicare una linea di partizione e numero degli scacchi nel senso orizzontale di uno scaccato."}
{"id": "261572", "revid": "104458", "url": "https://it.wikipedia.org/wiki?curid=261572", "title": "Wald (Berna)", "text": "Wald (toponimo tedesco) \u00e8 un comune svizzero di 1\u00a0171 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Wald \u00e8 stato istituito 2004 con la fusione dei comuni soppressi di Englisberg e Zimmerwald.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "261577", "revid": "1516566", "url": "https://it.wikipedia.org/wiki?curid=261577", "title": "Torre (araldica)", "text": "Torre \u00e8 un termine utilizzato in araldica per indicare un edificio fortificato, eminente, tondo e merlato alla guelfa o alla ghibellina di tre pezzi. La torre di forma rotonda non si blasona, mentre va descritta quella di forma quadrata o rettangolare. \nLe varianti vanno indicate, la torre pu\u00f2 essere a pi\u00f9 \"palchi\" ed anche \"coperta\". La torre \u00e8 detta \"torricellata\" quando \u00e8 sormontata da una o pi\u00f9 torricelle di minore dimensione. La torre pu\u00f2 essere \"finestrata\". In tal caso \u00e8 necessario blasonare il numero delle finestre, se aperte o chiuse e la disposizione.\nLa torre indica frequentemente \"nobilt\u00e0 antica e cospicua\" in quanto solo le famiglie potenti e illustri potevano costruire delle torri. \u00c8 simbolo di \"dominio feudale\", \"forza\" e \"costanza\". La torre \u00e8 stata spesso assunta nello stemma da chi aveva scavalcato per primo le mura di una fortezza assediata."}
{"id": "261578", "revid": "21079", "url": "https://it.wikipedia.org/wiki?curid=261578", "title": "Asse di rotazione", "text": ""}
{"id": "261580", "revid": "104458", "url": "https://it.wikipedia.org/wiki?curid=261580", "title": "Kehrsatz", "text": "Kehrsatz (toponimo tedesco) \u00e8 un comune svizzero di 4\u00a0258 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKehrsatz \u00e8 servito dalle stazioni di Kehrsatz e di Kehrsatz Nord sulla ferrovia G\u00fcrbetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "261582", "revid": "399", "url": "https://it.wikipedia.org/wiki?curid=261582", "title": "Osservatorio di Pulkovo", "text": "L'osservatorio spaziale di Pulkovo () \u00e8 il principale osservatorio astronomico dell'Accademia russa delle scienze, situato circa 19 km a sud di San Pietroburgo sulle Alture di Pulkovo (75 m sul livello del mare).\nStoria.\nLa costruzione dell'osservatorio fu diretta dall'architetto A. P. Bryulliov ed ebbe termine nel 1839. Il suo primo direttore \u2014 a partire dal 1861 \u2014 fu l'eminente scienziato russo Vasili Yakovlevich Struve, cui succedette il figlio Otto Vasiliyevich Struve. La strumentazione dell'osservatorio era estremamente moderna, e comprendeva il pi\u00f9 grande rifrattore da 38 centimetri del mondo. La principale attivit\u00e0 di ricerca fu la determinazione delle coordinate stellari e delle costanti astronomiche, oltre all'individuazione di stelle doppie. Le attivit\u00e0 dell'osservatorio comprendevano anche l'analisi geografica del territorio russo e lo sviluppo della navigazione. Vennero redatti cataloghi stellari contenenti le posizioni di 374 (e successivamente 558) stelle negli anni 1845, 1865, 1885, 1905 e 1930.\nIn occasione del cinquantesimo anniversario dell'osservatorio venne costruito un laboratorio di astrofisica dotato del pi\u00f9 grande rifrattore da 76 cm del mondo. La ricerca in quel campo guadagn\u00f2 ulteriore impulso con la nomina a direttore di Feodor Bredikhin, nel 1890, e con il trasferimento di Aristarkh Belopolsky (specializzato nella spettroscopia stellare e nello studio del Sole) dall'osservatorio di Mosca. Nel 1923 l'osservatorio fu dotato di un grande spettrografo di Littrow, e nel 1940 di un telescopio solare orizzontale fabbricato presso Leningrado. Gi\u00e0 con l'installazione di un astrografo nel 1894 l'osservatorio pot\u00e9 orientare le proprie attivit\u00e0 di ricerca verso l'astrofotografia; nel 1927, sfruttando nuovi strumenti, un gruppo di astronomi russi catalog\u00f2 le stelle delle regioni circumpolari del cielo boreale. Con la costruzione del telescopio zenitale nel 1904 iniziarono le attivit\u00e0 di osservazione dei movimenti dei poli celesti. Nel 1920 ebbe inizio la trasmissione via radio del segnale orario esatto. \nL'osservatorio di Pulkovo si occup\u00f2 anche di attivit\u00e0 geodetiche. ebbe un ruolo rilevante nella misura dell'angolo d'arco del meridiano dal Danubio all'oceano Artico (il cosiddetto Arco geodetico di Struve, calcolato negli anni compresi fra il 1816 e il 1855), e nella triangolazione di Spitsbergen (negli anni 1899-1901). Geodeti ed idrografi militari erano soliti lavorare all'interno dell'istituzione. Il meridiano di Pulkovo, che attraversava il centro dell'edificio principale dell'osservatorio ed era situato a 30\u00b019,6' ad est di Greenwich, divenne il punto di riferimento per tutte le mappe geografiche dell'Unione Sovietica.\nGli scienziati di Pulkovo attivarono due gemellaggi in modo da poter osservare le stelle dei cieli meridionali, invisibili a quella latitudine. Vennero quindi stretti accordi con la stazione astrofisica del villaggio di Simeiz, in Crimea, un piccolo osservatorio privato consegnato all'osservatorio dall'astrofilo N. S. Maltsev nel 1908, e con la stazione astrometrica di Nikolaev (Mykola\u00efv), un ex osservatorio della Marina sovietica (oggi osservatorio di Nikolaev).\nStoria recente.\nLo staff dell'osservatorio fu duramente colpito dalle Grandi purghe: numerosi astronomi di Pulkovo, fra cui il direttore Boris Gerasimovich, vennero arrestati e condannati a morte sul finire degli anni 1930.\nFin dall'inizio della grande guerra patriottica l'osservatorio divenne oggetto di bombardamenti e raid aerei da parte della Germania. Gli edifici del complesso vennero completamente rasi al suolo, insieme alla preziosa strumentazione e alla maggior parte della biblioteca, di inestimabile valore. I russi riuscirono a salvare solamente alcuni strumenti di medie dimensioni.\nAncora prima del termine della seconda guerra mondiale il governo sovietico decise di restaurare l'osservatorio; nel 1946, ripulito il terreno dalle macerie, iniziarono i lavori di ricostruzione. Nel maggio 1954 l'osservatorio riapr\u00ec, con nuovi strumenti e un gran numero di dipendenti e di progetti di ricerca. Vennero istituiti nuovi dipartimenti, come il Dipartimento di radioastronomia e il Dipartimento di strumentazione. I vecchi strumenti sopravvissuti al bombardamento vennero riparati, modernizzati e rimessi in funzione. I nuovi macchinari installati comprendevano un rifrattore da 65 cm, un telescopio polare fotografico, un grande telescopio zenitale, un interferometro stellare, due telescopi solari, un coronografo ed un grande radiotelescopio. La stazione di Simeiz divenne parte del nuovo osservatorio astrofisico di Crimea dell'Accademia russa delle scienze nel 1945. Vennero inoltre costruita la stazione astronomica del Monte Kislovodsk e un laboratorio presso Blagove\u0161\u010densk. L'osservatorio organizz\u00f2 numerose spedizioni per la determinazione di differenze di longitudine, l'osservazione dei passaggi di Venere e delle eclissi solari. Nel 1962 l'osservatorio diresse una spedizione in Cile per osservare il cielo meridionale."}
{"id": "261583", "revid": "599013", "url": "https://it.wikipedia.org/wiki?curid=261583", "title": "Franz Klammer", "text": "Soprannominato \"Kaiser Franz\", fu l'atleta pi\u00f9 vittorioso nelle gare di discesa libera della seconda met\u00e0 degli anni 1970 ed \u00e8 considerato il pi\u00f9 forte discesista di tutti i tempi. Per due volte portabandiera dell'Austria ai Giochi olimpici invernali ( e ), nel suo palmar\u00e8s figurano tra l'altro il titolo olimpico nella discesa libera a , quello iridato nella combinata a Sankt Moritz 1974 e cinque Coppe del Mondo di discesa libera.\nBiografia.\nCarriera sciistica.\nKlammer nacque a Mooswald, comune in seguito aggregato a Fresach in Austria, in una famiglia di agricoltori; datagli l'opportunit\u00e0 di intraprendere lo sci, vi si appassion\u00f2 ben presto.\nStagioni 1973-1975.\nIn Coppa del Mondo il suo primo piazzamento di rilievo fu il 5\u00ba posto ottenuto nella discesa libera della Saslong, in Val Gardena, il 15 dicembre 1972; nella stessa stagione ottenne il suo primo podio nel circuito, sempre in discesa libera, a Sankt Anton am Arlberg il 3 febbraio (2\u00ba) e a fine stagione ottenne il suo unico podio in carriera in slalom gigante, il 2 marzo a Mont-Sainte-Anne.\nNel 1973-1974 conquist\u00f2 la sua prima vittoria in Coppa del Mondo, nella discesa libera di Schladming del 22 dicembre, e partecip\u00f2 ai Mondiali di Sankt Moritz, dove vinse la medaglia d'oro nella combinata, quella d'argento nella discesa libera e si classific\u00f2 10\u00ba nello slalom gigante; a fine stagione risult\u00f2 2\u00ba nella classifica della Coppa del Mondo di discesa libera, battuto dallo svizzero Roland Collombin di 20 punti.\nNella stagione 1974-1975 Klammer realizz\u00f2 una serie di vittorie in diverse classiche discese libere di Coppa del Mondo: il 5 gennaio sulla Kandahar di Garmisch-Partenkirchen, l'11 gennaio sulla Lauberhorn di Wengen, il 18 gennaio sulla Streif di Kitzb\u00fchel e il 21 marzo sulla Saslong della Val Gardena. Questi successi, assieme ad altri piazzamenti di rilievo (quell'anno i suoi podi furono nove, con otto vittorie), gli consentirono di vincere la sua prima Coppa del Mondo di discesa libera, superando in classifica il connazionale Werner Grissmann di 44 punti, e di piazzarsi 3\u00ba in quella generale.\nStagioni 1976-1978.\nAnche nel 1975-1976 lo sciatore carinziano ottenne prestigiosi successi in Coppa del Mondo, tra i quali la discesa libera della 3-Tre di Madonna di Campiglio il 12 dicembre, la discesa libera e la combinata di Wengen del 10 e 11 gennaio e, per la seconda volta in carriera, la discesa libera della Streif di Kitzb\u00fchel il 25 gennaio; a fine stagione si aggiudic\u00f2 la sua seconda coppa di cristallo di discesa libera, con 47 punti di vantaggio sull'italiano Herbert Plank. Ai XII Giochi olimpici invernali di , dopo esser stato portabandiera dell'Austria durante la cerimonia di apertura, Klammer vinse la medaglia d'oro nella discesa libera, valida anche ai fini dei Mondiali 1976, con un vantaggio di 33 centesimi sul campione uscente, lo svizzero Bernhard Russi, suo grande rivale. In quella sua prima presenza olimpica Klammer prese parte anche alla gara di slalom gigante, senza concluderla.\nNel 1976-1977 in Coppa del Mondo ottenne sette podi con sei vittorie, tra le quali le discese libere di Garmisch-Partenkirchen (8 gennaio), Kitzb\u00fchel (15 gennaio) e Wengen (22 gennaio), e vinse la sua terza Coppa di specialit\u00e0 con 24 punti in pi\u00f9 del compagno di squadra Josef Walcher; si piazz\u00f2 inoltre al 3\u00ba posto nella classifica generale. Anche nel 1977-1978, dopo aver partecipato ai Mondiali di Garmisch-Partenkirchen piazzandosi 5\u00ba nella discesa libera, vinse - per la quarta volta consecutiva (impresa eguagliata solo 43 anni dopo da Beat Feuz) - la coppa di cristallo di specialit\u00e0, con quattro podi stagionali complessivi (due le vittorie) e 22 punti di vantaggio su Walcher.\nStagioni 1979-1985.\nNegli anni successivi la carriera di Klammer sub\u00ec un netto calo di rendimento, dovuto anche a gravi problemi familiari; non partecip\u00f2 ai XIII Giochi olimpici invernali di e ai Mondiali di Schladming 1982 si classific\u00f2 7\u00ba nella discesa libera. Torn\u00f2 alla vittoria in Coppa del Mondo il 20 dicembre 1982 in Val Gardena e chiuse la stagione 1982-1983 aggiudicandosi la sua quinta (record tuttora imbattuto) e ultima Coppa del Mondo di discesa libera, con 3 punti di vantaggio sullo svizzero Conradin Cathomen.\nIl 21 gennaio 1984 vinse nuovamente la discesa libera di Kitzb\u00fchel, divenendo cos\u00ec il secondo atleta a raggiungere il traguardo delle quattro vittorie sulla Streif dopo Karl Schranz; quel successo fu l'ultimo conquistato da Klammer in Coppa del Mondo mentre l'ultimo podio, sempre in discesa libera, fu quello che ottenne il 28 gennaio seguente a Garmisch-Partenkirchen (3\u00ba). Ai Olimpiadi di , suo congedo olimpico, fu per la seconda volta portabandiera dell'Austria durante la cerimonia di apertura e chiuse la gara di discesa libera al 10\u00ba posto. Al congedo iridato, Bormio 1985, si piazz\u00f2 5\u00ba nella discesa libera; il suo ultimo piazzamento in carriera fu il 10\u00ba posto ottenuto nella discesa libera di Coppa del Mondo disputata a Bad Kleinkirchheim il 14 febbraio dello stesso anno.\nBilancio della carriera.\nAnche se la vittoria nella classifica generale di Coppa del Mondo rest\u00f2 quasi sempre fuori dalla sua portata (soprattutto per il concentrarsi di Klammer sulla discesa libera), vinse la Coppa del Mondo di discesa libera cinque volte. Ha ottenuto 9 piazzamenti fra i primi dieci in slalom gigante (fra cui un terzo posto), mentre non ha mai totalizzato punti in slalom speciale. Ha invece chiuso 6 volte gare di combinata fra i primi dieci, con un successo e due terzi posti. Non prese mai parte a supergiganti, introdotti nel 1982.\nI successi nella coppa di discesa giunsero nel 1975, nel 1976, nel 1977, nel 1978 e nel 1983. La stagione 1974-1975 fu eccezionale, in quanto vinse otto delle nove discese libera in programma. Non ottenne punti solo nella gara di Meg\u00e8ve, ; se avesse concluso la prova almeno al 4\u00ba posto, avrebbe conquistato, grazie anche ai punti ottenuti in slalom gigante e in combinata, la Coppa del Mondo assoluta, andata invece all'italiano Gustav Th\u00f6ni con 10 punti di vantaggio sullo stesso Klammer, piazzatosi al terzo posto al classifica generale e 5 sullo svedese Ingemar Stenmark secondo.\nSi ritir\u00f2 nel 1985, dopo aver vinto venticinque gare di discesa libera in Coppa del Mondo.\nAltre attivit\u00e0.\nDopo il ritiro Klammer si dedic\u00f2 per alcuni anni all'automobilismo e in seguito al golf.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nKB = combinata"}
{"id": "261585", "revid": "27723", "url": "https://it.wikipedia.org/wiki?curid=261585", "title": "Grande Parete", "text": ""}
{"id": "261587", "revid": "104458", "url": "https://it.wikipedia.org/wiki?curid=261587", "title": "K\u00f6niz", "text": "K\u00f6niz (toponimo tedesco) \u00e8 un comune svizzero di 41\u00a0507 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nStoria.\nNel territorio sono presenti vari siti dell'et\u00e0 del bronzo e del ferro, oltre a tenute romane (villae rusticae) e campi di sepoltura altomedievali; risulta menzionato per la prima volta nel 1011 come \"Chunicis\" . Il comune di K\u00f6niz \u00e8 stato istituito nel 1834; e corrisponde al territorio dell'ex parrocchia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nNella frazione Wabern hanno sede il METAS (Istituto federale di metrologia) e lo Swisstopo (Ufficio federale di topografia); a K\u00f6niz si trova l'Archivio PTT.\nCultura.\nLa citt\u00e0 ospita dal 1977 il festival musicale Gurtenfestival.\nGeografia antropica.\n, poich\u00e9 gli abitanti sono distribuiti su molti singoli villaggi (frazioni). La citt\u00e0 di K\u00f6niz \u00e8 suddivisa in 11 quartieri:\nTra le varie frazioni, figurano Mittelh\u00e4usern e Schwanden.\nInfrastrutture e trasporti.\nK\u00f6niz \u00e8 servita dalle stazioni di Th\u00f6rishaus Dorf, di Th\u00f6rishaus, di Oberwangen e di Niederwangen sulla ferrovia Losanna-Berna, dalla stazione di Wabern bei Bern sulla G\u00fcrbetalbahn e dalle stazioni di Liebefeld, di K\u00f6niz, di Moos, di Gasel, di Niederscherli e di Mittelh\u00e4usern sulla ferrovia Berna-Schwarzenburg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "261588", "revid": "3831", "url": "https://it.wikipedia.org/wiki?curid=261588", "title": "La casa del marmo - Museo del Marmo Artificiale", "text": ""}
{"id": "261592", "revid": "2225", "url": "https://it.wikipedia.org/wiki?curid=261592", "title": "Cristian Ghedina", "text": ""}
{"id": "261596", "revid": "224230", "url": "https://it.wikipedia.org/wiki?curid=261596", "title": "Actore non probante, reus absolvitur", "text": "Il brocardo \"actore non probante, reus absolvitur\" (letteralmente: 'se l'attore non fornisce le prove, il convenuto viene assolto') esprime un fondamentale principio giuridico in materia processuale, in virt\u00f9 del quale colui che agisce in giudizio deve fornire le prove che stanno a fondamento del suo diritto; in caso contrario, la vittoria della lite sar\u00e0 dell'altra parte (il convenuto nel processo civile).\nIl principio \u00e8 espressamente previsto nel codice civile italiano all'art. 2697: \"Chi vuol far valere un diritto in giudizio deve provare i fatti che ne costituiscono il fondamento\"."}
{"id": "261598", "revid": "932277", "url": "https://it.wikipedia.org/wiki?curid=261598", "title": "Accessorium sequitur principale", "text": "La locuzione latina accessorium sequitur principale (normalmente tradotta in italiano con \"il bene accessorio segue il bene principale\") esprime un antico principio di diritto civile in virt\u00f9 del quale la cosa accessoria segue la sorte del bene principale. Applicazioni di tale principio si hanno nell'art. 818 del codice civile in materia di pertinenze: \"Gli atti e i rapporti giuridici che hanno per oggetto la cosa principale comprendono anche le pertinenze, se non \u00e8 diversamente disposto\"."}
{"id": "261599", "revid": "123301016", "url": "https://it.wikipedia.org/wiki?curid=261599", "title": "Bookmarklet", "text": "Un bookmarklet \u00e8 un piccolo programma JavaScript che pu\u00f2 essere memorizzato come un normale URL all'interno dei segnalibri (\"bookmark\" in inglese) nei browser web pi\u00f9 popolari, o all'interno dei collegamenti ipertestuali di una pagina web. I bookmarklet sono anche detti favlets o favelets per via del fatto che Internet Explorer utilizza il termine \"Favorites\" (\"preferiti\" in italiano) per indicare appunto i segnalibri.\nLo scopo dei bookmarklet \u00e8 di poter dare agli utilizzatori un metodo pratico ed immediato per eseguire una determinata operazione (ad esempio utilizzare un servizio web, o svolgere una specifica operazione sulla pagina che si sta visitando); l'operazione effettuata normalmente \u00e8 legata al sito che rilascia il bookmarklet, ed \u00e8 una semplice scorciatoia per utilizzare i servizi web offerti dal sito che ha sviluppato il bookmarklet.\nConcetti.\nIl browser usa gli URI per i segnalibri e l'attributo codice_1 di un tag codice_2. La prima parte dell'URI (codice_3, codice_4 o codice_5) specifica il tipo di servizio e la forma per il resto della stringa. Tuttavia i browser implementano un prefisso codice_6 che per il parser \u00e8 semplicemente come un qualsiasi altro URI. Internamente il browser identifica il protocollo JavaScript e, invece di utilizzare il resto della stringa per prendere la pagina da caricare, esegue la stringa come un programma e usa la stringa risultante come nuova pagina da aprire.\nLo script eseguito ha accesso alla pagina e pu\u00f2 leggerla e modificarla. Se l'operazione ritorna un tipo indefinito piuttosto che una stringa, non viene caricata nessuna nuova pagina e il solo effetto \u00e8 quello di eseguire il codice sulla pagina.\nEsempi.\nQuando viene utilizzata come destinazione di un segnalibro, la stringa seguente (i ritorni a capo sono stati aggiunti per facilitarne la lettura) esegue una ricerca su it.wikipedia.org del testo selezionata nel browser o, qualora non ci sia selezionato nulla, mostrer\u00e0 una maschera dove inserire un testo da ricercare. Questo bookmarklet funziona in Firefox e Konqueror:\njavascript:(function(){\n q=document.getSelection();\n if(!q) q=prompt('Wikipedia:');\n if(q) location.href='http://it.wikipedia.org/w/wiki.phtml?search=' + escape(q);\nQuesta versione funziona sul browser Safari:\njavascript:void(\n q=prompt('Wikipedia:',getSelection()));\n if(q) void(location.href='http://it.wikipedia.org/w/wiki.phtml?search=' + escape(q))\nQuesta versione funziona su Windows Internet Explorer:\njavascript:(function(){\n q= document.selection.createRange().text;\n if(!q) q=prompt('Wikipedia:',\");\n if(q) location.href='http://it.wikipedia.org/w/wiki.phtml?search=' + escape(q);})()\nIl prossimo esempio illustra una modifica radicale al layout di questa pagina e funziona aggiungendo un foglio di stile integrato che imposta il margine destro al 45%:\njavascript:(function(){\n var newSS, styles='body { margin-left:0%; margin-right:45%;}';\n if(document.createStyleSheet) {\n document.createStyleSheet(%22javascript:'%22+styles+%22'%22); \n } else {\n newSS=document.createElement('link'); \n newSS.rel='stylesheet'; \n newSS.href='data:text/css,' + escape(styles);\n document.getElementsByTagName(%22head%22)[0].appendChild(newSS); \nL'esempio successivo prende tutte le immagini della pagina corrente e le sposta intorno alla pagina:\njavascript:\n R=0; \n x1=.1; y1=.05; x2=.25; y2=.24; x3=1.6; \n y3=.24; x4=300; y4=200; x5=300; y5=200;\n DI=document.images; \n DIL=DI.length; \n function A(){\n for(i=0; i-DIL; i++){\n DIS=DI[ i ].style;\n DIS.position='absolute'; \n DIS.left=Math.sin(R*x1+i*x2+x3)*x4+x5;\n DIS.top=Math.cos(R*y1+i*y2+y3)*y4+y5\n R++\n setInterval('A()',5);\n void(0);\nStoria.\nIl termine \"bookmarklet\" \u00e8 stato coniato da Steve Kangas di www.bookmarklets.com che ha iniziato a crearli partendo da un'idea suggerita nella Guida al JavaScript della Netscape Communications Corporation. Il termine \"favelet\" \u00e8 stato usato da Tantek \u00c7elik in una e-mail personale del 6 settembre 2001. Brendan Eich, uno degli sviluppatori di JavaScript in Netscape, ha dato questa definizione della sua invenzione degli URL codice_6:"}
{"id": "261601", "revid": "104458", "url": "https://it.wikipedia.org/wiki?curid=261601", "title": "Jaberg", "text": "Jaberg (toponimo tedesco) \u00e8 un comune svizzero di 270 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nDal suo territorio nel 1948 \u00e8 stata scorporata la localit\u00e0 di Stoffelsr\u00fcti, assegnata al comune di Noflen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "261603", "revid": "224230", "url": "https://it.wikipedia.org/wiki?curid=261603", "title": "Audiatur et altera pars", "text": "La locuzione latina audiatur et altera pars (si ascolti anche l'altra parte) o audi alteram partem (ascolta l'altra parte) racchiude un fondamentale principio dell'ordinamento giuridico, meglio noto come principio del contraddittorio\nNella civilt\u00e0 giuridica.\nIl principio \u00e8 espressamente previsto nell'ordinamento italiano dal codice di procedura civile all'art. 101 in virt\u00f9 del quale \"Il giudice, salvo che la legge disponga altrimenti, non pu\u00f2 statuire sopra alcuna domanda, se la parte contro la quale \u00e8 proposta non \u00e8 stata regolarmente citata e non \u00e8 comparsa\".\nIl principio del contraddittorio, in particolare nel processo penale, risponde all'esigenza di garantire il rispetto del diritto inviolabile alla difesa previsto nell'ordinamento italiano dall'art. 24, comma 2\u00b0, Cost., e dei principi del \"giusto processo\" di cui all'art. 111, comma 2\u00b0, Cost., in base al quale ogni processo deve svolgersi nel contraddittorio tra le parti ed in condizioni di parit\u00e0.\nNella cultura di massa.\nLa locuzione corrisponde al modo di dire espresso popolarmente dal sintagma: \"sentire l'altra campana\"."}
{"id": "261604", "revid": "1543377", "url": "https://it.wikipedia.org/wiki?curid=261604", "title": "Bente Skari", "text": "Figlia di Odd Martinsen, uno dei fondisti norvegesi pi\u00f9 forti tra la met\u00e0 degli anni 1960 e la met\u00e0 degli anni 1970, prese il cognome Skari dopo il matrimonio .\nBiografia.\nIn Coppa del Mondo ha ottenuto il primo risultato di rilievo il 7 marzo 1992 nella 5\u00a0km a tecnica classica di Fun\u00e4sdalen (22\u00aa), ha ottenuto il primo podio il 28 gennaio 1995 nella staffetta a tecnica libera di Lahti (2\u00aa) e la prima vittoria l'8 dicembre 1996 nella staffetta di Davos. Ha vinto per quattro volte la classifica generale e per cinque volte la Coppa del Mondo di sprint.\nIn carriera ha preso parte a tre edizioni dei Giochi olimpici invernali, (20\u00aa nella 5\u00a0km), (3\u00aa nella 5\u00a0km, 6\u00aa nella 15\u00a0km, 9\u00aa nell'inseguimento, 2\u00aa nella staffetta) e (1\u00aa nella 10\u00a0km, 3\u00aa nella 30\u00a0km, 6\u00aa nell'inseguimento, 2\u00aa nella staffetta) e a cinque dei Campionati mondiali, vincendo sette medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nPU =inseguimento\nTC = tecnica classica\nTL = tecnica libera\nRiconoscimenti.\nNel 2001 fu premiata con la Medaglia Holmenkollen, uno dei riconoscimenti pi\u00f9 prestigiosi dello sci nordico."}
{"id": "261605", "revid": "287204", "url": "https://it.wikipedia.org/wiki?curid=261605", "title": "George Polya", "text": "Biografia.\nP\u00f3lya nacque a Budapest, all'epoca Austria-Ungheria, da Anna Deutsch e Jakab P\u00f3lya, Ebrei di Ungheria convertiti al cattolicesimo nel 1886. Anche se i genitori furono credenti praticanti, George P\u00f3lya crebbe nell'agnosticismo. \nProfessore di matematica dal 1914 al 1940 al ETH Z\u00fcrich e dal 1940 al 1953 alla Stanford University, diede contributi fondamentali al calcolo combinatorio, teoria dei numeri, analisi numerica e teoria della probabilit\u00e0.\nRimase professore emerito a Stanford per il resto della sua vita. Fu invitato al International Congress of Mathematicians nel 1928 a Bologna, nel 1936 a Oslo, nel 1950 a Cambridge, Massachusetts. Lavor\u00f2 anche sull'euristica.\nLavor\u00f2 su una grande variet\u00e0 di argomenti matematici, incluse le serie, la teoria dei numeri, il calcolo combinatorio e la probabilit\u00e0.\nNegli ultimi tempi della sua vita cerc\u00f2 di caratterizzare i metodi generali che usiamo per risolvere i problemi, descrivendo come le loro soluzioni dovrebbero essere recepite e insegnate. Scrisse tre libri con titoli: \"\"How to Solve It\", \"Mathematics of Plausible Reasoning, Volume I: Induction and Analogy in Mathematics\" e \"Mathematics of Plausible Reasoning, Volume II: Patterns of Plausible Reasoning\".\nIn \"How to Solve It\" P\u00f3lya fornisce soluzioni generali euristiche per risolvere problemi di ogni tipo, non solo quelli matematici. Il libro include suggerimenti per insegnare la matematica agli studenti e una piccola enciclopedia di termini euristici; \u00e8 stato tradotto in molte lingue ed ha venduto milioni di copie.\nIn \"Mathematics of Plausible Reasoning, Volume I\"\" P\u00f3lya discorre circa il ragionamento induttivo in matematica, che trae le proprie conclusioni dai casi particolari a una regola generale. Il libro include un capitolo sulla tecnica chiamata \"induzione matematica\", anche se questo non \u00e8 il tema principale.\nIn \"Mathematics of Plausible Reasoning, Volume II\" affronta argomenti pi\u00f9 generali della logica induttiva, che possono essere utilizzati per determinare cosa \u00e8 veritiero di una congettura (in particolare matematica)."}
{"id": "261606", "revid": "9", "url": "https://it.wikipedia.org/wiki?curid=261606", "title": "Bente Martinsen", "text": ""}
{"id": "261607", "revid": "9", "url": "https://it.wikipedia.org/wiki?curid=261607", "title": "Bente Skari-Martinsen", "text": ""}
{"id": "261609", "revid": "104458", "url": "https://it.wikipedia.org/wiki?curid=261609", "title": "Kiesen", "text": "Kiesen (toponimo tedesco) \u00e8 un comune svizzero di 937 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKiesen \u00e8 servito dall'omonima stazione sulla ferrovia Berna-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "261682", "revid": "697352", "url": "https://it.wikipedia.org/wiki?curid=261682", "title": "Amok", "text": ""}
{"id": "261684", "revid": "104458", "url": "https://it.wikipedia.org/wiki?curid=261684", "title": "Kirchdorf (Svizzera)", "text": "Kirchdorf (toponimo tedesco) \u00e8 un comune svizzero di 1\u00a0812 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl 1\u00ba gennaio 2018 ha inglobato i comuni soppressi di Gelterfingen, M\u00fchledorf e Noflen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "261686", "revid": "28530", "url": "https://it.wikipedia.org/wiki?curid=261686", "title": "F-104", "text": ""}
{"id": "261689", "revid": "579331", "url": "https://it.wikipedia.org/wiki?curid=261689", "title": "Oksana Bajul", "text": "Infanzia.\nAll'et\u00e0 di due anni vive l'abbandono da parte del padre Serhij in seguito al divorzio dei genitori. Oksana trascorre la sua infanzia vivendo con la madre Marina e i nonni. All'et\u00e0 di 10 anni perde entrambi i nonni e, tre anni pi\u00f9 tardi, anche la madre in seguito a un tumore alle ovaie. Poco dopo il suo allenatore emigra in Canada e si ritrova sola.\n\u00c8 cos\u00ec accolta a Odessa in casa dalla nuova allenatrice Halina Zmievs'ka, una delle migliori allenatrici di pattinaggio del mondo e gi\u00e0 allenatrice e, in seguito suocera, del campione olimpico Viktor Petrenko. A casa dell'allenatrice, Oksana condivide una piccola camera da letto con la figlia di Halina in un appartamento di tre sole stanze.\nCarriera.\nNel 1993, a 16 anni, alla sua prima stagione da senior, termina seconda al Campionato europeo di pattinaggio artistico e poco dopo vince il Campionato mondiale di pattinaggio artistico a Praga.\nL'anno seguente vince la medaglia d'oro ai XVII Giochi olimpici invernali di Lillehammer battendo la favorita americana Nancy Kerrigan. La vittoria arriv\u00f2 nonostante un brutto incidente durante la sessione di allenamento del programma corto dei Giochi provocato da uno scontro con l'atleta tedesca Tanja Szewczenko.\nSuccessivamente, la Bajul si ritira dalle competizioni per passare al professionismo e si trasferisce negli Stati Uniti. L'improvvisa celebrit\u00e0 e i problemi con l'alcool la conducono a comportamenti eccessivi, tra cui un incidente d'auto nel novembre 1997.\nDopo aver seguito un programma di disintossicazione nel 1998 rientra nel circuito professionale.\nOksana risiede attualmente nel New Jersey assieme al fidanzato Gene Sunik. Si esibisce in spettacoli di pattinaggio sul ghiaccio e ha lanciato una sua linea di abbigliamento. \nNel 1994 \u00e8 uscito il film sulla vita della pattinatrice dal titolo \"\" (\"A promise kept: the Oksana Baiul story\") per la regia di Charles Jarrott e con protagonista, nella parte di Oksana Bajul, Monica Keena. Il film tratta la vita della Bajul dall'infanzia fino alla vittoria di Lillehammer.\nPalmar\u00e8s.\nGiochi Olimpici Invernali\nCampionati Mondiali\nCampionati Europei\nCoppa delle Nazioni\nSkate America"}
{"id": "261692", "revid": "467420", "url": "https://it.wikipedia.org/wiki?curid=261692", "title": "Giro d'Italia 1966", "text": "Il Giro d'Italia 1966, quarantanovesima edizione della \"Corsa Rosa\", si svolse in ventidue tappe dal 18 maggio al 9 giugno 1966 per un percorso totale di 3\u00a0976 km. Fu vinto da Gianni Motta. \nIn questa edizione del Giro fu introdotta la classifica a punti."}
{"id": "261694", "revid": "1543377", "url": "https://it.wikipedia.org/wiki?curid=261694", "title": "Massacro di Deir Yassin", "text": "Il massacro di Deir Yassin ebbe luogo il 9 aprile 1948, quando circa 120 combattenti sionisti appartenenti all'Irgun e alla Lehi (comunemente nota come \"banda Stern\") attaccarono il villaggio palestinese di Deir Yassin (Dayr Y\u0101s\u012bn, in arabo traslitterato), vicino a Gerusalemme, che contava allora circa 600 abitanti.\nL'assalto, concepito come parte dell'operazione Nahshon, aveva lo scopo di alleviare il blocco di Gerusalemme operato da forze arabo-palestinesi durante la guerra civile del 1947-48, che precedette la fine del mandato britannico in Palestina. Gli abitanti resistettero all'attacco, che si risolse in una lotta casa per casa e nell'uccisione di circa un centinaio di civili, tra cui donne e bambini, e nell'espulsione dei superstiti.\nIl massacro fu duramente condannato dalla leadership dell'Haganah e da esponenti religiosi ebraici, ma non fu preso alcun provvedimento verso i responsabili.\nContesto storico.\nI fatti ebbero luogo durante il turbolento e sanguinoso periodo che, tra il dicembre 1947 e met\u00e0 maggio 1948, precedette la proclamazione dello Stato di Israele.\nIl 29 novembre 1947, la Societ\u00e0 delle Nazioni (futuro Onu) approv\u00f2 la risoluzione n. 181, che prevedeva il passaggio di Gerusalemme sotto l'autorit\u00e0 di un mandato internazionale e la divisione del restante territorio del mandato britannico della Palestina in due Stati, uno arabo e l'altro ebraico. Gli arabi rigettarono la proposta e scoppi\u00f2 la guerra civile. Il mandato inglese in Palestina sarebbe finito il 14 maggio 1948. Nello stesso giorno Israele proclam\u00f2 la sua indipendenza e l'invasione di truppe proveniente dagli stati arabi circostanti diede origine alla Guerra arabo-israeliana del 1948.\nNei mesi precedenti la fine del mandato britannico, nel contesto di scontri denominati \"battaglia delle strade\", l'Esercito Arabo di Liberazione, sostenuto dalla Lega Araba, attacc\u00f2 le vie di comunicazione che univano le diverse comunit\u00e0 ebraiche, tentando di isolarle. In particolare occup\u00f2 diversi punti strategici lungo la strada che collegava Tel Aviv a Gerusalemme, aprendo il fuoco contro i convogli che approvvigionavano la parte ovest di Gerusalemme (in cui viveva il 16% della popolazione ebraica presente in Palestina all'epoca).. Nel marzo 1948 la strada era diventata praticamente impercorribile e Gerusalemme era sotto assedio.\nIn risposta l'Haganah lanci\u00f2 l'operazione \"Nahshon\" per rompere tale assedio. Il 6 aprile il Palmach attacc\u00f2 il villaggio di Al-Qastal, 8\u00a0km a ovest di Gerusalemme, mentre il 9 aprile un'unit\u00e0 di circa 120 uomini, composta da appartenenti all'Irgun e al Lehi, attaccarono Deir Yassin, poco pi\u00f9 a sud.\nIl massacro.\nDeir Yassin era sulla lista di una serie di villaggi arabi da conquistare in un piano previsto dall'Haganah per riaprire la via verso Gerusalemme.\nIl comandante dell'Haganah, David Shaltiel, scrisse ai leader delle due formazioni ebraiche:\nL'organizzazione paramilitare Irgun, guidata da Menachem Begin, attacc\u00f2 il villaggio arabo di Deir Yassin incontrando una strenua resistenza, che port\u00f2 il reparto israeliano ad avere 41 feriti e 4 caduti.\nEliminata la resistenza, circa 70 donne e bambini del villaggio furono consegnati ai britannici, quando, . Le stime sul numero delle vittime variano da 100-120 a circa 250, a seconda delle fonti.\nInizialmente fonti giornalistiche parlarono di 254 vittime tra gli abitanti del villaggio. Secondo alcune analisi indicare un elevato numero di vittime poteva servire sia agli arabi ed ai britannici, per mettere in cattiva luce i gruppi ebraici, sia a questi ultimi, per cercare di terrorizzare la popolazione araba e incentivarne la fuga spontanea dal territorio assegnato al futuro Stato ebraico. Il comandante dell'Irgun, una delle prime fonti di questa stima data ai giornalisti, afferm\u00f2 successivamente di averla volontariamente esagerata, contando sul fatto che la pubblicazione di una simile notizia avrebbe portato la popolazione araba in una situazione di panico\nUn'indagine condotta dalla universit\u00e0 palestinese di Bir Zeit ha rilevato che tutte le fonti del tempo citano un numero di vittime tra le 250 e le 254, ma anche questo studio ritiene che la cifra fosse stata volontariamente esagerata. Secondo lo studio dell'universit\u00e0, le vittime inclusi gli armati, non avrebbero superato le 120, di cui 107 identificate.\nLa scoperta della strage indusse lo Yishuv ebraico ad esprimere pubblicamente \"orrore e disgusto\". Ben Gurion scrisse di persona a re Abd Allah I di Giordania per manifestargli il proprio shock per quanto accaduto. Inaspettatamente (ma abbastanza logicamente) fu Begin stesso a convocare rappresentanti della Croce Rossa e giornalisti per raccontare quanto era successo.\nNon risulta, al contrario di quello che fu diffuso inizialmente, che alcuna delle donne del villaggio sia stata violentata dalle truppe ebraiche. In una intervista rilasciata alla BBC 50 anni pi\u00f9 tardi, Hazam Husayni, che nel 1948 lavorava presso il Palestinian Broadcasting Service, ammise di aver completamente inventato quella storia su istigazione di Husayn Khalidi, un leader palestinese, nella speranza di spingere gli altri arabi ad unirsi e ad intervenire in Palestina per liberarla dagli ebrei: \"Quello fu il nostro pi\u00f9 grande errore. Non capimmo come la gente avrebbe reagito. Come sentirono che le donne erano state violentate, i Palestinesi cominciarono a fuggire\".\nTentativo di ridimensionamento del massacro.\nNel 1969 il Ministero degli Esteri israeliano pubblic\u00f2 un d\u00e9pliant in lingua inglese che mirava a ridimensionare il massacro di Deir Yassin. Pur ammettendo che civili fossero stati uccisi in quell'occasione, il numero dei morti (che si avvicinava a quello di oltre un centinaio di persone, come indicato dalle ricerche dell'Universit\u00e0 palestinese di Bir Zeit) e pur confermando le circostanze, si smentiva che Deir Yassin fosse stato oggetto di un massacro freddamente premeditato da parte ebraica, malgrado la condanna che all'epoca era stata inequivocabilmente espressa dall'Haganah e dallo stesso David Ben Gurion. Il partito Herut di Begin lo tradusse in ebraico e lo diffuse in Israele. Diversi ex leader dell'Haganah chiesero che quel d\u00e9pliant fosse ritirato, ma il Ministero degli Esteri rispose: \u00abMentre \u00e8 nostra intenzione e nostro desiderio mantenere l'esattezza dell'informazione, siamo talvolta obbligati a deviare da questo principio quando non abbiamo scelta, o mezzi alternativi per respingere un attacco propagandistico o una guerra psicologica araba\u00bb.\nNon si pu\u00f2 parlare neppure di sgombero forzato intenzionale e programmato dei civili arabi da parte israeliana se come detto sopra \u00e8 documentato che il comando ebraico riteneva necessario proprio il contrario, cio\u00e8 mantenere sul posto gli abitanti arabi! Come scritto sopra: Il comandante dell'Haganah, David Shaltiel, scrisse ai leader delle due formazioni ebraiche che volevano attaccare Deir Yassin:\nGiudizio ben diverso da quello di altri storici, tra cui lo storico israeliano anti-sionista Ilan Papp\u00e9 che, nel suo libro \"A History of Modern Palestine\", asserisce:"}
{"id": "261702", "revid": "123962290", "url": "https://it.wikipedia.org/wiki?curid=261702", "title": "Citrus \u00d7 clementina", "text": "La clementina (Citrus \u00d7 clementina) \u00e8 un agrume, appartenente al gruppo degli ibridi fra mandarino e arancio amaro. Per questo motivo \u00e8 anche comunemente conosciuta col nome di mandarancio.\nOrigine.\nLe prime menzioni scritte dell'ibrido risalgono al 1902.\nSecondo alcune fonti, l'origine della clementina sarebbe accidentale, e il primo frutto fu scoperto da Fra Cl\u00e9ment Rodier (da cui avrebbe anche preso il nome) nel giardino del suo orfanotrofio a Misserghin, Algeria. Si fa strada inoltre l'ipotesi che l'ibrido sia molto pi\u00f9 antico e provenga dalla Cina o dal Giappone; il religioso algerino l'avrebbe solo introdotto nel Mediterraneo.\nDopo le prime ibridazioni agli inizi del XX secolo, fu presto evidente che si trattava di una nuova specie di Citrus (\"Citrus reticulata Blanco\"), dato che le caratteristiche rimanevano inalterate nel tempo e la riproduzione sistematica dell'agrume non dava alcun problema. Dopo decenni di coltivazione sperimentale i frutti conservavano le qualit\u00e0 dei primi ibridi, ed erano sempre pi\u00f9 richiesti dal consumatore. Dal 1940 la clementina \u00e8 uno degli agrumi stabilmente presenti sul mercato italiano e, negli ultimi decenni, il frutto pi\u00f9 venduto dopo le arance.\nDescrizione.\nL'albero della clementina \u00e8 assai simile a quello del mandarino, da cui differisce leggermente per le foglie che sono pi\u00f9 grandi e pi\u00f9 larghe e non hanno il caratteristico aroma del mandarino. Fiorisce e fruttifica lentamente e irregolarmente, in quanto molto suscettibile agli sbalzi di temperatura. Si ha una sola raccolta annuale tra novembre e gennaio.\nIl frutto assomiglia al mandarino: le differenze principali sono da ricercarsi nel colore della polpa, decisamente pi\u00f9 aranciato. Inoltre non \u00e8 mai appiattito come i mandarini, ma sempre ben rotondo. Come il mandarino, si sbuccia e si divide in spicchi con facilit\u00e0. Il gusto invece \u00e8 pi\u00f9 simile all'arancia, con un perfetto equilibrio tra l'agro e il dolce. Inoltre, a differenza del mandarino, gli spicchi della clementina sono quasi completamente privi di semi.\nLe piantagioni pi\u00f9 estese si trovano in Tunisia, Algeria, Marocco, Spagna, Italia (in Calabria meridionale, e Sicilia). Negli USA le clementine sono state coltivate fin dalla loro apparizione sul mercato, ma si sono veramente affermate solo dopo il 1977, anno in cui molti aranceti della Florida vennero distrutti da un inverno eccezionalmente rigido.\nImpieghi.\nLa clementina viene consumata prevalentemente come frutto fresco perch\u00e9 ha tutte le propriet\u00e0 tipiche degli agrumi, incluso un elevato contenuto di vitamina C. \u00c8 spesso preferita all'arancia in quanto non eccede mai in acidit\u00e0 e si sbuccia pi\u00f9 facilmente.\nIn cucina, viene normalmente impiegata al naturale ma pu\u00f2 essere utilizzata per succhi, marmellate, sorbetti o sciroppi. Nella produzione di cosmetici la clementina trova applicazione nella preparazione di lozioni tonificanti e maschere per la pelle."}
{"id": "261705", "revid": "1442080", "url": "https://it.wikipedia.org/wiki?curid=261705", "title": "Mandarancio", "text": "Il termine mandarancio si riferisce al gruppo di agrumi ibridi tra il mandarino (\"Citrus reticulata\" e \"Citrus nobilis\") e l'arancio (\"Citrus \u00d7 sinensis\" e \"Citrus \u00d7 aurantium\"). \u00c8 un termine che potrebbe trarre in inganno poich\u00e9 viene usato in modo volgare improprio. Nella storia (XX secolo) \u00e8 stato il nome che si diede al frutto chiamato in dialetto volgare, mandarino. Il termine venne accettato per gli ibridi tra mandarino e aranci (... mandarino sia dolce, che mandarino amaro) ci\u00f2 che in effetti ritroviamo in teoria nelle scienze agricole. Il termine venne poco usato e se ne preferirono le singole denominazioni di tipo commerciale (vedi sotto, \"categorie americane\").\nDescrizione.\nLa pianta dei mandaranci \u00e8 il tipico \"citrus\" simile agli aranci (Citrus x aurantium) pi\u00f9 vicini ai mandarini, ma le differenze non sono significative in quanto tutte le variet\u00e0 cercano di emergere e fare conservare le caratteristiche insite del mandarancio (frutto). Dagli innesti si ottengono le piante robuste e resistenti agli agenti atmosferici avversi. Il mandarancio conserva la buccia sottile e morbida del mandarino, che viene tolta con estrema facilit\u00e0 (caratteristica del frutto). Anche la divisione in spicchi \u00e8 semplice come nei mandarini ed \u00e8 una caratteristica ottimale dei mandaranci. La derivazione dall'arancio gli conferisce un gusto deciso e un perfetto equilibrio agro-dolce. Le caratteristiche primarie che si perdono con l'ibridazione, sono due: 1) diversamente dalle piante progenitrici, i frutti di mandarancio maturano presto sui rami ; 2) non continuano la maturazione una volta raccolti, quindi la raccolta deve essere programmata. \nL'ibridazione (innesto selettivo) ha determinato, nel frutto del mandarancio, un'imprevista perdita di potere nutrizionale calorico\ne ci\u00f2 ha inserito il frutto del mandarancio nelle diete nutrizionali ipocaloriche.\nCategorie americane.\nLa divisione in categorie generali dei \"citrus\" \u00e8 molto controversa, e la parte pi\u00f9 discussa \u00e8 proprio quella sui mandaranci. Storicamente tutti gli agrumi provengono dall'Asia, ma gli studi asiatici non hanno molto influito sui tassonomisti europei, che hanno preferito seguire le proprie divisioni botaniche. Analogamente, pure gli statunitensi tendono a prendere in considerazione pi\u00f9 le ricerche sul campo che le vecchie scuole di sistema. Ecco perch\u00e9 le categorizzazioni talvolta non combaciano.\nIn America il mandarancio pi\u00f9 richiesto \u00e8 il \"tangerino\" (\"Citrus \u00d7 tangerina\"), che per\u00f2 in Europa viene considerato un mandarino, per cui le statistiche possono non essere chiare per un europeo. Non \u00e8 infatti ben distinta la differenza tra i due agrumi. \nA complicare le cose \u00e8 anche il satsuma, da sempre considerato il padre di tutti i mandarini americani, importato secoli fa dal Giappone, dove \u00e8 chiamato Unshiu.\nSi conviene sul fatto che \"nella categorizzazione statunitense la specie dei mandarini comprende tutti i tipi di mandaranci\". Pur esistendo varie scuole in merito, oggi si fa strada la divisione americana dei mandarini in quattro gruppi: a) gruppo classico (quello che in Italia viene chiamato mandarino), b) gruppo statunitense (satsuma/unshiu), c) gruppo mediterraneo (la variet\u00e0 spagnola), d) gruppo comune (clementine e tangerini). \u00c8 evidente che questa classificazione accomuna i mandarini con i loro ibridi mandaranci.\nAlcune variet\u00e0.\nIl mandarancio pi\u00f9 antico \u00e8 di certo lUnshiu (\"Citrus \u00d7 unshiu\"), ottenuto in Giappone pi\u00f9 di quattro secoli fa, ma generalmente ritenuto ancora una variet\u00e0 di mandarino. In Italia, il mandarancio che ha conquistato i mercati ortofrutticoli nei decenni \u00e8 stato la variet\u00e0 Clementina (\"Citrus \u00d7 clementina\") che la maggior parte degli esperti agronomi considera come specie. Le sue caratteristiche sono risultate molto stabili nella coltivazione che non si pu\u00f2 considerare una variet\u00e0. Attualmente viene prodotta in maniera industriale essendo il frutto agrume pi\u00f9 richiesto sul mercato dopo l'arancia. \u00c8 interessante il tangor, che sembra sia un ibrido di reincrocio tra l'arancio e un ibrido mandarino x arancio. Molti altri tipi di mandaranci si trovano sul mercato, come variet\u00e0 instabili dette cultivar (\"okitsu, monreal, oroval\" e altri). Alcuni agronomi fanno rientrare tra i mandaranci gli ibridi ottenuti con le \"fortunelle\", questo non \u00e8 di comune prassi."}
{"id": "261710", "revid": "23390", "url": "https://it.wikipedia.org/wiki?curid=261710", "title": "Brokeback Mountain", "text": ""}
{"id": "261714", "revid": "78273", "url": "https://it.wikipedia.org/wiki?curid=261714", "title": "I Pilastri della Terra", "text": ""}
{"id": "261716", "revid": "1005847", "url": "https://it.wikipedia.org/wiki?curid=261716", "title": "Elezione del Presidente della Camera del 1953", "text": "L'elezione del presidente della Camera del 1953 per la II legislatura della Repubblica Italiana si \u00e8 svolta il 25 giugno 1953.\nIl presidente della Camera uscente \u00e8 Giovanni Gronchi, presidente provvisorio \u00e8 Gaetano Martino.\nPresidente della Camera dei deputati, eletto al I scrutinio, \u00e8 Giovanni Gronchi.\nL'elezione.\nPreferenze per Giovanni Gronchi\n25 giugno 1953.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Giovanni Gronchi (DC)"}
{"id": "261719", "revid": "1005847", "url": "https://it.wikipedia.org/wiki?curid=261719", "title": "Elezione del Presidente della Camera del 1955", "text": "L'elezione del presidente della Camera del 1955 per la II legislatura della Repubblica Italiana si \u00e8 svolta il 10 maggio 1955.\nIl presidente della Camera uscente \u00e8 Giovanni Gronchi, presidente provvisorio \u00e8 Ferdinando Targetti.\nPresidente della Camera dei deputati, eletto al I scrutinio, \u00e8 Giovanni Leone.\n10 maggio 1955.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Giovanni Leone (DC)"}
{"id": "261737", "revid": "74173", "url": "https://it.wikipedia.org/wiki?curid=261737", "title": "Regalia", "text": "La regalia (latino: \"regalia\", \"le cose del Re\", e \"iura regalia\", \"i diritti del Re\") \u00e8 una prerogativa della sovranit\u00e0 che nel Medioevo era riservata al re, all'imperatore o al sovrano in generale; sono regalie in particolare le tasse e le insegne regali.\nStoria.\nSacro Romano Impero.\nIl fondamento giuridico formale delle regalie nell'Impero germanico \u00e8 la costituzione imperiale \"quae sunt regalia\" composta in occasione della dieta di Roncaglia, voluta dall'imperatore Federico Barbarossa nel 1154. Tale costituzione imperiale elenca, tra le regalie principali, \"vectigalia\" (il potere di imporre le tasse), \"argentaria\" (il diritto all'estrazione mineraria), \"thesauri\" (il diritto sui tesori rinvenuti), \"fodrum\" (prestazioni dovute per il mantenimento della corte imperiale) e \"monetae\" (il diritto di battere moneta). \nNel diritto longobardo si distingueva tra \"regalia majora\" e \"minora\", ovvero diritti sovrani veri e propri ed esercizio di monopoli volti unicamente a rimpolpare le casse imperiali, le cosiddette \"regalia fisci\" (diritti fiscali): di questi ultimi faceva parte il diritto di imporre dazi, mentre il diritto di batter moneta aveva uno status ambiguo. \nUlteriori regalie erano i diritti di caccia, la tutela degli ebrei, il diritto sulle propriet\u00e0 per le quali non vi erano eredi. Nel Sacro Romano Impero, diversamente dalle altre monarchie europee, nel corso dei secoli si assiste alla tendenza ad affidare sempre pi\u00f9 l'esercizio delle regalie ai principi territoriali (invece che riservarle al sovrano), distruggendo di fatto l'unit\u00e0 dell'impero.\nLotta per le investiture.\nSono considerate regalie anche i diritti dell'imperatore o di un sovrano di nominare vescovi o arcivescovi, o di presiedere con funzionari statali all'amministrazione fiscale e giuridica delle diocesi dell'impero o della nazione. Tali privilegi sorsero entro la Chiesa Romana, nelle concessioni operate dai papi agli imperatori in lotta contro l'arianesimo o la chiesa ortodossa, e furono poi ampiamente contrastate da papa Gregorio VII, nel fenomeno conosciuto pi\u00f9 genericamente dalla storiografia come lotta per le investiture. \nGregorio VII, nelle sue riforme, sanc\u00ec il diritto esclusivo del papa di nominare vescovi e arcivescovi, e di stabilirne vicari e supervisori. Tale movimento noto come \"riforma gregoriana\" fu pi\u00f9 volte oggetto di dibattito giuridico: al sorgere della riforma protestante, quando fu messo in discussione il fondamento storico e teologico del primato del vescovo di Roma, nelle scuole giuridiche europee pi\u00f9 sensibili agli influssi del giansenismo, e nelle disposizioni politiche di alcuni sovrani in Francia (gallicanesimo, Impero napoleonico), Austria (giuseppinismo), o Spagna e Napoli (Borboni)."}
{"id": "261745", "revid": "15756", "url": "https://it.wikipedia.org/wiki?curid=261745", "title": "Libro di Giosu\u00e8", "text": "Il libro di Giosu\u00e8 (ebraico \u05d9\u05d4\u05d5\u05e9\u05e2 \"yehoshu\u00e0' \"; greco \u1f38\u03b7\u03c3\u03bf\u1fe6\u03c2 \"Ies\u00fas\"; latino \"Iosue\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la sua redazione definitiva, ad opera di autori ignoti, \u00e8 collocata al VI-V secolo a.C. in Giudea, sulla base di precedenti tradizioni orali e scritte, in particolare della cosiddetta fonte deuteronomista del VII secolo a.C. (vedi Ipotesi documentale).\n\u00c8 composto da 24 capitoli descriventi la storia della conquista della terra di Canaan (Palestina) da parte delle dodici trib\u00f9 guidate da Giosu\u00e8, successore di Mos\u00e8. Il periodo descritto \u00e8 tradizionalmente riferito al 1200-1150 a.C. (vedi Storia degli Ebrei).\nStruttura.\nI. Trasferimento dell'unzione del Signore a Giosu\u00e8 (cap. 1)\nII. Ingresso e conquista della terra di Canaan (capp. da 2 a 15)\nIII. Divisione dell terre fra le dodici trib\u00f9 (capp. da 13 a 22)\nIV. Fine del Libro (capp. 23 e 24)\nLa prostituta Raab (Giosu\u00e8 2:1-24 &amp; 6:22-25).\nGiosu\u00e8 invia due spie nel territorio di Gerico, citt\u00e0 nemica. Come prima cosa essi passarono la notte in casa di una prostituta, Raab. Venutolo a sapere il re di Gerico, intima alla donna di consegnare i due uomini, ma Raab li nasconde e lo inganna dicendo che sono fuggiti. Passato il pericolo Raab racconta ai due uomini che la fama dell'esodo degli ebrei, della loro protezione divina e dello sterminio degli Amorrei ha riempito di terrore gli abitanti e dopo essersi fatta giurare dai due uomini che risparmieranno la sua vita e quella della sua famiglia, li fa fuggire attraverso le mura della citt\u00e0.\nRaab, la sua famiglia e i suoi beni vengono risparmiati da Giosu\u00e8, come promesso.\nIl passaggio del Giordano (cap. 2-12).\nRientrati gli esploratori all'accampamento ebraico vengono compiuti diversi riti religiosi accompagnanti da miracoli: al passaggio dell'Arca dell'Alleanza le acque del Giordano si fermano e il popolo d'Israele pu\u00f2 attraversare il fiume all'asciutto. L'arca viene fermata in mezzo al fiume e dodici uomini, uno per ciascuna trib\u00f9 d'Israele, prende una pietra come memoriale del passaggio miracoloso. Terminato il passaggio le pietre vengono erette a Galgala, in prossimit\u00e0 di Gerico.\nDopo la conquista di Gerico, segue Ai (nella zona centrale della Cananea). Giosu\u00e8 fa costruire presso il Monte Ebal (a nord della Cananea) un altare sacro in onore di Jahv\u00e8, rinnovando l'Alleanza fra il popolo di Israele e Dio.\nQui Giosu\u00e8 fa circoncidere tutto il popolo di Israele, composto esclusivamente da persone della generazione successiva a quella che era stata schiava in Egitto. Dopo la circoncisione viene celebrata la Pasqua, e termina di cadere la manna dal cielo. Giosu\u00e8 fa un incontro misterioso: vede davanti a s\u00e9 un uomo con la spada sguainata, che afferma di essere il capo dell'esercito del Signore, e Giosu\u00e8 gli rende omaggio prostrandosi con la faccia a terra.\nLa narrazione si sposta al sud. I Gabaoniti traggono in inganno Israele dicendo di non essere Cananei. Israele gli risparmia la vita, riducendoli in schiavit\u00f9.\nL'alleanza dei regni degli Amorrei guidati dal cananeo re di Gerusalemme subisce una dura sconfitta grazie al miracoloso intervento divino che invia la grandine, ferma il giorno e la notte finch\u00e9 non \u00e8 terminata la battaglia con la vittoria di Israele:\nDopo la conquista del sud, la narrazione si muove nella campagna a nord.\nGrazie all'aiuto determinante di Jahve, Israele sconfigge una coalizione multietnica di eserciti guidata da re Hazor, a capo del pi\u00f9 importante centro abitato del nord. Hazor viene catturato e ucciso. Il capitolo 11:16-23, riassume gli eventi che seguirono: Israele conquista l'intera area, una vittoria dopo l'altra, finch\u00e9 i Gabaoniti non accettano di firmare un patto di pace.\n\"Giosu\u00e8 dunque prese tutto il paese, esattamente come l'Eterno aveva detto a Mos\u00e8; e Giosu\u00e8 lo diede in eredit\u00e0 a Israele, trib\u00f9 per trib\u00f9, secondo la parte che toccava a ciascuna\" (Giosu\u00e8 11:23, ripetuto in 14:15).\nIl capitolo 12 narra degli eserciti sbaragliati da Israele lungo le rive del fiume Giordano: due re lungo la riva a est, che gi\u00e0 Mos\u00e8 aveva sconfitto (Giosu\u00e8 12:1-6, in concordanaza con Numeri 21), e altri 31 re (Giosu\u00e8 12:10-11) lungo la riva ovest, gi\u00e0 respinti una prima volta sotto la sua guida (Giosu\u00e8 12:7-24).\nDivisione delle terre (capitoli da 13 a 22).\nDopo aver descritto il modo nel quale Israele port\u00f2 ad attuazione la prima delle promesse (e comandi) di Dio, la narrazione si focalizza sul secondo punto: \"porta le persone in possesso della loro terra\". Giosu\u00e8 \u00e8 avanti negli anni (Giosu\u00e8 13:1).\nQuesta \u00e8 la terra promessa da Dio dell'alleanza col popolo a Lui fedele.\nJahv\u00e8, in quanto re, assegna ad ogni trib\u00f9 la sua terra: le sei citt\u00e0 di rifugio, e le 48 citt\u00e0 levitiche sono annesse alla fine, dal momento che le trib\u00f9 devono ricevere la loro parte prima di poterne allocare una quota ad altri.\nIl libro riconferma la distribuzione delle terre iniziata da Mos\u00e8, che assegn\u00f2 le terre a est del Giordano alla trib\u00f9 di Ruben e di Gad, e met\u00e0 della trib\u00f9 di Manasse (Giosu\u00e8 13:8-32, letto con Numeri 31:1-42). Dopodich\u00e9, Giosu\u00e8 divise in parti la neoconquistata terra di Canaan e tir\u00f2 a sorte per assegnarle fra le trib\u00f9 rimanenti. Giosu\u00e8 14:1 presenta il ruolo del sommo sacerdote Eleazaro nelle fasi di distribuzione delle terre. La descrizione ha lo scopo teologico di mostrare l'attuazione delle profezie riguardo alla Terra Promessa, e con una collocazione attendibile dal punto di vista geografico\nDa Giosu\u00e8 18:1-4, si evince che le trib\u00f9 di Ruben, Gad, Efraim e Manasse ricevettero la loro parte di terre tempo prima delle rimanenti sette trib\u00f9, mentre 21 uomini erano inviati in esplorazione delle terre rimaste ancora indivise per stabilire poi una possibile assegnazione fra le trib\u00f9 di Simeone, Beniamino, Aser, Neftali, Zabulon, Issachar e Dan. Da ultimo, le 48 citt\u00e0 levitiche vengono assegnate alla trib\u00f9 di Levi (Giosu\u00e8 21:41, letto con Numeri 35:7).\nMancante nel testo Masoretico, ed invece riferito nella \"Septuaginta\":\n\"Giosu\u00e8 complet\u00f2 la divisione delle terre nei suoi confini, e i figli ne diedero una porzione a Giosu\u00e8, secondo quanto aveva ordinato il Signore. Gli diedero la citt\u00e0 che egli chiese, ed essi gli assegnano Thamnath Sarach presso il Monte Efraim. Giosu\u00e8 costru\u00ec la citt\u00e0 in quel luogo, e vi and\u00f2 ad abitare. Prese i coltelli di pietra con cui aveva circonciso i figli di Israele, che erano nel deserto, e li mise in Tamnath Sarach.\"\nAl termine del capitolo 21, viene notato che l'adempimento della promessa di Dio fatta ad Israele, affermava la pace del suo popolo e la sua completa supremazia sui nemici (Giosu\u00e8 21:43-45).\nPaolo di Tarso nella Lettera agli Ebrei (Ebrei 4:9) rivede i fatti alla luce della vita di Ges\u00f9. Le trib\u00f9 cui Mos\u00e8 aveva assegnato le terre a ovest del Giordano, sono autorizzate a ritornare a Gilead (qui inteso pi\u00f9 estesamente come l'area del Transgiordano, odierna Cisgiordania), per non aver mai disubbidito o aver abbandonato gli altri figli di Israele (Giosu\u00e8 22:3) e aiutato le trib\u00f9 che dimorano a Silo e nel resto della terra di Canaan. Giosu\u00e8 quindi promise alle trib\u00f9 di Ruben, Gad e met\u00e0 di Manasse: \"Voi tornate alle vostre tende con grandi ricchezze, con bestiame molto numeroso, con argento, oro, rame, ferro e con grande quantit\u00e0 di vesti; dividete con i vostri fratelli il bottino, tolto ai vostri nemici.\" (Giosu\u00e8 22:8).\nLe parole di Giosu\u00e8 in vista del congedo (capp. 23 e 24).\nGiosu\u00e8, consapevole della sua et\u00e0 avanzata e della sua imminente dipartita nella vita ultraterrena (2\u00f7:4), manda a chiamare i capi degli israeliti e rammenta loro le grandi opere che Dio ha compiuto in loro favore, e di tributare il loro amore a Jahv\u00e8 (23:11).\nCome \u00e8 stato detto a Giosu\u00e8 (1:7) da Dio, cos\u00ec Giosu\u00e8 ripete ai capi delle trib\u00f9 che devono osservare tutto ci\u00f2 che \u00e8 scritto nella legge mosaica e nel libro in cui fu rivelata:\nverso che \u00e8 di particolare importanza, poich\u00e9, con identiche parole, sar\u00e0 ripreso da Ges\u00f9 Cristo per spiegare la relazione tra la sua parola e la rivelazione di Dio nell'Antico Testamento:\nLa similitudine prosegue quando Giosu\u00e8 (come Ges\u00f9 ai discepoli) spiega l'attuazione storica delle profezie, ovvero invita a una scelta che non permette un compromesso: \"chi non \u00e8 con me, \u00e8 contro di me\" (Matteo 12:30).\nGiosu\u00e8 incontra una seconda volta il popolo a Sichem e rammenta loro come \u00e8 nata la nazione di Israele per opera di Dio, iniziando da \"Terach, padre di Abramo e di Nacor, [che] visse vicino al fiume Eufrate adorando altri dei\" (Giosu\u00e8 24:2). Invita quindi gli Israeliti a scegliere se adorare l'unico vero Dio dei loro padri che li liber\u00f2 dalla schiavit\u00f9 di Egitto, oppure i falsi dei che i loro antenati avevano servito sull'altra sponda dell'Eufrate, o gli dei degli Amorriti, vinti da Israele che gli sottrasse le terre.\nGiosu\u00e8 convinse gli Israeliti a servire Dio, come \"scrisse nel libro della legge di Dio\". In memoria di questi fatti, pose un grande pietra nel santuario di Dio (Giosu\u00e8 24:27).\nConcluse un'alleanza fra Dio e il suo popolo, dandogli una legge in Sichem.\nLe persone tornarono quindi alle terre loro assegnate in eredit\u00e0 (Giosu\u00e8 24:28).\nLe mura di Gerico.\nGli israeliti cinsero d'assedio la citt\u00e0 di Gerico: ubbidendo all'ordine del Signore i soldati ebrei fecero per sei giorni un giro attorno alle mura della citt\u00e0. Al settimo giorno i soldati fecero sette giri e poi sette sacerdoti, con sette trombe di corno d'ariete davanti all'arca dell'alleanza, avanzarono suonando con l'avanguardia che li precedeva e la retroguardia che seguiva l'Arca dell'Alleanza, facendo ancora una volta un giro delle mura con il popolo che assisteva in silenzio. Questo rito veniva ripetuto per sette giorni. Nell'ultimo giorno anche l'arca fece sette giri e, dato fiato alle trombe, il popolo lanci\u00f2 il grido di guerra e le mura di Gerico crollarono. La popolazione fu votata allo sterminio completo, tranne la casa di Raab, e gli oggetti preziosi furono consacrati al Signore.\nNel saccheggio alcuni israeliti si impossessarono di oggetti. Il Signore si adir\u00f2 e gli ebrei vennero sconfitti in scontri con le popolazioni locali. Il Signore comunic\u00f2 a Giosu\u00e8 che, per riavere il favore divino, avrebbe dovuto sterminare i colpevoli fra il popolo. Scoperto il trasgressore attraverso sorteggi successivi egli venne lapidato e bruciato, assieme a tutta la sua famiglia.\nEvidenze storico-archeologiche.\nIl punto di vista accademico prevalente \u00e8 che il Libro di Giosu\u00e8 non sia un resoconto fattuale di eventi storici.\nL'apparente ambientazione di Giosu\u00e8 \u00e8 il XIII secolo a.C., che fu effettivamente un periodo di distruzione di citt\u00e0 su larga scala, ma con poche eccezioni (Hazor, Lachis) le citt\u00e0 distrutte non sono quelle che la Bibbia associa a Giosu\u00e8, e quelle che essa associa a lui mostrano poco o nessun segno di essere occupate in quel momento.\nLa biblista Carolyn Pressler, nel suo commento per il \"Westminster Bible Companion\" spiega che il Libro di Giosu\u00e8 intende veicolare attraverso la narrazione storica un messaggio teologico e politico e che, sebbene la storia non sia irrilevante, la \"verit\u00e0\" del testo biblico quindi non va ricercata nell'aderenza al fatto storico e alla sua precisa ricostruzione, quanto piuttosto nella lettura e nell'interpretazione del fatto storico, anche alla luce del messaggio che ne poteva scaturire per il pubblico nel VII e VI secolo a.C., cio\u00e8 all'epoca di redazione del testo. Ad esempio commentando gli elenchi dei nemici del capitolo XI rileva che lo scopo del testo non sia di fornire nozioni di storia militare, ma di suscitare nel lettore una viva impressione per il numero stragrande di nemici che costituiva una difficolt\u00e0 apparentemente insormontabile con i soli mezzi umani, ma non per Dio, a cui nulla \u00e8 impossibile.\nIl biblista Richard D. Nelson ha spiegato che i bisogni della monarchia centralizzata favorirono un'unica storia di origini, combinando antiche tradizioni di un esodo dall'Egitto, la credenza in un Dio nazionale come \"guerriero divino\", e spiegazioni per la grande presenza di citt\u00e0 in rovina, stratificazione sociale ed et gruppi etnici e trib\u00f9 contemporanee.\nNegli anni '30 l'ebraista Martin Noth fece una critica radicale dell'utilit\u00e0 storica del Libro di Giosu\u00e8. Noth, studente di Albrecht Alt, sottoline\u00f2 l'importanza della critica delle forme (a cui aveva dato il via nel secolo precedente il biblista tedesco Hermann Gunkel) e dell'eziologia. Alt e Noth ipotizzarono un movimento pacifico degli israeliti in varie zone di Canaan, contrariamente al racconto biblico.\nL'archeologo William Foxwell Albright critic\u00f2 tale opinione, ribadendo che il Libro di Giosu\u00e8 andasse considerato un resoconto storico degli eventi. Tale teoria non resse per\u00f2 agli studi archeologici successivi: le prime prove archeologiche negli anni '30 mostrarono che la citt\u00e0 di Ai, uno dei primi obiettivi di conquista nella presunta campagna militare di Giosu\u00e8, era effettivamente esistita ed era stata distrutta, ma nel XXII secolo a.C., epoca in cui gli Israeliti non esistevano neppure. Sono stati proposti alcuni siti alternativi per Ai (come Khirbet el-Maqatir) che risolverebbero parzialmente la discrepanza nelle date, ma questi siti non sono stati accettati dalla maggioranza degli archeologi.\nNel 1951 l'archeologa britannica Kathleen Kenyon dimostr\u00f2 che la citt\u00e0 di Gerico risaliva alla Media Et\u00e0 del Bronzo (2100\u20131550 a.C. circa) e non alla Tarda Et\u00e0 del Bronzo (1550\u20131200 a.C. circa), periodo durante il quale era gi\u00e0 in rovina e disabitata. Kenyon sostenne che la prima campagna israelita non poteva essere storicamente confermata, ma andava piuttosto spiegata come un'eziologia del luogo e una rappresentazione dell'insediamento israelita.\nNel 1955, l'archeologo statunitense George Ernest Wright discusse la correlazione dei dati archeologici con le prime campagne israelite, che divise in tre fasi, secondo quanto scritto dal Libro di Giosu\u00e8. Indic\u00f2 due serie di reperti archeologici che \"sembrano suggerire che il racconto biblico \u00e8 in generale corretto per quanto riguarda la natura della fine del XIII e del XII-XI secolo nel paese\" (cio\u00e8, \"un periodo di tremenda violenza\"). Successivamente, per\u00f2, gli scavi ad Hazor dell'archeologo israeliano Yigael Yadin dimostrarono per\u00f2 che tale distruzione non era attribuibile agli Israeliti.\n\u00c8 ormai riconosciuto dalla maggioranza degli studiosi che il Libro di Giosu\u00e8 abbia poco valore storico e che le vicende narrate risentano di fatti storici molto successivi. Le prove archeologiche mostrano chiaramente che Gerico e Ai non furono occupate nella Tarda Et\u00e0 del Bronzo. La storia della conquista rappresenta forse la propaganda nazionalista del Regno di Giuda dell'VIII secolo a.C. e le sue rivendicazioni sul territorio del Regno di Israele, oppure una leggenda nata tra gli Israeliti per spiegare il motivo della distruzione delle varie citt\u00e0 cananee; il Libro fu redatto in una prima forma durante il regno di re Giosia (640-609 a.C.), per poi essere rivisto e completato dopo l'occupazione di Gerusalemme da parte dell'Impero Neo-Babilonese nel 586 a.C., raggiungendo infine la forma attuale al ritorno dall'Esilio babilonese.\nAnche la maggioranza degli studiosi cristiani si allinea ora a queste conclusioni e gli esegeti del \"Nuovo Grande Commentario Biblico\" precisano che \"pochi, ammesso che ce ne siano, sono gli episodi importanti di Giosu\u00e8 che possono essere considerati storici. Per esempio, n\u00e9 Gerico n\u00e9 Ai n\u00e9 Gabaon erano abitate nel periodo in cui la maggior parte degli studiosi colloca l'emergere di Israele in Canaan (ca. 1200 a.C.). [...] Per lo pi\u00f9, quindi, i reperti archeologici contraddicono la narrazione. Il che \u00e8 vero anche a livello di piccoli dettagli: non ci sono usanze, elementi geopolitici o manufatti specifici menzionati in Giosu\u00e8 che possono essere datati solo alla fine del secondo millennio, e molti di essi sono ancora presenti nel primo. D'altra parte, Giosu\u00e8 riflette il tempo in cui fu composto. Cos\u00ec, la lista delle citt\u00e0 levitiche del c. 21, non pot\u00e9 essere compilata prima del sec. VIII, perch\u00e9 \u00e8 questo il periodo in cui la maggior parte di esse esisteva\". Gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) commentano come \"il Libro di Giosu\u00e8 ha riallacciato a Giosu\u00e8 fatti ai quali egli era estraneo o che furono a lui posteriori, per dare un quadro d'insieme della conquista\" e gli esegeti dell'interconfessionale Bibbia TOB concordano come \"l'idea proposta in questo documento, che la conquista completa di Canaan sia stata opera della lega di tutte le trib\u00f9, non resiste di fronte alla critica storica\".\nAnche relativamente alla caduta di Gerico, tra gli episodi pi\u00f9 noti del Libro di Giosu\u00e8, gli studiosi del \"Nuovo Grande Commentario Biblico\" precisano che \"tutto questo \u00e8 racconto, non storia, conclusione questa che trova un sostegno anche nei risultati degli scavi di Gerico (Tell es-Sult\u00e0n, a circa 16 km dalla confluenza del Giordano e del Mar Morto). L'ultima occupazione del luogo durante il Tardo Bronzo \u00e8 del XIV secolo e, da allora fino al secolo IX, non si verificarono ulteriori stanziamenti. Quindi, al tempo di Giosu\u00e8, nessuno viveva a Gerico\".\nIn merito a tale episodio, la Bibbia Edizioni Paoline riporta inoltre come \"grande imbarazzo crea il fatto che secondo gli scavi archeologici Gerico non esisteva come citt\u00e0 nel sec. 13\u00b0\", mentre la Bibbia TOB conclude come \"nel caso di Gerico, i risultati archeologici si sono rivelati molto deludenti per questo periodo e il racconto Gs 6 si presenta piuttosto come una liturgia di guerra e non tanto come un rapporto circostanziato sulla presa della citt\u00e0. Bisogna pur ammettere che non sempre il testo biblico fornisce una risposta alle domande che gli poniamo\".\nPossibili riferimenti archeologici nel testo.\nRispetto agli altri libri che appartengono al canone biblico, il Libro di Giosu\u00e8 utilizza l'espressione \"fino ad oggi\" per un inusitato numero di volte, unitamente al mode presente del verbo. Il presente vale non sono per i contemporanei dell'autore del libro, ma come eterno presente per tutti i posteri, con la pretesa affermazione profetica che i luoghi e i monumenti si sarebbero conservati o sarebbero stati riscoperti da un certo tempo in poi.\nTali \"tracce\" dovevano servire non tanto a mantenere viva nei secoli la memoria di un'impresa epica e la gloria dei suoi eroi, quanto come ulteriore prova storica rivolta in ogni tempo e in ogni luogo ai figli di Israele, ai forestieri che soggiornavano (5:35) e marciavano con loro, ai \"convertiti\" come gli abitanti di Gabaon (gli unici cui fu risparmiata la vita e la furia distruttrice di Israele): rese consapevoli dell'attuazione di vari passi del testo posteriore all'epoca dei fatti narrati, molte pi\u00f9 persone vi avrebbero potuto credere finendo con l'adorare e obbedire esclusivamente a Jahv\u00e8. \nSpesso la prova \u00e8 duplice: la conservazione di un nome ebraico significativo e originato dall'evento narrato, unitamente alla conservazione di una traccia storica nello stesso luogo.\nLe espressioni in questione sono le seguenti:\n\"Fermati, o sole\".\nQuesto passo (Gs 10:12-14) fu il motivo di un'accesa discussione al tempo di Copernico (1473-1543) e del processo a Galilei (1564-1642).\nIl passo di Giosu\u00e8 \u00e8 simile all'episodio dell'Eclissi della crocifissione, nel quale si parla di un'alternanza tra giorno e notte in violazione delle leggi naturali."}
{"id": "261756", "revid": "767487", "url": "https://it.wikipedia.org/wiki?curid=261756", "title": "Stagno di Tortol\u00ec", "text": "Lo stagno di Tortol\u00ec \u00e8 una zona umida situata nel territorio dell'omonimo comune, in prossimit\u00e0 della costa orientale della Sardegna.\nCon la direttiva comunitaria n. 92/43/CEE \"Habitat\" \u00e8 riconosciuto come sito di interesse comunitario (SIC ITB022214) e inserito nella rete Natura 2000 con l'intento di tutelarne la biodiversit\u00e0, attraverso la conservazione dell'habitat, della flora e della fauna selvatica presenti.\nLo stagno appartiene al demanio della Regione Sardegna che concede lo sfruttamento professionale delle risorse ittiche; viene esercitata l'attivit\u00e0 di pesca a diverse specie tra cui mugilidi, orate, anguille, vongole e bocconi."}
{"id": "261757", "revid": "767487", "url": "https://it.wikipedia.org/wiki?curid=261757", "title": "Dominium ex iure Quiritium", "text": "In diritto romano l'istituto del dominium ex iure Quiritium (letteralmente: dominio secondo il diritto dei Quiriti) designava in origine l'appartenenza piena ed esclusiva di una \"res\" a un individuo, situazione riconosciuta e tutelata dal risalente \"ius civile\". \u00c8 il pi\u00f9 antico tipo di diritto di propriet\u00e0 e veniva riconosciuto solo ai cives, cio\u00e8 ai cittadini romani ed era relativo, per quanto riguarda gli immobili, solo ai fondi del suolo italico..\nCaratteristiche essenziali del \"dominium ex iure Quiritium\" erano la illimitatezza, la imprescrittibilit\u00e0 e l'elasticit\u00e0. Esso si estendeva \"usque ad coelum et usque ad inferos\", cio\u00e8 sia nel sottosuolo sia sullo spazio sovrastante, e non erano ammessi prelievi fiscali n\u00e9 esproprio per pubblica utilit\u00e0 (\"illimitatezza\"); n\u00e9 era concepibile il venir meno del \"dominium\" per il semplice non esercizio di tale diritto, salvo il caso di usucapio (\"imprescrittibilit\u00e0\"); inoltre, quando il diritto di propriet\u00e0 fosse gravato da usufrutto o altre forme di diritti su cosa altrui, all'estinzione di questi il \"dominium\" compresso si sarebbe riespanso (\"elasticit\u00e0\"). Al \"dominus\" spettava dunque ogni facolt\u00e0 di utilizzare la \"res\" in maniera illimitata, la facolt\u00e0 di modificarla e perfino di distruggerla (cd. \"ius utendi fruendi abutendi\").\nTale diritto poteva essere acquisito a titolo originario o a titolo derivativo. A titolo originario attraverso l'usucapio, la fruttificazione, gli incrementi apportati dai fiumi, l'accessione, la specificazione, l'occupazione e la confusione. A titolo derivativo per mezzo della traditio, la in iure cessio e la mancipatio.\nIl suo diritto era tutelato da un'apposita \"actio in rem\": la \"rei vindicatio\".\nPer il \"ius civile\", il \"dominium ex iure Quiritium\" poteva essere trasferito o mediante uno degli atti formali previsti per lo scopo (\"mancipatio\" o \"in iure cessio\") se la \"res\" da trasferire era una \"res mancipi\", ovvero tramite semplice consegna (\"traditio\") della cosa se si fosse trattato di \"res nec mancipi\". Qualora il trasferimento di una \"res mancipi\" non fosse avvenuto tramite l'atto formale richiesto, si creava una situazione ambigua per cui l'alienante rimaneva \"dominus ex iure Quiritium\", mentre l'alienatario non riceveva tutela dal \"ius civile\" pur avendo acquistato la \"res\".\nPer ovviare a questi problemi alla fine dell'et\u00e0 repubblicana un pretore di nome Publicio concesse a chi si fosse trovato in tale situazione un'actio in rem (\"actio Publiciana\") con cui l'alienatario avrebbe potuto reclamare la cosa acquistata da chiunque lo avesse privato del possesso. Parimenti concesse una \"exceptio rei venditae ac traditae\" per tutelarlo qualora il \"dominus\" (rimasto tale secondo il \"ius civile\", ma non pi\u00f9 proprietario nella sostanza) avesse rivendicato il bene.\nSi cre\u00f2 dunque un sistema doppio di propriet\u00e0 che vedeva da un lato il \"dominum ex iure Quiritium\" (tutelato ex iure civili), e dall'altro la propriet\u00e0 tutelata dal \"ius honorarium\" e tecnicamente definita \"in bonis habere\". Di tale situazione scrive il giurista romano Gaio nelle sue Istituzioni: \u00ab\"Sed postea divisionem accepit dominium, ut alius possit esse ex iure Quiritium dominus, alius in bonis habere\"\u00bb (Traduzione: Ma in seguito si ebbe una divisione del \"dominium\", tale che \u00e8 possibile che qualcuno sia \"dominus ex iure Quiritium\" e un altro abbia \"in bonis\").\nDivenuta ormai un orpello storico al tempo di Giustiniano, l'espressione tecnica \"Dominium ex iure Quiritium\" venne formalmente cancellata da una costituzione dell'imperatore che proclam\u00f2 l'unicit\u00e0 del diritto di propriet\u00e0."}
{"id": "261764", "revid": "1833487", "url": "https://it.wikipedia.org/wiki?curid=261764", "title": "Roccamontepiano", "text": "Roccamontepiano (\"La R\u00f2cch\u00eb\" in abruzzese) \u00e8 un comune italiano di abitanti della provincia di Chieti in Abruzzo. Il capoluogo, chiamato in passato anche \"San Rocco\", ha assunto ormai il nome del comune, come si desume dai segnali stradali di delimitazione dell'abitato e dallo statuto comunale, per cui non si tratta di un comune sparso. Con i suoi 18,22\u00a0km\u00b2 a 500 metri sul livello del mare, comprende un territorio in parte montano ed in parte collinare nella fascia pedemontana nordorientale del massiccio della Maiella. Fa parte della Comunit\u00e0 montana \"della Maielletta\", \u00e8 posta lungo la strada che sale fino al comprensorio di Passolanciano-Maielletta e appartiene all'Unione delle Colline Teatine.\nStoria.\nIl borgo si svilupp\u00f2 intorno ad una rocca longobarda posta a difesa del lato orientale della Maiella. Tra il X ed l'XI secolo l'abitato fu interessato da una colonizzazione benedettina. Difatti nelle vicinanze i monaci vi costruirono l'abbazia di San Liberatore a Majella, attualmente per\u00f2 ubicata nel vicino comune di Serramonacesca, in provincia di Pescara. Del periodo del feudo gestito dal castello vi sono scarse notizie, si sa solo che il paese fu feudo: degli Orsini nel XV secolo, indi di Bartolomeo d'Alviano e dei Colonna dal XVIII secolo. L'odierno abitato si \u00e8 sviluppato nel XIX secolo quando l'antico abitato posto sul Montepiano venne colpito da una frana nel 1765.\nDell'antica rocca medievale, andata distrutta nel 1765, si ha menzione nelle carte del geografo arabo Al Idrisi per il sovrano Ruggero I di Sicilia, descritta come \"Ruqqa N Lan\", in altri documenti del XIV secolo \u00e8 citata come \"Rocca Montis Plani\" o \"Rocca de Monte Plano\". L'odierno abitato, attraversato anche dalla seconda guerra mondiale, senza per\u00f2 subire distruzioni, conserva poco dell'antico paese, al cataclisma della frana della Majella, sono sopravvissuti il monastero di San Pietro della Majella dei Padri Celestini, il convento di San Francesco Caracciolo che sorgeva presso la Rocca, la chiesa di San Rocco, rifatta negli anni '50 come santuario, la chiesetta di Santa Maria della Neve e la chiesa della Madonna delle Grazie.\nLa chiesa di Santa Maria de Lepide, anch'essa antica e andata distrutta nel Settecento, \u00e8 stata ricostruita in contrada Terranova negli anni '50, dedicata anche a San Carlo Borromeo patrono. Il centro \u00e8 l'ultimo, lungo la Majella orientale, della provincia di Chieti, confinando con quella di Pescara (Serramonacesca e Roccamorice). Il centro \u00e8 sparso, diviso in vari abitati, quello principale \u00e8 Borgo San Rocco con il santuario, le altre ville sono Cappuccini (area del convento di San Francesco), Cinquina, Giancamillo, Sant'Angelo, Terranova, Tracanna-San Pietro, Baroni e Manicottelli.\nDi recente il paese \u00e8 divenuto pi\u00f9 facile da raggiungere mediante l'uscita della Strada statale 81 da Guardiagrele verso Chieti e Francavilla al Mare.\nMonumenti e luoghi d'interesse.\nLa facciata, molto austera, costa di un ingresso rettangolare e di una finestra ad obl\u00f2.\nLa facciata \u00e8 molto moderna suddivisa a salienti terminante in alto con un corpo pentagonale prominente dalla facciata con tre tele entro la faccia pentagonale posta all'esterno. Il campanile, in stile medievale, \u00e8 a pianta quadrata.\nLeggende.\nLa festa di San Rocco, bench\u00e9 la patronale sia quella di San Carlo celebrata in contrada Terranova presso la chiesa relativa, si celebra insieme alla festa dell'Assunzione di Maria tra il 15 e il 16 agosto. La festa prevede messe solenni nel santuario relativo, la processione della statua per il paese, le abluzioni all'acqua benedetta della grotta sotterranea, la sfilata di donne in costume tipico abruzzese con le conche in rame, e abbuffate presso i mercatini e gli stand lungo via Roma.\nEconomia.\nIncentrata sull'agricoltura, il vino, e il turismo religioso per quanto riguarda il santuario di San Rocco. Negli anni '90 Roccamontepiano ha beneficiato anche del turismo sciistico, trovandosi in estrema vicinanza col comune di Pretoro, e con gli impianti del comprensorio Passo Lanciano - Majelletta - Blockaus."}
{"id": "261766", "revid": "133557", "url": "https://it.wikipedia.org/wiki?curid=261766", "title": "Ficta confessio", "text": "La locuzione latina ficta confessio (letteralmente: confessione finta) indica un principio di diritto processuale secondo cui la mancata risposta all'interrogatorio vale come ammissione dei fatti dedotti in interrogatorio.\nSecondo una certa dottrina per\u00f2, in caso di mancata presentazione della parte, non si verifica automaticamente la ficta confessio ma l'attribuzione al Giudice (civile) di un potere di valutazione discrezionale. \nApplicazioni di tale principio si rinvengono nell'articolo 232 del codice di procedura civile: \"Se la parte non si presenta o rifiuta di rispondere senza giustificato motivo, il collegio, valutato ogni altro elemento di prova, pu\u00f2 ritenere come ammessi i fatti dedotti nell'interrogatorio\"."}
{"id": "261770", "revid": "297059", "url": "https://it.wikipedia.org/wiki?curid=261770", "title": "Fructus sine usu esse non potest", "text": "La locuzione latina Fructus sine usu esse non potest (letteralmente: non vi pu\u00f2 essere frutto senza uso) indica un principio di diritto civile gi\u00e0 noto ai giuristi romani secondo cui non vi pu\u00f2 essere il diritto di raccogliere i frutti (fruire) senza che si abbia anche l'uso della cosa madre. All'inverso pu\u00f2 esservi l'uso senza la possibilit\u00e0 di raccogliere i frutti.\nFonti.\nLa locuzione si trova espressa in un brano di Domizio Ulpiano tratto dal commento \"Ad sabinum\", e inserito dai compilatori giustinianei nel Digesto, nella parte dedicata all'usufrutto:\nL'espressione \u00e8 riportata anche nelle Pauli sententiae: 3.6.24 \"Fructu legato si usus non adscribatur, magis placuit usumfructum videri adscriptum. Fructus enim sine usu esse non possunt.\""}
{"id": "261772", "revid": "287204", "url": "https://it.wikipedia.org/wiki?curid=261772", "title": "Colledimezzo", "text": "Colledimezzo (\"C\u00f2lle\" in abruzzese) \u00e8 un comune italiano di abitanti della provincia di Chieti in Abruzzo, facente parte dell'unione dei comuni montani del Sangro.\nIl nome \u00e8 dato dalla disposizione del colle Castellano, ove \u00e8 sorto il centro abitato, che si trova, appunto, tra due colli attigui, Monte Butino e Monte Rinello.\nStoria.\nIl nome deriva dal colle ove tutt'intorno \u00e8 sito il paese (il colle sta appunto nel mezzo), colle ov'era il castello del feudatario e ove sorge la chiesa di San Giovanni Apostolo ed Evangelista.\nIl paese pare fondato all'incirca nel X secolo, anche se in localit\u00e0 Fiumali sono stati ritrovati suppellettili di et\u00e0 romana.\nUna tradizione popolare vuole che il paese fosse sito sul vicino Colle Butino, ma accertamenti storici hanno appurato che il loco vi fu un altro paese distrutto da un terremoto nel 1456, ma \u00e8 pi\u00f9 attendibile che, a causa di questo evento, la popolazione di Colledimezzo si accrebbe della popolazione di Colle Butino.\nTra il 1160 ed il 1165, in epoca normanna, il paese risulta feudo di Rainaldo di Aniba e risulta chiamato \"Colle de Menso\" e da un censimento dell'epoca risulta abitato da circa 24 famiglie.\nNel periodo angioino-aragonese (XIII-XV secolo) il paese subisce molti passaggi feudali tra vari signorotti fino a che nel 1462 divenne possedimento insieme ad altri 12 feudi della contea di Monteodorisio come possedimento della famiglia D'Avalos fino all'eversione del feudalesimo (1806).\nSimboli.\nLo stemma del comune di Colledimezzo \u00e8 stato concesso con Decreto del presidente della Repubblica del 22 giugno 2005.\nMonumenti e luoghi d'interesse.\nCastello D'Avalos.\nIl castello di Colledimezzo \u00e8 sito nel centro storico del paese, accanto alla chiesa parrocchiale. Quello che si vede oggi del castello \u00e8 sede del centro culturale, ma \u00e8 quasi impossibile comprendere gli impianti originari dopo il recente restauro anche se attualmente l'edificio si trova in buono stato di conservazione. La facciata \u00e8 realizzarta in pietra sbozzata e ciottoli interi e lavorati in una struttura muraria irregolare. Gli stipiti, gli archi e gli architravi delle finestre e delle porte, cos\u00ec come il cornicione sono imbiancati ed intonacati.\nAree naturali.\nLago di Bomba.\nColledimezzo \u00e8 legata al lago e dal paese esso \u00e8 facilmente raggiungibile, perch\u00e9 ci si trova sopra. Colledimezzo nel lago possiede un rifugio con campo sportivo all'aperto.\nSport.\nColledimezzo ha una squadra di calcio, A.S.D. Colledimezzo, che nel campionato 2010/2011 ha conquistato l'accesso al campionato provinciale di 2\u00aa Categoria, dopo ben 26 anni dall'ultima promozione, grazie alle vittorie ai play-off sul Palena in semifinale e sull'Atletico Paglieta in finale."}
{"id": "261775", "revid": "1305772", "url": "https://it.wikipedia.org/wiki?curid=261775", "title": "Malmedy", "text": "Malmedy (in tedesco: \"Malm\u00fcnd\", in vallone: \"M\u00e5mdey\") \u00e8 un comune belga di 12.741 abitanti, situato nella provincia vallona di Liegi. Fa parte dei comuni a facilitazione linguistica.\nQualche fonte definisce il nome della citt\u00e0: Malm\u00e9dy, ma nelle liste del sito ufficiale della citt\u00e0 \u00e8 scritto \"Malmedy\", senza accento.\nStoria.\nAlla fine della Prima guerra mondiale, nell'ambito del trattato di Versailles, Malmedy e la vicina Eupen furono soggette ad un plebiscito per determinare se la regione dovesse essere separata dalla Germania e annessa al Belgio.\nIl ballottaggio con plebiscito richiedeva i nomi ed indirizzi dei votanti.\nImpaurita dalle deportazioni, la popolazione di Malmedy ed Eupen vot\u00f2 per unirsi al Belgio.\nNel 1944 durante la Seconda guerra mondiale, fu la base del Massacro di Malm\u00e9dy, dove circa 80 prigionieri di guerra furono uccisi dalle truppe SS tedesche."}
{"id": "261778", "revid": "118713151", "url": "https://it.wikipedia.org/wiki?curid=261778", "title": "Campo gravitazionale", "text": "In fisica, il campo gravitazionale \u00e8 il campo associato all'interazione gravitazionale.\nIn meccanica classica, il campo gravitazionale \u00e8 trattato come un campo di forze conservativo. Secondo la relativit\u00e0 generale esso \u00e8 espressione della curvatura dello spazio-tempo creata dalla presenza di massa o energia (quindi la forza di gravit\u00e0 sarebbe una forza apparente) ed \u00e8 rappresentato matematicamente da un tensore metrico legato allo spazio-tempo curvo attraverso il tensore di Riemann. \nIl campo gravitazionale generato dalla Terra, ad esempio, in prossimit\u00e0 della superficie terrestre assume valori prossimi a 9,8 m\u00b7s-2 e per convenzione tale valore si adotta come riferimento per l'accelerazione di gravit\u00e0.\nDefinizione newtoniana.\n Il campo gravitazionale \u00e8 un campo di forze conservativo. Il vettore del campo gravitazionale generato nel punto formula_1 nello spazio dalla presenza di una massa nel punto formula_2 origine del riferimento, \u00e8 definito come:\ndove formula_4 \u00e8 la costante di gravitazione universale e formula_5 la massa. \u00c8 quindi possibile esprimere la forza esercitata sul corpo di massa \"m\" come:\nL'unit\u00e0 di misura del campo gravitazionale nel Sistema internazionale \u00e8:\ndove formula_8 \u00e8 il modulo di formula_9.\nIl campo gravitazionale \u00e8 descritto dal potenziale gravitazionale, definito come il valore dell'energia gravitazionale rilevato da una massa posta in un punto dello spazio per unit\u00e0 di massa. L'energia gravitazionale della massa \u00e8 il livello di energia che la massa possiede a causa della sua posizione all'interno del campo gravitazionale; pertanto il potenziale gravitazionale della massa \u00e8 il rapporto tra l'energia gravitazionale e il valore della massa stessa, cio\u00e8: \nEssendo il campo gravitazionale conservativo, \u00e8 sempre possibile definire una funzione scalare \"V\" il cui gradiente, cambiato di segno, coincida con il campo:\nPer ogni campo gravitazionale \u00e8 possibile definire delle superfici ortogonali al campo in ogni punto dello spazio, dette superfici equipotenziali. Il significato fisico di queste superfici \u00e8 chiaro se si considera il lavoro della forza di gravit\u00e0 lungo un cammino appartenente alla superficie: dato che lo spostamento \u00e8 punto per punto ortogonale alla forza, il lavoro lungo questo cammino \u00e8 nullo. Ci\u00f2 vuol dire che masse uguali sulla stessa superficie equipotenziale hanno la stessa energia potenziale. Per esempio, nel caso di una sorgente sferica, le superfici equipotenziali sono sfere concentriche e le linee di flusso sono l'insieme delle semirette entranti nel centro delle sfere.\nIndicato il campo gravitazionale come formula_12 a meno di fattori moltiplicativi e traslazionali, con formula_13 vettore posizione, si osserva che la sua divergenza in tre dimensioni \u00e8 nulla. Infatti:\nDefinizione einsteiniana.\nIl campo gravitazionale assume nell'ambito della teoria della relativit\u00e0 generale di Einstein una struttura molto pi\u00f9 complessa. Esso rappresenta la differenza tra il tensore metrico dello spazio-tempo e il tensore metrico dello spazio-tempo piatto, o spazio-tempo di Minkowski. La deformazione dello spazio-tempo data dal campo gravitazionale viene talvolta rappresentata graficamente come la deformazione di un materasso, o di un telo elastico, ad opera di una palla pesante posta su di esso: qui lo spazio-tempo piatto \u00e8 rappresentato dal telo perfettamente teso e, appunto, piatto.\nIl tensore metrico dello spazio-tempo deformato dalla presenza di masse, oppure semplicemente energia, viene calcolato attraverso l'equazione di campo di Einstein:\ndove formula_16 \u00e8 il tensore metrico, formula_17 e formula_18 sono rispettivamente la curvatura scalare e il Tensore di Ricci, ottenuti come contrazione dal Tensore di Riemann (legato alle derivate del tensore metrico); formula_4 \u00e8 la costante di gravitazione universale e formula_20 denota il Tensore energia impulso, che rappresenta densit\u00e0 e flusso di materia ed energia (non gravitazionale) in ciascun punto dello spazio-tempo."}
{"id": "261780", "revid": "2166030", "url": "https://it.wikipedia.org/wiki?curid=261780", "title": "Solimano il Magnifico", "text": "Succedette al padre, il sultano Selim I, nel settembre 1520 e inizi\u00f2 il suo regno intraprendendo campagne militari contro le potenze cristiane nell'Europa centrale e nel Mediterraneo. Belgrado cadde nel 1521; nel 1522-1523 tocc\u00f2 a Rodi, strappata al lungo dominio dei Cavalieri di San Giovanni. Nella battaglia di Moh\u00e1cs, combattuta nell'agosto del 1526, Solimano distrusse la forza militare dell'Ungheria e lo stesso re ungherese Luigi II perse la vita. In occasione del conflitto con i safavidi, riusc\u00ec ad annettere anche gran parte del Vicino Oriente, Baghdad compresa, e vaste aree del Nord Africa, fino ad arrivare all'ovest dell'Algeria. Sotto il suo dominio, la flotta ottomana domin\u00f2 i mari, dal Mediterraneo al Mar Rosso, attraversando il Golfo Persico.\nAlla guida di un impero in espansione, Solimano promosse importanti modifiche legislative in materia di societ\u00e0, istruzione, fiscalit\u00e0 e diritto penale. Le sue riforme, realizzate in collaborazione con il principale funzionario giudiziario dell'impero, Ebussuud Efendi, armonizzarono il rapporto tra le due forme del diritto ottomano: quello statale (\"Kanun\") e quello religioso (\"Shari'ah\"). Solimano fu anche un pregevole poeta e orafo, oltre che un grande mecenate della cultura. Sovrintese alla cosiddetta \"et\u00e0 dell'oro\" dell'Impero ottomano, favorendo il suo sviluppo artistico, letterario e architettonico.\nInfrangendo la tradizione ottomana, Solimano spos\u00f2 H\u00fcrrem Sultan, una donna del suo harem, una cristiana di origini rutene che si convert\u00ec all'Islam e che divenne famosa in Occidente con il nome di Roxelana, presumibilmente per via dei suoi capelli rossi. Il loro figlio, Selim II, successe al padre nel 1566 alla morte di questi, occorsa dopo quarantasei anni di regno. Gli altri potenziali eredi (\u015eehzade Mehmed e \u015eehzade Mustafa) erano gi\u00e0 morti, il primo di vaiolo e il secondo strangolato. Un altro figlio, \u015eehzade Bayezid, venne giustiziato, insieme con i suoi quattro figli, nel 1561, per ordine dello stesso sultano, dopo una ribellione da lui organizzata. Per lungo tempo si \u00e8 ritenuto che alla morte di Solimano sia seguito un periodo di declino dell'impero. Questa visione \u00e8 stata poi abbandonata, ma la fine del regno di Solimano \u00e8 ancora frequentemente indicata come uno spartiacque nella storia ottomana. Nei decenni successivi alla sua morte, infatti, l'impero inizi\u00f2 a subire significativi cambiamenti politici, istituzionali ed economici, un fenomeno spesso definito come la \"trasformazione dell'impero ottomano\".\nBiografia.\nInfanzia e ascesa al potere.\nPoco o nulla si conosce dei primi anni di vita di Solimano; poich\u00e9 in quell'epoca non vi erano concreti motivi che facessero supporre una sua futura ascesa a sultano, i cronisti non si preoccuparono di registrare particolari fatti della sua infanzia. Si suppone che possa essere nato il 6 novembre 1494 a Trebisonda, nell'attuale Turchia, nel periodo in cui il padre Selim governava tale provincia. La madre, la diciassettenne Ay\u015fe Hafsa Sultan, fu probabilmente di sangue reale, forse figlia del Khan di Crimea Me\u00f1li I Giray. \u00c8 probabile che la sua educazione dovette iniziare all'et\u00e0 di sette anni; studi\u00f2 il Corano, l'aritmetica, la musica, la scrittura, il tiro con l'arco e, quasi certamente, impar\u00f2 la lingua persiana e quella araba. Come usanza per i figli degli alti dignitari, intorno agli undici anni venne circonciso, lasci\u00f2 la madre e and\u00f2 ad abitare in una propria residenza. All'et\u00e0 di quindici anni il sultano suo nonno, Bayezid II, gli affid\u00f2 la funzione di sanjak-bey di Karahisar-i Sahib (l'attuale Afyonkarahisar) e due anni dopo quella di Caffa (l'attuale Feodosia), gi\u00e0 colonia genovese e crocevia degli scambi commerciali tra Iran, India e Europa. Il 6 agosto 1509 Solimano part\u00ec per raggiungere la citt\u00e0 e assumere la carica.\nNel 1512, Selim costrinse il padre sultano ad abdicare e nel contempo stermin\u00f2 i fratelli e gli altri possibili successori, una pratica consuetudinaria nella casa reale ottomana, ponendo cos\u00ec fine alla guerra civile e diventando il nuovo sultano legittimo. In quel momento Solimano aveva 17 anni e, oltre a governare Caffa, svolgeva altre attivit\u00e0 amministrative per conto del padre; partecip\u00f2 a una campagna militare in Iran, govern\u00f2 Edirne e combatt\u00e9 i banditi a Magnesia dove poi si fermer\u00e0 dal 1512 per assumerne le redini. Proprio a Magnesia intraprese una stretta amicizia con Pargali Ibrahim Pasci\u00e0, uno schiavo che successivamente sarebbe diventato uno dei suoi pi\u00f9 stretti consiglieri. Nel frattempo l'Impero ottomano, sotto la guida di Selim, continuava la sua espansione, sconfiggendo il rivale sultanato egiziano dei Mamelucchi circassi della dinastia burj\u012b. Questo port\u00f2 i turchi ad annettere la Siria, l'Egitto, la Palestina e l'Arabia, assumendo il controllo delle tre citt\u00e0 sante di La Mecca, Medina e Gerusalemme.\nMentre il futuro sultano era occupato a fare pratica amministrativa nell'impero, il padre Selim, durante un viaggio da Costantinopoli a Edirne, mor\u00ec. Immediatamente si prefer\u00ec mantenere segreta tale notizia, in attesa dell'arrivo sul posto del figlio, onde prevenire possibili rivolte tra le file dell'esercito. Tuttavia, una volta che Solimano giunse al feretro del padre, i giannizzeri, le truppe di fanteria scelte dell'esercito, accolsero positivamente la successione e gettarono i berretti in segno di lutto senza che vi fossero tumulti, anche grazie al donativo di aspri a testa conferitogli dal neo sultano per garantirsi la loro fedelt\u00e0. Tornato a Costantinopoli alla testa del corteo funebre, il 1\u00ba novembre Solimano pot\u00e9 ricevere nella sala del \"divan\" gli omaggi degli alti dignitari, degli ulema e del Gran Mufti, salendo ufficialmente al trono come decimo sultano ottomano. Tra i primi suoi atti ufficiali, vi fu l'ordine di costruire una moschea dedicata al padre e di compiere le consuete elargizioni di benefici ai membri dell'esercito. Inoltre, decise di abrogare alcune dure disposizioni ordinate precedentemente da Selim e liber\u00f2 seicento notabili egiziani al fine di tracciare una linea di demarcazione con lo spietato regime intrapreso da suo padre negli ultimi anni di vita.\nLa prima preoccupazione di ordine pubblico, invece, gli arriv\u00f2 dalla Siria dove era in corso una rivolta fomentata da un alto dignitario che aveva conquistato Damasco, Beirut e Tripoli. Solimano rispose prontamente, inviando un contingente agli ordini di Ferhad Pasci\u00e0 che ebbe la meglio sui ribelli soffocando la sommossa. Aveva, cos\u00ec, dato prova di risolutezza e capacit\u00e0 amministrativa, caratteristiche che lo resero agli occhi dei sudditi degno di regnare su un impero gi\u00e0 all'epoca vastissimo, predominante su tutto il mondo musulmano, e che egli continuer\u00e0 a espandere per tutta la vita.\nPrime espansioni: Belgrado e Rodi.\nImposta la sua autorit\u00e0 all'interno dei confini ottomani, Solimano pot\u00e9 occuparsi della politica estera. In quel periodo, l'Europa viveva un periodo di difficolt\u00e0 causata dai continui conflitti e dalle violente divisioni interne tra cattolici e protestanti. A difendere i confini del Sacro Romano Impero a est vi era Ferdinando d'Asburgo, fratello dell'imperatore Carlo V.\nLa pace del 1503, siglata al termine della guerra turco-veneziana, aveva previsto il pagamento di un tributo annuo a favore degli ottomani. L'assassinio dell'inviato venuto a riscuotere il denaro da parte degli ungheresi fu il \"casus belli\" per Solimano per attaccare i cristiani del Danubio con l'obiettivo di conquistare Belgrado, una citt\u00e0 strategica da dove, successivamente, avrebbe potuto muovere verso Vienna e Budapest. Per tutto l'inverno del 1520 l'impero fu occupato a preparare la spedizione, la prima di Solimano. Il 6 febbraio dell'anno seguente, l'esercito con in testa il sultano, lasci\u00f2 Costantinopoli tra sontuosi festeggiamenti.\nDopo aver viaggiato per alcuni mesi divise su tre colonne, le truppe si ricongiunsero sotto le porte di Belgrado, dando inizio il 25 giugno all'assedio della citt\u00e0; nella direzione delle operazioni il sultano era affiancato dai suoi pi\u00f9 alti dignitari, tra cui il pasci\u00e0 Pargali Ibrahim, il \"gran visir\" Piri Mehmed e da Mehmet Beg Mihaloglu successivamente governatore \"de facto\" della Valacchia. Inizialmente la difesa della citt\u00e0 si rivel\u00f2 efficace, ma quando le divisioni di fede religiosa tra gli assediati, cattolici e ortodossi, si fecero sentire, queste spianarono la strada agli ottomani. Cos\u00ec, dopo un lungo bombardamento, il 29 agosto Solimano pot\u00e9 fare il suo ingresso in citt\u00e0 dove recit\u00f2 personalmente la preghiera del venerd\u00ec.\nGalvanizzato dal successo di Belgrado, Solimano riprese in mano il progetto elaborato dal padre Selim di assalire la fortezza cristiana di Rodi, impresa peraltro gi\u00e0 tentata tentata senza successo nel 1480 da Maometto II. L'isola di Rodi, a quel tempo in mano ai Cavalieri di San Giovanni, rappresentava un vero pericolo per gli ottomani, in quanto base di corsari cristiani che da tempo attaccavano i pellegrini musulmani in viaggio verso la Mecca e depredavano la navi mercantili. Conscio che gli europei non sarebbero intervenuti poich\u00e9 occupati in conflitti interni, il sultano era risoluto a mettere fine a tutto questo.\nDopo aver fatto recapitare, il 1\u00ba giugno 1522, al gran Maestro dei cavalieri Philippe de Villiers de L'Isle-Adam una lettera in cui si chiedeva la resa dell'isola, Solimano ordin\u00f2 al capo della spedizione Lala Kara Mustafa Pasci\u00e0 che la marina ottomana lasciasse il porto di Costantinopoli e dirigesse le sue circa trecento navi verso Rodi. Pochi giorni dopo, il 18 giugno, lo stesso sultano part\u00ec via terra con un seguito di centomila uomini da \u00dcsk\u00fcdar per portare guerra ai cavalieri. Arrivato il 2 luglio a K\u00fctahya, si un\u00ec alle altre forze messe a disposizione dai \"beilerbei\" (governatori) di Rumelia e Anatolia. L'esercito ottomano giunse, dunque, a Marmaris il 28 luglio. Salutato dallo sparo di oltre cento bocche da fuoco, il sultano dette inizio all'assedio di Rodi.\nL'Isle-Adam bench\u00e9 potesse contare su un'esigua forza a difesa della citt\u00e0, composta da circa soldati e 700 cavalieri, questa risultava ben motivata. Al gran Maestro fu per\u00f2 chiaro che l'unica strategia possibile per fermare i ottomani era quella di prendere tempo e sperare in un intervento rapido da parte delle altre forze cristiane europee. Preoccupato dal protrarsi dell'assedio, il 23 settembre Solimano ordin\u00f2 un assalto alle mura di Rodi che tuttavia si infranse nella strenua difesa dei cavalieri e che cost\u00f2 gravissime perdite a entrambe le parti. Anche un nuovo assalto tentato il 12 del mese seguente si concluse in un insuccesso dopo il ferimento dell\"'a\u011fa\" (comandante) dei giannizzeri. Il 10 dicembre, dopo avere perso oltre soldati in un solo attacco qualche giorno prima, Solimano propose ai cristiani di negoziare una resa. Dopo aver preso ulteriore tempo, L'Isle-Adam si rese definitivamente conto che non avrebbe mai ricevuto l'assistenza sperata dai cristiani di occidente e che non avrebbe potuto reggere l'assedio ancora per molto. Cos\u00ec venne stipulato un accordo di resa che consentisse ai cavalieri di lasciare l'isola in sicurezza e agli abitanti rimasti di essere esentati per cinque anni dalle imposte e dal \"devscirme\"; nonostante ci\u00f2, i comandanti non riuscirono a fermare i giannizzeri che si dettero al saccheggio della citt\u00e0 e alla profanazione dei luoghi sacri.\nSolimano ricevette personalmente il gran Maestro prima che lasciasse la citt\u00e0, accogliendolo amichevolmente e consolandolo; sembra che il sultano abbia confidato al \"gran visir\" di essere \u00abdavvero addolorato di aver cacciato questo vecchio dal suo palazzo\u00bb. Il 1\u00ba gennaio 1523 i cavalieri sopravvissuti lasciarono l'isola per dirigersi in esilio a Messina (da dove poi, qualche anno pi\u00f9 tardi, si sarebbero stabiliti a Malta); Solimano aveva, non senza difficolt\u00e0, trionfato ancora una volta, gettando il terrore nella popolazione cristiana d'Europa.\nAffari interni.\nTornato a Costantinopoli, Solimano nomin\u00f2 il suo amico di vecchia data Pargali Ibrahim Pasci\u00e0 \"gran visir\" dell'impero ottomano e comandante di tutto l'esercito con l'eccezione dei giannizzeri, come era d'uso. Il rapporto di grande amicizia e fiducia tra il sultano e Ibrahim ha da sempre interessato molto gli storici e scandalizzato i contemporanei; nato cristiano nel 1494 probabilmente a Parga, antico possedimento veneziano in Epiro, Ibrahim venne fatto prigioniero e successivamente offerto a Solimano. Fin da subito si mise in luce per la sua intelligenza e per la capacit\u00e0 di apprendimento, cos\u00ec venne deciso di istruirlo a dovere. Quando Solimano divenne sultano, Ibrahim ebbe l'occasione di scalare velocemente la gerarchia dell'impero, arrivando in poco tempo al vertice grazie alla nomina a \"gran visir\" nel giugno del 1523. Sembra, tuttavia, che lo stesso Ibrahim, preoccupato per la sua incolumit\u00e0, avesse chiesto all'amico sultano di non essere preso in considerazione per un incarico cos\u00ec prestigioso, e allo stesso tempo rischioso, ma che Solimano avesse rifiutato di esaudire la sua supplica, assicurandogli tuttavia la sua protezione incondizionata.\nIl 18 maggio 1524 la \"haseki\" (concubina favorita) e moglie di Solimano, H\u00fcrrem Sultan (1502\u20131558), diede alla luce il figlio Selim. Poco si conosce delle origini di H\u00fcrrem, conosciuta in occidente come Roxelana, probabilmente fu una schiava tartara ceduta per l\"harem\" imperiale. In ogni caso divenne ben presto la favorita di Solimano, che per lei abbandon\u00f2 la prima \"haseki\" Mahidevran che gli aveva dato il primogenito \u015eehzade Mustafa nel 1515, quando ancora era governatore di Magnesia. Prima di Selim, H\u00fcrrem aveva avuto dal sultano altri due figli, \u015eehzade Mehmed nato nel 1521 e \u015eehzade Abdullah nato nel 1522 e morto solo tre anni pi\u00f9 tardi. Molto si \u00e8 discusso della figura di Roxelana; in grado di passare in poco tempo da schiava dell\"harem\" a concubina e infine a moglie legale, contravvenendo alle consuetudini ottomane, ebbe una grandissima influenza sul sultano, tanto che alcuni storici vedono in lei la tessitrice di trame che finirono per condizionare l'intera politica dell'impero e in particolare della successione al sultanato, vedendo in lei l'iniziatrice del cosiddetto \"sultanato delle donne\".\nNonostante la fermezza con cui veniva governato l'impero, le ribellioni erano abbastanza frequenti. Probabilmente a causa del malcontento per la nomina di Ibrahim Pasci\u00e0 a \"gran visir\", il suo concorrente Ahmed Pasci\u00e0, appena nominato governatore dell'Egitto, mise in atto un'insurrezione, riuscendo in un primo momento a ottenere il sostegno dei dignitari mamelucchi, del maestro dei Cavalieri Ospitalieri di Gerusalemme, dello Sci\u00e0 Isma'il I di Persia e, perfino, del papa. Tuttavia quando i mamelucchi lo abbandonarono, venne presto assassinato e la rivolta sedata. Conscio del fatto che l'Egitto rappresentava un terreno fertile per le insurrezioni, Solimano decise di mandare in missione Ibrahim, l'unica persona di cui si poteva fidare totalmente. In un anno, il fedele \"gran visir\", riusc\u00ec a sottomettere i ribelli, promulg\u00f2 leggi, riorganizz\u00f2 la gestione del potere; il suo successo fu talmente ampio che non vi furono pi\u00f9 rivolte in zona per oltre tre secoli.\nUngheria: la battaglia di Moh\u00e1cs.\nDopo le vittorie sul Danubio e Rodi, l'impero stava trascorrendo un periodo di pace, ma questa non era una situazione ben vista da tutti, in quanto la tradizione guerriera ottomana voleva che il sultano fosse impegnato costantemente a combattere per ampliare i confini imperiali e diffondere l'Islam in tutto il mondo. Quando i giannizzeri capirono che non vi erano piani per nuove campagne militari, approfittando dell'assenza del sultano che si era recato a Edirne per la caccia, dettero vita ad alcuni tumulti nella capitale, costringendo il sultano a fare immediato ritorno. Ripreso immediatamente il controllo, sia giustiziando di propria mano alcuni rivoltosi, sia distribuendo denaro ai soldati affinch\u00e9 si quietassero, a Solimano era chiaro che fosse necessario pianificare una spedizione militare al pi\u00f9 presto.\nCos\u00ec, agli inizi dell'inverno del 1525, il sultano ordin\u00f2 di intraprendere i preparativi per una campagna militare pur senza averne deciso l'obiettivo. Fu solo nei primi mesi del 1526, su invito anche di Francesco I di Francia con cui l'impero aveva iniziato a tessere i primi contatti (che sfoceranno presto in un'alleanza in chiave anti asburgica), che scelse di attaccare nuovamente i confini cristiani; la spedizione si sarebbe dunque mossa alla volta dell'Ungheria. La preparazione diplomatica fu febbrile: ci si assicur\u00f2 la neutralit\u00e0 della Repubblica di Venezia grazie alla concessione di alcuni privilegi, mentre era chiaro che l'imperatore Carlo V non sarebbe intervenuto perch\u00e9 occupato nella guerra della Lega di Cognac contro Francesco I. Inoltre, Solimano, considerava i confini orientali con la Persia dello Sci\u00e0 Tahmasp I sicuri e che un suo intervento l\u00e0 poteva essere rimandato.\nCos\u00ec, il 21 aprile 1526 Solimano lasci\u00f2 la capitale alla guida di un esercito forte di uomini e trecento cannoni. Insieme a lui marciava il \"gran visir\" Ibrahim, alcuni \"visir\", il dragomanno della porta e altri dignitari. La spedizione giunse, non senza difficolt\u00e0, a Sofia dove si divise: il sultano si diresse verso Belgrado da dove avrebbe proseguito per Buda (l'attuale Budapest) mentre il \"gran visir\" ebbe come meta Petrovaradin che prese dopo un breve assedio che gli cost\u00f2 solamente 25 uomini. Durante la marcia vennero sottomesse le cittadine di Ilok e Osijek e venne fatto costruire in soli cinque giorni un ponte sulla Drava di ben 332 metri di lunghezza, fatto immediatamente distruggere una volta che l'esercito lo aveva oltrepassato, per eliminare ogni possibilit\u00e0 di ritiro. L'esercito arriv\u00f2, dunque, nella pianura di Moh\u00e1cs dove lo attendeva il re Luigi II d'Ungheria e Boemia (Lajos II / Ludvik Jagellonsky) per impedirgli di proseguire verso Buda.\nLa battaglia di Moh\u00e1cs ebbe luogo il 29 agosto e incominci\u00f2 favorevolmente alle truppe cristiane, nonostante la loro inferiorit\u00e0 numerica dovuta anche al fatto che le richieste di aiuto di Luigi all'occidente erano andate deluse. Il grande valore della cavalleria ungherese si mise in luce, tanto che 32 cavalieri arrivarono fino a mettere a serio repentaglio la vita dello stesso Solimano, che venne salvato dalla sua corazza e dal sacrificio delle proprie guardie del corpo e dai giannizzeri che si chiusero in sua difesa. Tuttavia, la netta superiorit\u00e0 dell'artiglieria ottomana fece la differenza e verso sera l'esercito cristiano era in rotta; nella ritirata re Luigi trov\u00f2 la morte cadendo in un fiume, andando ad aggiungersi ai trentamila morti tra le file cristiane. Solimano aveva trionfato ancora una volta, la strada per un ingresso trionfale a Buda era aperta.\nRientrato alla fine della campagna a Costantinopoli, il sultano poteva considerarsi padrone delle sorti dell'Ungheria. La morte del re Luigi fece collassare l'autorit\u00e0 centrale magiara e si scaten\u00f2 una lotta per il potere. Alcuni nobili offrirono la corona d'Ungheria all'arciduca d'Austria Ferdinando I d'Asburgo, legato con parentela alla famiglia reale ungherese. Altri nobili, per\u00f2, si volsero a Giovanni Z\u00e1polya, che era supportato da Solimano ma che non fu riconosciuto dalle potenze dell'Europa cristiana.\nL'Ungheria venne spartita in tre tronconi: la maggior parte dell'odierna Ungheria fu rivendicata da Solimano, fu creato lo Stato vassallo di Transilvania che venne affidato alla famiglia Z\u00e1polya, mentre Ferdinando I ottenne l'Ungheria Reale. Si fiss\u00f2 cos\u00ec, temporaneamente, il confine fra l'Impero ottomano e il Sacro Romano Impero.\nL'assedio di Vienna.\nSottomessa ora l'Ungheria, Solimano poteva puntare verso una delle sue pi\u00f9 grandi ambizioni: Vienna. Cos\u00ec, il 10 maggio 1529, con le consuete cerimonie in pompa magna lasci\u00f2 la capitale per fare ritorno a Moh\u00e1cs dove incontr\u00f2 Z\u00e1polya che fu, nel corso di una solenne udienza, riconosciuto come re d'Ungheria e di conseguenza come un vassallo dell'Impero ottomano. Una miniatura conservata nel palazzo di Topkapi ricorda l'evento, mostrando il momento in cui il sultano consegna a Z\u00e1polya, vestito di un caffettano d'onore, la corona. Lasciato il luogo di quella che era stata una delle sue vittorie pi\u00f9 importanti, Solimano raggiunse in soli tre giorni Buda, nuovamente occupata da truppe cristiane. Dopo un breve assedio, la citt\u00e0 venne presa e gli abitanti ridotti in schiavit\u00f9 ma, a differenza della volta precedente, ai giannizzeri venne proibito il saccheggio. Pochi giorni dopo, Z\u00e1polya venne ufficialmente incoronato re; alla cerimonia non partecip\u00f2 Solimano, probabilmente per non dare troppa importanza a colui che considerava solo un vassallo di scarso rilievo; inoltre, l'autunno si avvicinava e pertanto era necessario muovere verso Vienna il prima possibile.\nL'assedio di Vienna ebbe inizio il 27 settembre 1529 e vide il confronto tra l'esercito ottomano di Solimano, forte di uomini, cammelli e 300 pezzi di artiglieria, e i difensori cristiani che contavano circa combattenti e 72 cannoni agli ordini di Filippo del Palatinato-Neuburg.\nLe operazioni si rivelarono pi\u00f9 difficili del previsto per gli ottomani, nonostante l'incessante tiro dell'artiglieria fosse riuscito ad aprire una breccia nelle mura della citt\u00e0, gli attaccanti non approfittarono inspiegabilmente di ci\u00f2 per tentare una sortita all'interno. La frustrazione per il protrarsi dell'assedio oltre alle aspettative e la preoccupazione per l'inverno che si avvicinava, indussero Solimano a ordinare un assalto alla porta di Carinzia per il 14 ottobre. Il risultato per\u00f2 dell'azione fu inconcludente e al grande sultano non rimase altro che rinunciare all'impresa e fare ritorno a Costantinopoli, ma non prima di aver comunque festeggiato la campagna militare come fosse stata un successo e negando che l'obiettivo fosse quello di conquistare Vienna. Il viaggio di ritorno dur\u00f2 circa due mesi, durante i quali l'esercito ottomano perse moltissimi uomini a causa di malattie e del maltempo.\nNuovamente in Ungheria.\nNonostante le sue schiaccianti vittorie in Ungheria, Solimano non aveva ancora del tutto affermato la sua autorit\u00e0 nella regione. Cos\u00ec, il 22 aprile del 1532, lasci\u00f2 ancora una volta la capitale alla testa di oltre uomini tra le cui fila si contavano giannizzeri, soldati provenienti dall'Anatolia, dalla Rumelia, \"spahi\" a cui si aggiungeva un'artiglieria forte di 300 cannoni.\nArrivato a Belgrado ricevette ulteriori rinforzi dai tartari di Sahib I Giray, Solimano era pronto per affrontare una volta per tutte l'imperatore Carlo V. Tuttavia, la sua ambizione non pot\u00e9 essere esaudita: i cristiani non si sentivano affatto preparati ad affrontare un nemico cos\u00ec determinato e numeroso e, pertanto, Ferdinando d'Asburgo prefer\u00ec inviare al sultano due ambasciatori per offrirgli un tributo di ducati in cambio della pace e del suo riconoscimento a re d'Ungheria. Nel frattempo Solimano ricevette un'ulteriore proposta diplomatica: il re di Francia gli proponeva di invadere l'Italia per scontrarsi l\u00e0 con Carlo. Solimano declin\u00f2 entrambe le offerte, ma per quanto riguarda la seconda, promise che avrebbe aiutato i francesi nella conquista di Genova e Milano, uno dei primi atti sostanziali dell'alleanza franco-ottomana.\nFallito il tentativo diplomatico di arginare l'avanzata ottomana, i cristiani dovettero mettersi sulla difensiva. L'esercito di Solimano, dopo numerosi successi, trov\u00f2 una battuta di arresto durante l'assedio di G\u00fcns, una cittadina a soli 100 chilometri da Vienna e difesa da solo 800 uomini comandati da Nikola Juri\u0161i\u0107, che si protrasse per tutto il mese di agosto, facendo perdere agli ottomani tempo prezioso. Dopo aver conquistato faticosamente la cittadina, Solimano prefer\u00ec dirigersi verso l'ovest, in Stiria, invece che puntare direttamente su Vienna, probabilmente perch\u00e9 contava di far uscire Carlo V dalla citt\u00e0 e quindi confrontarsi in campo aperto, ma l'imperatore asburgico prefer\u00ec evitare il contatto e rimase dentro le mura.\nIn Stiria, Solimano, conquist\u00f2 diverse citt\u00e0 ma dovette rinunciare alla presa di Graz e Maribor che non cedettero alla forza ottomana. Il tempo perso a G\u00fcns non gli permise di continuare a lungo con le operazioni e, il 18 novembre 1532, fece ritorno a Costantinopoli. Anche l'esito di questa campagna fu festeggiato solennemente: si racconta che nella capitale vi furono ben cinque giorni di cerimonie, tuttavia il sultano non poteva considerarsi pienamente soddisfatto. A conclusione degli eventi, tra gli ottomani e i cristiani venne siglata una tregua, sfociata poi nel trattato di Costantinopoli del 1533; con questa Z\u00e1polya manteneva il regno d'Ungheria, Carlo V salvava i confini e poteva concentrare le sue forze per contrastare la lega di Smalcalda. Solimano, invece, poteva ora volgere il suo sguardo verso la Persia, conscio dell'opportunit\u00e0 di rompere la tregua con i cristiani quando voleva.\nCampagna dei due Iraq.\nDa secoli, nel mondo musulmano, vi erano contrasti tra gli ottomani e l'impero Safavide con quest'ultimo che governava la Persia e l'odierno Iraq, divisi dalla fede religiosa: sunniti i primi, sciiti i secondi. I discepoli sciiti, o \"kizilbash\", perseguitavano i sunniti nella Mesopotamia, convertivano le moschee e, nel 1508, si erano resi colpevoli della distruzione della tomba di Ab\u016b \u1e24an\u012bfa al-Nu\u02bfm\u0101n, uno dei pi\u00f9 importanti teologi sunniti della storia. Erano soliti, inoltre, impedire i collegamenti tra gli ottomani e i loro alleati Uzbeki. Tale situazione imponeva agli ottomani di intervenire al pi\u00f9 presto. Appena al sultano arriv\u00f2 il pretesto per reclamare il possesso di Baghdad decise di attaccare l'impero rivale e a Ibrahim, nell'autunno del 1533, arriv\u00f2 l'ordine di mettersi a capo dell'esercito per dirigersi verso l'Azerbaigian persiano dove, il 16 luglio dell'anno seguente, conquist\u00f2 Tabriz. Era incominciata quella che verr\u00e0 conosciuta come \"campagna dei due Iraq\".\nDue mesi pi\u00f9 tardi, dopo un viaggio che lo vide attraversare da trionfatore le varie citt\u00e0, Solimano raggiunse il suo \"gran visir\" e insieme a lui mosse verso la capitale della Persia, quella Baghdad che a lungo fu uno dei centri pi\u00f9 importanti dell'Islam e sede del califfato ma che a quell'epoca gi\u00e0 da tempo in decadenza. L'esercito che prese parte a tale spedizione era enorme: si racconta che fosse composto da circa uomini, comportando non poche difficolt\u00e0 logistiche e di approvvigionamento, difficolt\u00e0 accentuate dall'incombere della cattiva stagione.\nAll'avvicinarsi dell'esercito ottomano, lo sci\u00e0 rifiut\u00f2 lo scontro diretto ed evacu\u00f2 la citt\u00e0; il 4 dicembre 1543, Solimano pot\u00e9 cos\u00ec entrare senza combattere e considerarsi quindi legittimo successore dei califfi e un campione del sunnismo. Con l'annessione di Baghdad all'impero ottomano, la citt\u00e0 conoscer\u00e0 una nuova stagione di crescita e prosperit\u00e0. Trascorso l'inverno a Baghdad, il 2 aprile del 1545 Solimano con il suo esercito intraprese un difficile viaggio che in tre mesi lo condusse nuovamente a Tabriz dove si insedi\u00f2 nel palazzo dello sci\u00e0. Come era accaduto nella passata campagna di Ungheria, quando Solimano aveva cercato lo scontro diretto con Carlo V, nello stesso modo confidava nel poter confrontarsi con lo sci\u00e0; ma anche lui, come aveva fatto Carlo, si era sottratto da un impatto contro un esercito cos\u00ec forte, preferendo una strategia pi\u00f9 attendista. Cos\u00ec le ben note difficolt\u00e0 logistiche dell'esercito ottomano, che si trovava ben distante dalle proprie basi di rifornimento, lo costrinsero ad abbandonare l'idea di inseguire l'esercito dello sci\u00e0, ben pi\u00f9 mobile e a suo agio nella regione, e di conquistare le citt\u00e0 sante di Qom e di Kashan. Solimano dette allora l'ordine di rientrare a Costantinopoli, dove giunse nei primi giorni di gennaio 1536. La campagna aveva visto la perdita di oltre uomini, soprattutto per fame e malattie, ma aveva consacrato il sultano agli occhi dei suoi contemporanei correligionari come un grandissimo conquistatore che aveva fatto trionfare il sunnismo sull'eresia scita; l'impero ora si estendeva dalle porte di Vienna a Baghdad.\nPochi giorni dopo il termine della spedizione accadde un fatto su cui gli storici si interrogano ancora oggi. Il 15 marzo 1536 il \"gran visir\" Pargali Ibrahim Pasci\u00e0 venne trovato morto assassinato nella sua stanza da letto al palazzo di Topkapi. Fu certamente lo stesso Solimano a ordinare la sua esecuzione; i motivi che spinsero il sultano a tale scelta sono sconosciuti e sono state formulate solamente delle teorie: il sospetto che fosse artefice di una congiura o il risultato di una richiesta di Roxelana che vedeva in Ibrahim un rivale di potere, sono le ipotesi pi\u00f9 accreditate. Sta di fatto che Solimano si dovette pentire di aver fatto uccidere il suo miglior amico, compagno di successi e ottimo stratega.\nNordafrica e Mediterraneo.\nDopo le campagne danubiane e persiane, Solimano incominci\u00f2 a guardare al Mediterraneo, all'epoca sotto controllo delle marine della Repubblica di Venezia e di Ragusa. Nonostante alcuni successi come quelli colti a Rodi o in Egitto, la flotta ottomana non era temibile come lo erano le sue forze terrestri, tuttavia la disponibilit\u00e0 di porti in posizioni strategiche e di efficienti arsenali fornivano agli ottomani le potenzialit\u00e0 di imprimere l'autorit\u00e0 anche sul mare. Il personaggio chiave della riorganizzazione della marina ottomana fu, come lo fu il coevo Andrea Doria per gli spagnoli, il corsaro Khayr al-D\u012bn, conosciuto in Europa come \"il Barbarossa\". Figlio di un vasaio greco di Mitilene, grazie alle sue scorrerie nel Mediterraneo acquist\u00f2 ben presto una grande fama che lo porta alla fine del 1533 a fare il suo ingresso trionfale a Costantinopoli dove viene nominato \"kapudanpa\u015fa\" (equivalente di grande ammiraglio) della flotta ottomana e governatore (\"Bey\") delle isole. Forte del prestigioso titolo, in pochi mesi organizza la flotta di Solimano, mentre questi era occupato in Persia, pronto a dare battaglia alle potenze navali cristiane.\nCome prima azione, Barbarossa conquist\u00f2 Tunisi, in quel momento in mano alla dinastia hafside. Tuttavia, nel luglio 1535 la citt\u00e0 verr\u00e0 a sua volta conquistata da Carlo V che, preoccupato dell'espansione ottomana nel Mediterraneo, aveva personalmente preso il comando in una controffensiva considerata dai contemporanei una crociata insieme a Doria. Nonostante la grande vittoria dei cristiani, la flotta del Barbarossa sub\u00ec solo marginali perdite e fu in grado, pochi mesi pi\u00f9 tardi, di attaccare le Baleari e Valencia, saccheggiandole. Convinto delle possibilit\u00e0 di successo sul mare lo stesso sultano sovrintese i lavori di armamento di una nuova flotta che si protrassero per tutto il 1536 nei cantieri del corno d'oro.\nIl 17 maggio 1537 Solimano, accompagnato dai figli Selim e Mehmed, giunse a Valona, nell'attuale Albania, con il progetto di attaccare Brindisi, mentre l'alleato Francesco I di Francia muoveva alla conquista di Genova e Milano. Alla spedizione avrebbero partecipato, come comandanti della flotta, L\u00fctfi Pasha e Barbarossa. Il piano per\u00f2 non ebbe attuazione, in quanto il re di Francia infranse gli accordi e attacc\u00f2 nelle Fiandre e in Piccardia. Nel frattempo, un attacco da parte di alcune galee veneziane a una delegazione diplomatica ottomana in viaggio, dette a Solimano il pretesto per cambiare obiettivo e dirigersi verso Corf\u00f9, importante base della Serenissima.\nLe operazioni per l'assedio della citt\u00e0 ebbero inizio ad agosto dello stesso anno e fu il primo atto di quella che viene definita come terza guerra turco-veneziana facente parte del pi\u00f9 ampio scenario delle guerre turco-veneziane. Nonostante Solimano potesse contare sulla forza di uomini e 320 navi, la resistenza dei veneziani si dimostr\u00f2 alquanto tenace, in particolare l'artiglieria dei difensori fu determinante per far decidere al sultano di ritirarsi. La tradizione vuole che Solimano, dopo aver constatato la perdita di due galee, avesse dichiarato che \u00abla vita di un solo musulmano non pu\u00f2 essere pagata con la conquista di mille fortezze\u00bb.\nTornato a Costantinopoli, il sultano affid\u00f2 a Barbarossa la missione di combattere contro i veneziani stanziati nelle isole del mar Egeo al fine di scacciarli. Durante le due campagne militari che seguirono, il \"kapudanpa\u015fa\" consegu\u00ec un successo dopo l'altro, annoverando tra le varie conquiste, le isole di Siro, Patmo, Egina, Paro, Andro, Skiathos, Sciro, Serifo. Il 28 settembre 1538 Barbarossa sconfisse la Lega Santa promossa da papa Paolo III nella battaglia di Prevesa. Alla fine delle operazioni, 25 isole veneziane caddero o vennero saccheggiate mentre migliaia di cristiani erano stati fatti prigionieri. Il 20 ottobre 1540 venne siglata una pace in cui gli ambasciatori di Venezia si accordarono con Solimano per pagare ducati come indennit\u00e0 di guerra e abbandonare definitivamente le isole conquistate dal Barbarossa, a cui si aggiunsero Nauplia e Malvasia.\nNell'ottobre dell'anno successivo Carlo V tent\u00f2 di arginare i successi ottomani guidando una spedizione verso Algeri che tuttavia si rivel\u00f2 disastrosa per i cristiani. Solimano si trovava cos\u00ec a essere signore assoluto del Mediterraneo, primato che gli ottomani mantennero per oltre trent'anni.\nSuccessione al trono di Ungheria.\nNel 1539 era morto di peste il \"gran visir\" Ayas Mehmed Pasha, succeduto alla pi\u00f9 alta carica della Sublime Porta dopo l'assassinio di Ibrahim Pasci\u00e0, e il sultano decise di nominare al suo posto L\u00fctfi Pasha, suo cognato e generale dell'esercito ottomano che annoverava origini albanesi.\nIl sultano non aveva fatto in tempo a siglare la pace con Venezia che gi\u00e0 doveva tornare a volgere la sua attenzione verso l'Ungheria da dove arrivavano notizie preoccupanti. A luglio 1540 Z\u00e1polya era morto quindici giorni dopo aver avuto un figlio da Isabella Jagie\u0142\u0142o, figlia di re Sigismondo I di Polonia. Nonostante Solimano ritenesse che il bambino fosse il legittimo successore, venne alla luce un accordo segreto che Z\u00e1polya aveva stipulato nel 1538 in cui dichiarava che alla sua morte l'Ungheria sarebbe tornata a Ferdinando d'Asburgo in cambio del suo riconoscimento al trono fintantoch\u00e9 fosse stato in vita. Per Solimano questo accordo era inaccettabile poich\u00e9 stipulato prima della nascita del figlio, mentre Ferdinando asseriva che il bambino non fosse il figlio di Isabella e quindi invase l'Ungheria.\nCos\u00ec, Isabella e il figlio Giovanni abbandonarono Buda per chiedere aiuto a Solimano che dovette, pertanto, mettersi nuovamente in strada in direzione dell'Ungheria. Questa volta l'esercito ottomano incontr\u00f2 una flebile resistenza sul suo cammino e, rafforzato dalle truppe messe in campo da Isabella, assedi\u00f2 Buda sconfiggendo le difese guidate da Wilhelm von Roggendorf scacciando gli imperiali che lasciarono sul campo uomini. Il 2 settembre 1541, il sultano accompagnato dal figlio \u015eehzade Bayezid e dal \"gran visir\" Had\u0131m Suleiman Pasha (da pochi mesi subentrato a L\u00fctfi Pasha) entr\u00f2 con grandi onori in citt\u00e0 e, come era sua consuetudine, si rec\u00f2 in una chiesa nel frattempo trasformata in moschea a pregare. Come prima cosa dette la sua parola a Isabella che il giovane figlio Giovanni avrebbe regnato sull'Ungheria non appena raggiunta l'et\u00e0 necessaria, quindi fece ritorno a Costantinopoli.\nMa non passarono nemmeno due anni che dovette partire nuovamente per la sua ottava campagna in Ungheria. Infatti Ferdinando, forte di un momento di tranquillit\u00e0 sul fronte interno con i protestanti, aveva nuovamente mosso pretese verso il trono di Ungheria proponendo a Solimano di essere riconosciuto re in cambio di un tributo annuale di ducati. Al sultano, che non intendeva assolutamente accettare l'offerta, non rimase altro che lasciare la capitale, il 23 aprile 1543, per dare guerra all'Asburgo. Anche questa volta la campagna ebbe inizio nel modo migliore per gli ottomani che presero una dietro l'altra le fortezze della Slavonia e dell'Ungheria fedeli a Ferdinando. Dopo essere entrato nuovamente a Buda, l'esercito ottomano si diresse subito a nord per assediare Esztergom che cadde dopo circa due settimane anche grazie all'aiuto dell'artiglieria francese offerta dal re Francesco I.\nIl nuovo successo colto contro i cristiani metteva fine alle ambizioni di Ferdinando sull'Ungheria che rimarr\u00e0 nelle mani degli ottomani fino al 1686. A questo successo fecero seguito lunghe trattative che sfociarono in una pace stipulata il 13 giugno del 1547 tra gli ottomani e il Sacro Romano Impero. Solimano non poteva comunque ritenersi del tutto soddisfatto, poich\u00e9 non era riuscito ancora a scontrarsi in campo aperto contro l'imperatore Carlo V e la morte di Francesco I, avvenuta il 31 marzo 1547, rendeva questo obiettivo improbabile nel futuro, essendogli mancato un fondamentale alleato sullo scacchiere europeo. Per lui era ora di guardare nuovamente alla Persia.\nSeconda campagna persiana.\nAgli inizi del 1548 Solimano lasci\u00f2 ancora una volta Costantinopoli per mettersi in marcia con il suo esercito per raggiungere la Persia. Nonostante il successo colto nella sua prima spedizione, la sua autorit\u00e0 era in pericolo: diversi vassalli si erano dimostrati infedeli e la propaganda dei safavidi a favore dello sciismo continuava a fare proseliti in Anatolia.\nLa prima azione, una volta giunto sul teatro delle operazioni, fu assediare Van, da poco tornata nelle mani dello Sci\u00e0 Tahmasp I dopo averla persa nel 1534. Presa Van intorno alla fine di agosto, il sultano decise di riparare ad Aleppo per svernare. Nello stesso momento, l'esercito ottomano occup\u00f2 altre fortezze del luogo mentre il figlio dello sci\u00e0 Suleiman Mirza, passato tra le file degli ottomani, devast\u00f2 l'Iran occidentale fino a quando venne catturato e successivamente ucciso. Trascorso l'inverno, l'esercito turco spost\u00f2 verso Erzurum mentre il \"gran visir\" R\u00fcstem Pasci\u00e0 continu\u00f2 a sottomettere fortezze safavidi tra Kars e Artvin.\nLa campagna fu un successo che ribad\u00ec l'autorit\u00e0 ottomana sulla Persia, ma Solimano non era riuscito nemmeno questa volta a chiudere i conti definitivamente con la dinastia Safavide, obbligandolo pochi anni pi\u00f9 tardi a prendere nuovamente la via della Persia per una terza campagna.\nIl problema della successione.\nSolimano ebbe dalle sue due consorti, Mahidevran e H\u00fcrrem, sei figli maschi, quattro dei quali sopravvissero oltre il 1550: il pi\u00f9 vecchio \u015eehzade Mustafa era figlio di Mahidevran, mentre i pi\u00f9 giovani Selim, Bayezid e Cihangir li aveva avuti da H\u00fcrrem. H\u00fcrrem era consapevole che se Mustafa fosse diventato sultano, i suoi stessi figli sarebbero stati uccisi per strangolamento, una consuetudine nella dinastia ottomana. Infatti, almeno fino al regno di Ahmed I, all'impero mancava qualsiasi mezzo formale per regolare le successioni e pertanto spesso ci si affidava alla crudele pratica di mettere a morte i principi in competizione al fine di evitare disordini e ribellioni. Inoltre, il figlio di Mahidevran era riconosciuto unanimemente come il pi\u00f9 talentuoso di tutti i fratelli e godeva dell'appoggio del potente Pargal\u0131 \u0130brahim Pasha, a quel tempo \"gran visir\" dell'impero, nonch\u00e9 dell'esercito e in particolare dei giannizzeri. L'ambasciatore austriaco Ogier Ghiselin de Busbecq not\u00f2 che \u00abSolimano ha tra i suoi figli un figlio chiamato Mustafa, meravigliosamente ben educato e prudente e di un'et\u00e0 da governare, dato che ha 24 o 25 anni; che Dio non permetta mai a un saraceno di tale forza di avvicinarsi a noi\u00bb, inoltre continu\u00f2 a parlare dei \"notevoli doni naturali\" di Mustafa. Si ritiene che H\u00fcrrem, almeno in parte, sia responsabile degli intrighi intercorsi per la nomina del successore al sultanato; sebbene fosse la moglie del sultano, ella non aveva alcun ruolo pubblico ufficiale ma ci\u00f2 non le imped\u00ec di esercitare una forte influenza politica. Nel tentativo di evitare l'esecuzione dei suoi figli, H\u00fcrrem molto probabilmente utilizz\u00f2 il suo ascendente sul marito per eliminare coloro che sostenevano l'ascesa di Mustafa.\nCos\u00ec, nelle lotte per il potere apparentemente istigate da H\u00fcrrem, Solimano fece assassinare Ibrahim e lo sostitu\u00ec con il genero, R\u00fcstem Pasha. Nel 1552, quando incominci\u00f2 la terza campagna contro la Persia e R\u00fcstem venne nominato comandante in capo della spedizione, ebbero inizio gli intrighi contro Mustafa. R\u00fcstem mand\u00f2 uno degli uomini pi\u00f9 fidati del sultano a riferire che i soldati ritenevano che fosse giunto il momento di mettere un principe pi\u00f9 giovane sul trono, poich\u00e9 il sultano non aveva condotto l'esercito personalmente; allo stesso tempo vennero diffuse voci secondo le quali Mustafa si era dimostrato favorevole all'idea. Irritato da ci\u00f2 e ritenendo che Mustafa ordisse contro di lui per ottenere il trono, nell'estate seguente durante il ritorno dalla sua campagna in Persia, Solimano convoc\u00f2 il figlio nella sua tenda presso la valle di Ere\u011fli affermando che avrebbe \u00abpotuto liberarsi dei crimini di cui \u00e8 stato accusato e non avrebbe avuto nulla da temere se fosse venuto\u00bb.\nMustafa si trov\u00f2 di fronte a una scelta: o comparire davanti a suo padre con il rischio di essere ucciso o, se si fosse rifiutato, di essere accusato di tradimento. Alla fine, Mustafa scelse di entrare nella tenda di suo padre, fiducioso che il sostegno dell'esercito lo avrebbe protetto. Busbecq, che afferma di aver ricevuto un resoconto da un testimone oculare, descrisse gli ultimi momenti di Mustafa. Mentre Mustafa entrava nella tenda di suo padre, gli eunuchi lo attaccarono mentre si difendeva coraggiosamente. Il padre, separato dalla lotta solo dai tendaggi di lino della tenda, scrut\u00f2 attraverso la sua tenda e \u00abrivolse sguardi feroci e minacciosi ai muti, e con gesti minacciosi rimprover\u00f2 severamente la loro esitazione. Quindi, i muti nel loro allarme, raddoppiando i loro sforzi, scagliarono Mustafa a terra e, gettandogli la corda attorno al collo, lo strangolarono\u00bb. Il popolo ottomano accolse negativamente la notizia dell'assassinio di Mustafa, i giannizzeri accusarono Solimano di aver \u00abspento il sole pi\u00f9 luminoso\u00bb; poeti e scrittori celebrarono il giovane principe a cui dedicarono elegie e opere.\nSi dice che Cihangir sia morto di dolore pochi mesi dopo la notizia dell'omicidio del suo fratellastro. Ai due fratelli sopravvissuti, Selim e Bayezid, fu dato il comando in diverse parti dell'impero. Nel giro di pochi anni, tuttavia, scoppi\u00f2 tra di loro una guerra civile, ciascuno di essi supportato dalle forze leali. Con l'aiuto dell'esercito del padre, Selim sconfisse Bayezid a Konya nel 1559, portando quest'ultimo a cercare rifugio presso i safavidi insieme ai suoi quattro figli. A seguito di scambi diplomatici, il sultano chiese allo Sci\u00e0 Tahmasp I che Bayezid fosse estradato o giustiziato. Nel 1561, in cambio di grandi quantit\u00e0 di oro, lo sci\u00e0 permise a un sicario turco di strangolare Bayezid insieme a tutti i suoi figli, aprendo di fatto la strada per la successione di Selim al trono che avverr\u00e0 cinque anni pi\u00f9 tardi.\nTerza campagna persiana.\nI tragici fatti legati alla successione si svolsero, come detto, sullo sfondo di quella che verr\u00e0 conosciuta come la terza campagna di Persia, l'ultima combattuta da Solimano. Le operazioni erano incominciate nel 1552 quando il \"gran visir\" Rustem Pasha, al comando dell'esercito, si diresse verso l'Anatolia raggiungendo Carmania dove si ferm\u00f2 per passare la cattiva stagione. Fu in questa occasione che Rustem incominci\u00f2 la sua trama contro il principe Mustafa, di cui si \u00e8 gi\u00e0 detto, facendo in mondo che l'estate seguente Solimano, per dimostrare di essere ancora lui a capo dell'Impero, si mettesse anch'egli alla testa di un esercito per raggiungere il \"gran visir\" e partecipare alla campagna.\nCompiuta l'esecuzione del figlio Mustafa, il sultano si diresse verso Aleppo per acquartierarsi. L'entrata nella citt\u00e0, attualmente parte della Siria, fu trionfale e fastosa. L'esploratore inglese Anthony Jenkinson raccont\u00f2 con dovizia di particolari che il corteo fu aperto da cavalieri leggeri \"Sipahi\", vestiti di rosso scarlatto seguiti da tributari, in abiti di velluto giallo, a loro volta seguiti da 4 capitani, ciascuno alla testa di armati; poi giannizzeri vestiti di viola, mille paggi d'onore e tre uomini su cavalli bianchi; quindi il sultano \u00abnella sua sfolgorante maest\u00e0\u00bb seguito dai grandi dignitari e cavalieri armati che chiudevano il corteo.\nIn primavera, dopo aver spedito allo Sci\u00e0 Tahmasp I un ultimatum in cui gli chiedeva di rientrare nel sunnismo a cui segu\u00ec una scontata risposta negativa, Solimano dette inizio alle operazioni militari che comportarono devastazioni in tutta la regione di Erevan. La violenta offensiva ottomana spinse lo sci\u00e0 a chiedere la fine delle ostilit\u00e0; il sultano accett\u00f2 l'offerta e da ci\u00f2 scatur\u00ec la pace di Amasya, stipulata il 29 maggio 1555, in cui si ridisegnavano i confini tra i due imperi con lo sci\u00e0 che riconosceva la conquiste ottomane ma in cui Solimano consentiva ai pellegrini sciiti di raggiungere in sicurezza i luoghi santi dell'Islam sotto il suo controllo. Inoltre, lo sci\u00e0 prometteva che avrebbe fatto cessare le razzie e la propaganda sciita in Anatolia. A seguito di questi accordi, per oltre vent'anni non vi furono pi\u00f9 scontri sul fronte persiano.\nContemporaneamente Solimano dovette occuparsi anche di far soffocare una nuova ribellione, una delle pi\u00f9 gravi, all'interno del suo impero. Un suddito asser\u00ec di essere il principe Mustafa scampato all'omicidio e mise in piedi un nuovo governo illegittimo nell'Anatolia del nord reclutando molti ribelli. Gli insorti vennero fermati dal deciso intervento del principe Bayezid, ma fu chiaro che questi disordini erano un segnale delle cattive condizioni della popolazione contadina, schiacciata dall'inflazione e dalle gravose imposte a cui erano sottoposti. Nell'impero si stava assistendo a una severa crisi monetaria causata dall'arrivo dall'Europa di denaro a basso costo, spesso contraffatto.\nL'insuccesso di Malta.\nNel 1530 l'imperatore Carlo V aveva donato ai Cavalieri Ospitalieri, scacciati alcuni anni prima da Rodi per opera di Solimano, l'isola di Malta dove, stabilitisi, ebbero l'occasione di ricostituirsi. Il \"divan\" ottomano, preoccupato per le incursioni dei cristiani contro la loro marina, decise di preparare una spedizione per attaccarli nella loro nuova base. La pianificazione della nuova campagna, che coinvolse tutti i cantieri navali del Corno d'Oro, fu lunga e dur\u00f2 fino agli inizi del 1565. Una volta pronta, la flotta che contava oltre duecento navi, tra cui 150 galee in assetto da combattimento, prese il mare ai comandi di Lala Kara Mustafa Pasci\u00e0. I grandi preparativi per\u00f2 non poterono essere tenuti nascosti e avevano, quindi, messo in allarme i Cavalieri che ebbero il tempo per preparare le difese; la resistenza dell'sola, guidata dal Gran Maestro Jean de la Valette, poteva contare su difensori di cui settecento cavalieri.\nIl Grande Assedio di Malta ebbe inizio il 18 maggio e ben presto l'isola fu occupata dagli ottomani che per\u00f2 non riuscirono a prendere le strategiche fortezze di Sant'Elmo e Sant'Angelo. Nonostante un incessante bombardamento, gli ottomani non poterono avere la meglio e il 12 settembre si decise di far ripiegare la flotta verso la capitale. La sconfitta, la prima ai tempi di Solimano, cost\u00f2 ai turchi dai ai uomini, a seconda delle fonti.\nUltima spedizione e morte.\nNel 1566 Solimano aveva 72 anni, di cui 46 trascorsi al governo dell'impero; l'anziano sultano soffriva di gotta che lo costringeva a muoversi su una carrozzella. Massimiliano II d'Asburgo era succeduto al padre Ferdinando I sul trono del Sacro Romano Impero e aveva portato nuova linfa alle pretese asburgiche sui paesi danubiani, riaprendo la questione sulla Transilvania accantonata da alcuni anni a seguito delle vittorie ottomane.\nIl 1\u00ba maggio 1566 il sultano lasci\u00f2 Costantinopoli a capo di una delle pi\u00f9 grandi armate che avesse mai comandato, si parla di soldati dotati di un'imponente artiglieria, per la sua tredicesima campagna militare. Erano oltre dieci anni che non prendeva personalmente parte a una spedizione e per questo era criticato, sia dai \"visir\" sia dalla gente comune, in quanto si riteneva che per il capo degli ottomani fosse un dovere combattere continuamente per espandere i confini dell'Islam ai danni degli infedeli. Secondo le informazioni, la campagna sarebbe stata semplice, senza che probabilmente vi fosse nemmeno la necessit\u00e0 di scontrarsi o quasi.\nTuttavia, la malattia lo aveva profondamente debilitato, non riusciva pi\u00f9 a salire a cavallo ed era costretto a seguire le truppe solo grazie a una vettura. Dopo una marcia rallentata da cause naturali, durata 49 giorni, Solimano fece il suo arrivo a Belgrado per poi proseguire per Zemun dove venne accolto da Giovanni Sigismondo con grande fasto.\nDopo avergli conferito il potere sui territori posti tra Tibisco e la Transilvania, il sultano si diresse verso Szigetv\u00e1r, che mise sotto assedio a partire dal 6 agosto. I combattimenti continueranno fino all'8 settembre, ma Solimano non pot\u00e9 vederne la fine: mor\u00ec infatti nella sua tenda nella notte tra il 5 e il 6 settembre. Per evitare disordini nell'esercito, ancora impegnato nella campagna, il \"gran visir\" Sokollu decise di mantenere segreta la notizia della scomparsa del sovrano, almeno fino a quando il successore Selim non fosse giunto davanti al feretro del padre. In quel momento, l'unico principe rimasto si trovava a K\u00fctahya dove era governatore e, appena messo al corrente part\u00ec per raggiungere Sokollu. Nell'attesa il \"gran visir\" imped\u00ec a tutti di entrare nella tenda ove si trovava il corpo di Solimano e dava alle truppe ordini come se provenissero dallo stesso sultano oramai defunto. Il riserbo venne mantenuto anche quando l'esercito si mise in marcia per il ritorno a Costantinopoli a seguito della fine delle operazioni nella regione transdanubiana. Solo quando il corteo si trov\u00f2 nei pressi di Belgrado giunse Selim e allora la notizia pot\u00e9 essere diffusa.\nIl corpo imbalsamato del sultano venne riportato a Costantinopoli per essere sepolto a fianco di Roxelana nel mausoleo sorto vicino alla moschea S\u00fcleymaniye, mentre il suo cuore, il fegato e alcuni altri organi vennero sepolti a Turb\u00e9k, fuori Szigetv\u00e1r, dove venne eretto un cenotafio che divenne un luogo sacro e meta di pellegrinaggi. Nel giro di un decennio vennero realizzate una moschea e un ospizio sufi vicino e diverse decine di soldati vennero messi a presidiare il luogo. Della cerimonia funebre del grande sultano nessuno storico ne tramand\u00f2 un ricordo; dovette essere molto semplice, come era di consuetudine nell'Islam.\nAspetto fisico e personalit\u00e0.\nIl diplomatico veneziano Bartolomeo Contarini ci ha lasciato una delle prime descrizioni dell'aspetto di Solimano, nell'epoca in cui divenne sultano: \u00abha solo venticinque anni [in realt\u00e0 26], alto e magro ma duro, con una faccia sottile e ossuta. I peli sul viso sono evidenti, ma solo a malapena. Il sultano appare amichevole e di buon umore. Si dice che Solimano abbia un nome appropriato, che si diverta a leggere, che sia ben informato e che abbia un buon senso\u00bb. Una prima immagine disegnata \u00e8 invece opera di Albrecht D\u00fcrer del 1526 il quale, tuttavia, non incontr\u00f2 mai il sultano ottomano ma si bas\u00f2 sulle descrizioni di mercanti veneziani che erano stati a Costantinopoli. La bont\u00e0 della rappresentazione di D\u00fcrer \u00e8 comunque confermata dalle similitudini con il disegno fatto da Hieronymus Hopfer; in entrambi i casi il grande sultano appare con un collo allungato, naso arcuato e orecchie piccole; tratti somatici che ricordano fortemente l'aspetto del bisnonno Maometto II come tramandato dal celebre ritratto di Gentile Bellini. Una descrizione pi\u00f9 tarda, risalente agli anni della maturit\u00e0, lo descrive come un \"uomo giovanile, esile e assai fragile, ma la sua mano \u00e8 molto forte e lo si dice capace di tirare con l'arco meglio di tutti\".\nOgier Ghislain de Busbecq ci fornisce invece la descrizione di un Solimano ormai vecchio, risalente agli anni dell'entrata ad Amasya (1555): \u00abBench\u00e9 il volto fosse triste, la sua espressione continuava a ispirare un senso di grande maest\u00e0. La sua salute \u00e8 buona se non fosse per il brutto colorito, indizio di qualche segreta malattia. Ma, al pari delle donne, sa affrontare bene le offese del tempo. Si mette il belletto, soprattutto nei giorni in cui congeda qualche ambasciatore\u00bb.\nIl carattere del magnifico sultano \u00e8 descritto dai pi\u00f9 calmo e ponderato, ben distante da quello irascibile del padre Selim I, mentre un diplomatico veneziano alla corte ottomana intorno al 1530 afferma che \u00abil suo carattere \u00e8 collerico e melanconico e che non \u00e8 molto portato per il lavoro perch\u00e9 ha abbandonato l'impero al \"gran visir\" senza il parere del quale n\u00e9 lui n\u00e9 altri membri della corte prendono decisioni, mentre Ibrahim agisce senza mai consultare il Gran Signore n\u00e9 nessun altro\u00bb. Infatti, sebbene i suoi contemporanei europei lo considerassero un sovrano di indubbia grandezza, non mancarono di riconoscere una sua, forse eccessiva, dipendenza dalla moglie Roxelana e da Ibr\u0101h\u012bm Pasci\u00e0, nonch\u00e9 di accusarlo della morte dei propri figli.\nIn ogni caso, tutti i commentatori concordano sul descriverlo come un \u00abpio musulmano, immune da ogni fanatismo, tollerante verso i cristiani\u00bb garantendo i diritti degli infedeli (\"Dhimmi\") ma \u00e8 anche implacabile contro quella che considerava l'eresia sciita. Fermamente convinto di essere nel favore di Dio, prima di ogni importante battaglia recitava fervide preghiere e appena conquistata una citt\u00e0 si recava in una moschea per ringraziare della vittoria. Quando non era impegnato ad amministrare prendeva parte a discussioni teologiche con i dotti della corte, studiava la filosofia e i libri sacri, tanto che sono giunti fino a noi otto esemplari del Corano copiati personalmente da Solimano.\nDa buon musulmano, dimostr\u00f2 anche uno stile di vita improntato alla sobriet\u00e0 sebbene non parificabile a quella dei primi sultani. I commentatori raccontano dettagliatamente che alla sua tavola i piatti erano rigorosamente in porcellana, solo una volta utilizz\u00f2 vasellame prezioso ma i giuristi lo rimproverarono. In vecchiaia fu ancora pi\u00f9 attento, tanto che si serv\u00ec solo di stoviglie in terracotta. Anche le bevande alcoliche, che in giovent\u00f9 aveva tollerato, divennero proibite in tarda et\u00e0. Tuttavia, la sua immagine pubblica fu sempre contornata da un alone di sfarzosit\u00e0. Alla sua corte si rispettava un corposo cerimoniale da lui stesso elaborato e gli ambasciatori da lui ricevuti raccontarono la loro meraviglia davanti a tanta ricchezza. Ogni qualvolta che Solimano lasciava la capitale al comando dell'esercito per intraprendere una delle tante campagne che hanno segnato la sua vita, si tenevano sontuosi festeggiamenti. In tali occasioni, il sultano amava vestirsi con stoffe preziose e indossava bellissimi gioielli.\nIn et\u00e0 avanzata Solimano, stanco a causa della malattia e delle continue campagne militari, perse un po' dell'indole guerriera che lo aveva contraddistinto in giovent\u00f9; il nobile Antonio Barbarigo ci fornisce un affresco del sultano nel 1558: \u00ab\u00c8 questo Signore di et\u00e0 66, e sono 32 anni che regna felicissimamente; di statura mediocre, pi\u00f9 tosto che altrimenti, pallido, ha gli occhi neri e grossi, con il naso aquilino; \u00e8 signor giusto, benigno e religiosissimo nella sua legge sebbene essendo giovane fu bellicoso ed amator di guerra si comprende per\u00f2 che ora, che \u00e8 vecchio desidera la pace con ogni principe, n\u00e9 mai porter\u00e0 guerra ad alcuno se non sforzato da quelli con chi guerreggia o da false persuasioni de' suoi ministri... Conosce esser signore di molti paesi e regni, e desidera godere in pace quelli che ha. Gli \u00e8 sommamente grata l'istoria, e continuamente legge le istorie di Alessandro Magno e quelle de' persiani. \u00c8 questo Signor travagliato molto dalla gotta e per tal causa, per consiglio de' medici per mutazioni d'aria va ogni anno a far l'invernata in Adrianopoli...\u00bb.\nL'impero ottomano sotto Solimano.\nRiforme giuridiche e politiche.\nSebbene Solimano fosse conosciuto come \"il Magnifico\" in Occidente, per gli ottomani era \"Kanuni Suleiman\" o \"Il Legislatore\" (\u0642\u0627\u0646\u0648\u0646\u06cc). All'epoca la Shari'ah, o Legge Sacra, era la legge principale nell'impero e, essendo considerata divina dall'Islam, nemmeno il sultano aveva il potere di cambiarla. Tuttavia un'area legislativa distinta, nota come \"Kanun\" (\u0642\u0627\u0646\u0648\u0646, legislazione canonica), dipendeva esclusivamente dalla volont\u00e0 di Solimano e copriva settori fondamentali come il diritto penale, il possesso fondiario e l'imposizione fiscale. Egli fece raccogliere tutti i vari giudizi emessi dai nove sultani ottomani che lo avevano preceduto e, dopo aver eliminato le duplicazioni e risolto le dichiarazioni contraddittorie, emise un unico codice legale, prestando comunque attenzione a non violare le leggi fondamentali dell'Islam. Fu in questo contesto che il sultano, sostenuto dal suo Gran Mufti Ebussuud Efendi, cerc\u00f2 di riformare la legislazione per adattarsi a un impero in rapido cambiamento. Quando le leggi \"Kanun\" raggiunsero la loro forma finale, il codice delle leggi divenne noto come \"kanun-i Osmani\" (\u0642\u0627\u0646\u0648\u0646 \u0639\u062b\u0645\u0627\u0646\u06cc), o \"leggi ottomane\". Il codice legale di Solimano dur\u00f2 oltre trecento anni.\nEgli prest\u00f2 particolare attenzione alla difficile situazione dei Rayah, soggetti cristiani che lavoravano la terra dei \"Spahi\". Il suo \"Kanune Raya\", o \"Codice dei Rayas\", riform\u00f2 la legge che regolava i prelievi e le tasse a cui i \"rayas\" erano obbligati, elevando il loro status al di sopra dei servi tanto che molti servi cristiani emigrarono nei territori turchi per beneficiare di tale riforma. Il sultano si occup\u00f2 anche di fornire una protezione agli ebrei residenti nel suo impero per i secoli a venire: alla fine del 1553 o del 1554, su suggerimento del suo medico e dentista preferito, l'ebreo spagnolo Moses Hamon, il sultano emise un firmano (\u0641\u0631\u0645\u0627\u0646) che denunciava formalmente le diffamazioni contro di essi. Inoltre eman\u00f2 nuove leggi penali e di polizia, prescrivendo una serie di sanzioni pecuniarie per reati specifici, nonch\u00e9 riducendo i casi che comportavano un'esecuzione capitale o delle mutilazioni. Nel settore fiscale, vennero applicate imposte, seppur giudicate lievi, su vari beni e prodotti, inclusi animali, miniere, profitti commerciali e dazi sull'importazione e sull'esportazione.\nAmministrazione governativa e militare.\nDurante il suo regno, Solimano si \u00e8 sempre occupato di delineare personalmente una strategia generale che l'impero avrebbe dovuto seguire ma l'esecuzione di tali direttive e per la cura dei dettagli si avvaleva dei \"visir\" (letteralmente \"colui che decide\"), ovvero alti dignitari che svolgevano la funzione di consiglieri e ministri. Questi consiglieri componevano il \"diwan\" (o \"d\u012bv\u0101n\"), l'organo supremo di amministrazione dell'impero con competenze praticamente illimitate. Solitamente vi sedevano tre \"visir\" che amministravano congiuntamente la politica interna e quella estera oltre all'ordine pubblico, mentre due \"defterdar\" sovrintendevano a un'articolata organizzazione di uffici a cui veniva demandata la gestione delle finanze. Un'altra importante carica era il \"ni\u015fanc\u0131\", il calligrafo di corte, a cui era demandata l'autenticazione dei documenti apponendo la \"tughra\" del sultano e il controllo delle leggi promulgate; due \"kazasker\" amministravano l'intero sistema giudiziario. Se le circostanze lo richiedevano, potevano partecipare anche altri dignitari. Il \"diwan\" era presieduto dal \"gran visir\", l'uomo di fiducia del sultano. Durante il suo lungo regno, si alternarono ben dieci persone per questa carica, nell'ordine: Piri Mehmed Pasci\u00e0 (1518 - 1523), Pargali \u0130brahim Pasci\u00e0 (1523 - 1536), Ayas Mehmed Pasci\u00e0 (1536 - 1539), \u00c7elebi L\u00fctfi Pasci\u00e0 (1539 - 1541), Had\u0131m Suleiman Pasha (1541 - 1544), R\u00fcstem Pasci\u00e0 (1544 - 1553) Kara Ahmed Pasci\u00e0 (1553 - 1555), Rustem Pasci\u00e0 (1555 - 1561), Semiz Ali Pasci\u00e0 (1561 - 1565), Sokollu Mehmed Pasci\u00e0 (1565 - 1579). Solimano, come del resto tutti i sultani dopo Maometto II, non presenziava direttamente nella stanza dove avvenivano le riunioni, tuttavia vi era comunque la possibilit\u00e0 per lui di assistere di nascosto. Presso il \"Diwan\" il Magnifico usava anche ricevere gli ambasciatori con cerimonie di grandissimi sfarzo.\nPer imporre i propri diritti, egli dovette combattere contro un'infinita serie di avversari. La forza del suo sultanato era basata sulla funzione cruciale del corpo di fanteria dei giannizzeri (dal turco \"yeni \u00e7eri\", \"Nuova truppa\"). Questi venivano reclutati forzatamente fra i giovani cristiani, obbligati nei primi secoli del sultanato al celibato, affratellati dalla tradizionale aderenza a una stessa confraternita religiosa che era la \"Bektashiyya\". I giannizzeri, considerati l'\u00e9lite dell'esercito ottomano (nella prima met\u00e0 del XVI secolo erano circa ), non potevano avere altra occupazione o fonte di reddito che non fossero quelle derivanti dal mestiere delle armi e la loro inattivit\u00e0 in tempo di pace faceva aumentare i rischi di disordini. La necessit\u00e0 di tenerli occupati pu\u00f2 aiutare a comprendere il perch\u00e9 della frequenza delle campagne militari ottomane e per questo il primo decennio del suo regno vi fu di conseguenza un periodo di intensa attivit\u00e0 bellica.\nSolimano dette un forte impulso anche al potenziamento della flotta militare ottomana, prima non particolarmente sviluppata. La disponibilit\u00e0 di risorse praticamente illimitate, di porti sicuri in posizioni strategiche, di arsenali efficienti, permisero di raggiungere molto velocemente risultati impensabili, tanto che gli ottomani arrivarono ad avere ben presto il controllo del Mediterraneo. A Galata, sul Corno d'Oro vi era il maggior centro di produzione della flotta con i suoi oltre 120 ripari coperti in grado di ospitare ciascuno due galee disponibili nel 1550, mentre dieci anni pi\u00f9 tardi si contavano lavoratori nel porto. Lo sviluppo della flotta fu tanto rapido che per l'assedio di Rodi gli ottomani potevano contare su 100 vascelli, mentre per quella di Malta nel 1566 ne erano a disposizione il doppio.\nEconomia.\nI primi decenni del suo sultanato coincisero con un periodo molto favorevole per l'economia dei suoi sudditi. Il modello economico adottato a quel tempo tra gli ottomani era molto diverso da quello occidentale, con quest'ultimo che andava ad avvicinarsi al capitalismo. Nell'impero ottomano era in vigore, e lo rimase fino alla fine del XIX secolo, una gestione dell'economia molto pi\u00f9 rigida e improntata pi\u00f9 al soddisfare le necessit\u00e0 dello Stato e della popolazione piuttosto che sul perseguimento dell'arricchimento personale. Per fare ci\u00f2, il governo centrale controllava con inflessibile autorit\u00e0, grazie a numerosi funzionari, le attivit\u00e0 produttive e distributive, fissandone i prezzi a protezione del consumatore.\nQualsiasi lavoratore dell'impero era inquadrato in \"esnaf\" (simili alle corporazioni occidentali) tanto che nel XVI secolo se ne contavano fino a un migliaio nella sola Costantinopoli. Queste, raggruppate a loro volta in gruppi, erano guidate da un capo e da un comitato, tutti eletti dagli appartenenti e sovrintendevano al controllo dei prezzi, regolavano l'accesso alla professione e controllavano la ripartizione delle materie prime. Tali istituzioni si ispiravano alle consuetudini della \"futuwwa\" (fratellanza religiosa) risalenti al tempo degli abbassidi e sviluppatisi sotto i Selgiuchidi di Rum e tra i principati dell'Anatolia.\nI commerci erano molto sviluppati e le vie di approvvigionamento si estendevano per tutto l'impero e oltre. Alla capitale arrivavano carne, cereali, legna, miele, metalli dalla Bulgaria e dalla Romania; l'Anatolia forniva cereali, frutta e cavalli mentre dall'Egitto giungevano riso, zucchero, cotone e ingenti forniture di grano. Da altri Paesi arabi dell'est veniva importato caff\u00e8, spezie e cavalli, dalla Persia provenivano sete e tappeti, dall'estremo oriente le pietre preziose. L'Europa, e in particolare la Repubblica di Venezia, esportavano nell'Impero ottomano prodotti manifatturieri, tecnologici e beni di lusso. L'impero, invece, esportava materie prime e spezie soprattutto in Europa.\nPer favorire i traffici, Solimano fece costruire strade e ponti, alcuni di essi ancora in funzione alla fine del XX secolo, favor\u00ec la ristrutturazione e ampliamento di caravanserragli gi\u00e0 costruiti dai Selgiuchidi. Le campagne militari intraprese ebbero uno scopo anche commerciale; in particolare le spedizioni in Persia che consentirono di aprire nuove vie commerciali verso l'Asia e di rafforzare gli scambi con gli alleati Uzbechi.\nScienza e istruzione.\nL'istruzione fu un altro settore giudicato molto importante per il sultano. Le scuole collegate alle moschee e finanziate da fondazioni religiose offrirono lezioni in gran parte gratuite ai ragazzi musulmani prima che ci\u00f2 avvenisse nei paesi cristiani dell'epoca. Nella capitale dell'impero, Solimano aument\u00f2 il numero di \"mektebs\" (\u0645\u0643\u062a\u0628, scuole elementari) portandolo a quattordici, insegnando ai ragazzi a leggere e scrivere, nonch\u00e9 i principi dell'Islam. I giovani che desideravano un'istruzione superiore potevano poi accedere a una delle otto madrase (\u0645\u062f\u0631\u0633\u0647) il cui programma di studi includeva la grammatica, la metafisica, la filosofia, l'astronomia e l'astrologia. I corsi di perfezionamento consentivano di ottenere un'istruzione di livello universitario, i cui laureati divenivano \"imam\" (\u0627\u0645\u0627\u0645) o insegnanti. I centri educativi erano spesso uno dei tanti edifici che circondavano i cortili delle moschee, gli altri potevano essere biblioteche, bagni, cucine, abitazioni e ospedali a beneficio del popolo. La frequentazione di un corso di studi era un presupposto essenziale per poter ambire a un qualsiasi incarico di prestigio nell'impero. Da queste istituzioni culturali uscirono uomini di scienza di grandissimo valore che segnarono la vita scientifica dell'impero per tutto il secolo, come il matematico e astronomo Taq\u012b al-D\u012bn Mu\u1e25ammad ibn Ma\u02bfr\u016bf che nel 1577 realizz\u00f2 l'Osservatorio di Costantinopoli grazie al quale pot\u00e9 aggiornare le tavole di Ulu\u011f Bek risalenti al secolo precedente, e lo studioso di geometria Al\u00ec Ib Veli che anticip\u00f2 di molto gli europei sullo studio dei logaritmi.\nSe alla fine del XVI secolo l'ambiente culturale ottomano appariva variegato e stimolante, e nella sola capitale si contavano oltre 100 \"madrase\", tale favorevole situazione and\u00f2 a scemare negli anni seguenti quando gli ulema incominciarono a interferire vietando lo studio delle scienze preferendo l'insegnamento di una rigida visione religiosa al limite del fanatismo.\nArte e architettura.\nSotto il patrocinio di Solimano, l'Impero ottomano entr\u00f2 nel massimo del suo sviluppo culturale. La sede imperiale sovrintese a centinaia di societ\u00e0 artistiche (chiamate \u0627\u0647\u0644 \u062d\u0631\u0641 \"Ehl-i Hiref\", \"Comunit\u00e0 degli artigiani\") che ebbero sede presso il Palazzo di Topkap\u0131. Dopo un periodo di apprendistato, gli artisti e gli artigiani potevano avanzare di rango nel loro campo e venivano pagati con salari commisurati in rate annuali o trimestrali. I registri delle buste paga, sopravvissuti fino a oggi, testimoniano l'ampiezza del mecenatismo artistico di Solimano; ad esempio, il primo dei documenti risalenti al 1526 elenca 40 societ\u00e0 con oltre 600 membri. L'Ehl-i Hiref fece affluire gli artigiani pi\u00f9 talentuosi dell'impero verso la corte del sultano, sia quelli provenienti dal mondo islamico sia quelli originari dei territori recentemente conquistati in Europa, andando a formare una miscela di culture arabe, turche ed europee. Gli artigiani al servizio della corte includevano pittori, rilegatori di libri, pellicciai, gioiellieri e orafi. Mentre i precedenti sovrani erano stati influenzati dalla cultura persiana (Selim I, ad esempio, scrisse poesie in persiano), durante il periodo di Solimano si vide affermare l'identit\u00e0 artistica dell'impero ottomano.\nIl suo regno \u00e8 considerato un'epoca d'ora per la letteratura turca; egli stesso fu un poeta che scrisse in persiano e in turco sotto il \"takhallus\" (nome di penna o pseudonimo) \"Habibi\" (\u0645\u062d\u0628\u06cc, \"l'Amante\" o \"l'innamorato\"). Alcuni versi di Solimano divennero proverbi turchi, come il celebre \u00abTutti puntano sullo stesso significato, ma molte sono le versioni della storia\u00bb. Un ambasciatore veneziano osserv\u00f2 che il sultano: \u00absi diletta di componer in laude di Dio, facendosi umile e dicendo sempre egli esser niente; ma per lasciar memoria della sua grandezza, fa fare una cronica di tutto quello che ha operato\u00bb. Quando il suo giovane figlio Mehmed mor\u00ec nel 1543, compose un commovente cronogramma per commemorare l'anno: \u00abimpareggiabile tra principi, il mio Sultano Mehmed\u00bb. Oltre all'opera del sultano, molti grandi talenti animarono il mondo letterario durante il suo regno, tra cui Fuz\u00fbl\u00ee e B\u00e2k\u00ee. Lo storico letterario Elias John Wilkinson Gibb osserv\u00f2 che \u00abin nessun momento, anche in Turchia, fu dato maggiore incoraggiamento alla poesia che durante il regno di questo Sultano\u00bb.\nSolimano \u00e8 famoso anche per aver finanziato la costruzione di numerosi monumenti e aver favorito lo sviluppo architettonico all'interno del suo impero. Grazie a una serie di progetti, il sultano cerc\u00f2 di trasformare Costantinopoli nel centro della civilt\u00e0 islamica, facendo realizzare ponti, moschee, palazzi e diversi istituti di beneficenza e sociali. Il pi\u00f9 grande di questi venne costruito da Mimar Sinan, il principale architetto del sultano, grazie al quale l'architettura ottomana raggiunse il suo apice. Sinan divenne responsabile dell'edificazione di oltre trecento monumenti sparsi in tutto l'impero, inclusi i suoi due capolavori, la moschea Suleymaniye e la moschea Selimiye, quest'ultima costruita ad Adrianopoli (ora Edirne) durante il regno di suo figlio Selim II. Solimano fece restaurare anche la Cupola della Roccia a Gerusalemme e le mura cittadine (le attuali mura della Citt\u00e0 Vecchia di Gerusalemme), rinnov\u00f2 la \"Caaba\" alla Mecca e costru\u00ec un complesso a Damasco.\nEredit\u00e0.\nAlla morte di Solimano, l'Impero ottomano rappresentava una delle maggiori potenze del mondo. Le conquiste del Magnifico avevano potuto espanderne il confini fino a includere Baghdad, molti territori balcanici comprese le attuali Croazia e Ungheria e la maggior parte del Nord Africa. L'allargamento dell'impero fino in Europa aveva dato agli ottomani la possibilit\u00e0 di influire direttamente negli equilibri dell'occidente cristiano, tanto che l'ambasciatore austriaco Ogier Ghislain de Busbecq avvert\u00ec dell'imminente conquista dell'Europa: \u00abDalla parte [dei turchi] ci sono le risorse di un potente impero, la forza intatta, l'abitudine alla vittoria, la resistenza di fatica, unit\u00e0, disciplina, frugalit\u00e0 e vigilanza ... Possiamo dubitare di quale sar\u00e0 il risultato? ... Quando i turchi si stabiliranno con la Persia, voleranno alla nostra gola sostenuti dalla potenza di tutto l'Oriente; quanto noi siamo impreparati non oso dirlo\u00bb.\nLa sua eredit\u00e0, tuttavia, non ha riguardato solamente l'aspetto militare; un secolo dopo il viaggiatore francese Jean de Th\u00e9venot parl\u00f2 di una \u00abforte base agricola del paese, del benessere dei contadini, dell'abbondanza di alimenti di base e della preminenza dell'organizzazione nel governo di Solimano\u00bb. Trent'anni dopo la sua morte, il celebre drammaturgo inglese William Shakespeare lo cita come un prodigio militare in \"Il mercante di Venezia\", dove il Principe del Marocco si vanta della sua abilit\u00e0 dicendo che sconfisse Solimano in tre battaglie.\nTuttavia, le valutazioni dell'operato del \"magnifico\" sultano, dei suoi successi in campo amministrativo culturale e militare, devono considerare anche il fondamentale apporto delle molte figure di talento che lo servirono, come i grandi \"visir\" Ibrahim Pasha e R\u00fcstem Pasha, il \"Gran Mufti\" Ebussuud Efendi, che svolse un importante ruolo nella riforma legale, e il cancelliere e cronista Cel\u00e2lz\u00e2de Mustafa \u00c7elebi, fondamentale nello sviluppo della burocrazia e nell'affermazione del mito del Magnifico."}
{"id": "261782", "revid": "22416", "url": "https://it.wikipedia.org/wiki?curid=261782", "title": "Arbatax", "text": "Arbatax (\"Arbatassa\" in sardo) \u00e8 l'unica frazione del comune di Tortol\u00ec, in provincia di Nuoro, sede di porto.\nGeografia fisica.\nTerritorio.\nArbatax si trova su una penisola (capo Bellavista), al centro della costa orientale sarda, a ridosso dello stagno di Tortol\u00ec. I centri abitati pi\u00f9 vicini sono Tortol\u00ec, che \u00e8 il capoluogo del comune di cui la frazione Arbatax fa parte (a ), Girasole (a ) e Lotzorai (a ).\nOrigine del nome.\nIl nome Arbatax non \u00e8 altro che la corruzione del toponimo \"Baccasara\". Nel Registro delle rendite pisane del 1316, il Salto (Su Sartu) di Baccasara \u00e8, infatti, appellato Batassar, da cui Albatassar e, quindi, Arbatax (x= ss).\nPer i tortoliesi Arbatax \u00e8 sempre stato \u201cPortu\u201d e non \u201cSu Portu\u201d. Pertanto \u201cPortu\u201d era toponimo: dell\u2019approdo in localit\u00e0 Baccasara (sito alla foce del Canale di Baccasara). Dai montanari ogliastrini lo stesso Tortol\u00ec era chiamato \u201cPortu\u201d. E in effetti, Tortol\u00ec deriverebbe da \u201cPortu\u201d (Helie) = Tortuelie.\nLa stessa torre di Bellavista era chiamata di Largavista e/o di Baccasara, nelle carte del Settecento e dell\u2019Ottocento.\nSecondo lo studioso Max Leopold Wagner invece, il nome di Arbatax \u00e8 l\u2019unico fra i toponimi sardi di sicura derivazione araba: \"arbet eshr\" significa in arabo quattordici, con riferimento forse alla quattordicesima torre di avvistamento contro i saraceni; il Canonico Giovanni Spano giustificava il significato del nome \u201cQuattordici\u201d facendo riferimento ad un fatto accaduto a 14 prigionieri o abitanti mori della torre.\nStoria.\nStoria medievale e moderna.\nNell\u2019Ogliastra il polo di attrazione marittima \u00e8 sempre stato localizzato intorno al Capo Bellavista, ed il Porto d\u2019Ogliastra, noto in tutto il Medioevo, ancora molto attivo alla fine del XV secolo, come risulta dai libri di conto dei Carroz, pare sia da identificarsi con Arbatax.\nIl porto era utilizzato sia per il traffico con Cagliari (in alternativa alle comunicazioni via terra) sia per scambi che tendevano a saltare l\u2019intermediazione della capitale, magari, come per l\u2019esportazione dei cereali, ricorrendo al contrabbando. Il porticciolo veniva usato anche per assecondare le esigenze del traffico di legname.\nPi\u00f9 di una volta i Carroz furono richiamati a non esportare da altri porti all\u2019infuori di quello di Cagliari. Altre volte, come il 30 ottobre 1427, ebbero tale autorizzazione (in questo caso da Alfonso V d'Aragona), che permetteva a Berengario Carroz di fare il carico in \"aliquibus portulis et caricatorii\" della Sardegna. Nel 1471, con Carta del 7 marzo, Giovanni II d'Aragona ordinava da Tortona la revoca delle licenze concesse al vicer\u00e9 di Sardegna, Nicola Carroz de Arborea, e al conte di Quirra di esportare grano, orzo e altre merci da scali situati nelle loro terre perch\u00e9 contrario alle prammatiche che stabilivano i porti sardi nei quali dovevano farsi le operazioni di carico e scarico delle merci. Solo nel 1560 Filippo II di Spagna incluse il porto \"de Ullastre\" fra quelli autorizzati ad esportare il grano prodotto nella zona.\nNel Settecento, il potere centrale sabaudo stabil\u00ec che ogni sorta di commercio di cereali con l\u2019esterno si potesse praticare attraverso i soli porti appositamente abilitati di Cagliari, Alghero, Porto Torres e Castelsardo, con esclusione assoluta degli scali baronali (Longosardo, Terranova, Posada, Tortol\u00ec); in determinati momenti tale facolt\u00e0 venne ristretta unicamente a Cagliari e Porto Torres. La restrizione mirava, evidentemente, ad assicurare alle Casse regie una pi\u00f9 regolare e continua esazione dei diritti di sortita.\nIl porto di Tortol\u00ec, nonostante tutto, in passato era uno dei pi\u00f9 redditizi della Sardegna. Nel complesso, nella costa ogliastrina vi \u00e8 stata una vita marittima plurisecolare, che ha saputo mantenere un insediamento di discreta rilevanza anche in periodi di generale abbandono delle coste.\nStoria contemporanea.\nL'origine dell\u2019attuale centro portuale costituisce un fatto recente che risale alla seconda met\u00e0 dell\u2019Ottocento. Un primo tentativo di realizzare una moderna opera portuale in Ogliastra, fu fatto unendo i due grandi scogli che costituiscono l'Isolotto per formare il porto, ma fu un lavoro inutile in cui lo Stato spese lire. \u00abL'unica scogliera \u2013 scrisse il canonico Giovanni Spano, concorde con l'opinione di Alberto Della Marmora \u2013 doveva essere eretta dalla parte di Bellavista dove \u00e8 il vero punto per fare un porto\u2026 Si faccia la scogliera che copra il seno sotto il Capo Bellavista, ed il porto \u00e8 fatto\u00bb.\nIn seguito all'interessamento del vescovo Michele Todde e all'intervento del deputato Vittorio Angius, nel 1851 il ministro Cavour destinava un ufficiale di Marina per studiare sul luogo il da farsi. Il tenente di vascello Augusto Bruno dopo aver riconosciuto che nella rada di Arbatax i legni non potevano stare all'ancora sotto i venti di N-N.E. e neppure potevano stare nella rada di San Gemiliano sotto i venti del S.E., concluse che fosse pi\u00f9 sicuro realizzare il porto nello stagno. \nTale parere fu condiviso dal Consiglio comunale di Tortol\u00ec con delibera del 22 ottobre 1852.\nCon Regio Decreto 29 marzo 1928, n. 805: I Comuni di Tortoli, Girasole e Lotzorai, in Provincia di Nuoro, sono riuniti in unico Comune denominato \u00abArbatax di Tortoli\u00bb.\nCon Regio Decreto 2 dicembre 1940, n. 2055, il Comune di Arbatax di Tortol\u00ec, in Provincia di Nuoro, \u00e8 autorizzato a modificare la propria denominazione in \u00abTortol\u00ec\u00bb.\nNel 1943, durante la seconda guerra mondiale, il porto venne colpito da un bombardamento alleato.\nInfine, il Decreto Legislativo Luogotenenziale 22 febbraio 1946, N. 109, (pubblicato nella Gazzetta Ufficiale n.70 del 25 marzo 1946), disponeva la ricostituzione dei Comuni di Girasole e Lotzorai.\nMonumenti e luoghi d'interesse.\nLuoghi di interesse naturalistico.\nGrazie alla sua posizione strategica, Arbatax risulta essere la porta dell'Ogliastra. \nLe Rocce Rosse sono uno dei principali punti di attrazione della frazione costiera. Questo sito \u00e8 ubicato dentro l'abitato, all'ingresso del porto ed ai piedi della collina di Bellavista. La battigia \u00e8 qui costituita in parte da ciottoli di granito e di porfido rosso e per il resto da scogliere.\nUn'altra localit\u00e0 balneare \u00e8 Cala Moresca. Anch'essa \u00e8 costituita in gran parte da ciottoli di granito.\nSociet\u00e0.\nEvoluzione demografica.\n, in conseguenza del veloce inurbamento, \u00e8 venuta meno la discontinuit\u00e0 urbana rispetto a Tortol\u00ec.\nArbatax \u00e8 oggi una delle pi\u00f9 importanti localit\u00e0 dell'Ogliastra.\nOrmai il centro costiero non \u00e8 pi\u00f9 un borgo di pescatori isolato, poich\u00e9 l'apertura di cantieri e fabbriche e la lottizzazione delle aree vicine, come Porto Frailis, hanno fatto s\u00ec che la conseguente crescita demografica abbia prodotto l'unione dei vari centri.\nCultura.\nCinema.\n\u00c8 stato girato tra Arbatax, il golfo di Arbatax e il golfo di Orosei il film del 1974 di Lina Wertm\u00fcller \"Travolti da un insolito destino nell'azzurro mare d'agosto\". Nella pellicola sono conservate storiche riprese del porto di Arbatax, precedenti i lavori di ampliamento della banchina di levante che ne hanno cambiato sensibilmente l'aspetto.\nEventi.\nFesta di Stella Maris.\nLa festa nasce per celebrare la Madonna Stella del Mare, santa protettrice di Arbatax e del mare.\nSi svolge nel mese di luglio, articolandosi in tre giornate dal venerd\u00ec alla domenica. La festa oltre a coinvolgere i paesani ed i parrocchiani richiama migliaia di turisti e pellegrini.\nNei giorni antecedenti la popolazione del luogo decora il paese con composizioni di teli e nastri che richiamano i colori della Madonna e del mare: il bianco, l'azzurro ed il blu.\nLa via del lungomare si riempie di bancarelle colorate che offrono una variet\u00e0 di prodotti tipici sardi. Il comitato della festa inoltre organizza spettacoli di intrattenimento musicale durante le sagre delle cozze (venerd\u00ec) e del pesce fritto (sabato).\nLa parte religiosa della festa avviene la domenica con una processione: il simulacro della Madonna, parte dalla chiesa e, passando per le vie del paesino, raggiunge le banchine del porto dove viene celebrata la santa messa. Alla conclusione della messa la statua della Madonna viene sistemata su un peschereccio messo a disposizione e preparato per l'occasione. Al seguito del peschereccio si raccolgono numerose imbarcazioni colme di fedeli che si avviano in processione per fare i tradizionali tre giri nel porto che si concludono con il lancio di una corona di fiori in ricordo delle vittime del mare. Tutti attendono a questo punto la conclusione in bellezza della festa.\nEconomia.\nL'economia si basa sulla pesca (\u00e8 presente una cooperativa di pescatori molto attiva, anche grazie allo stagno ricco di vita), sull'industria (la localit\u00e0 divenne un centro industriale negli anni '60 con la costruzione della pi\u00f9 grande cartiera sarda, e negli ultimi anni con la realizzazione un cantiere navale, di propriet\u00e0 della Saipem, operante nel settore della costruzione di piattaforme petrolifere) e sul turismo, che conta nel periodo estivo migliaia di presenze.\nInfrastrutture e trasporti.\nStrade.\nArbatax \u00e8 collegata a Tortol\u00ec tramite la SS 125 dir.\nFerrovie.\nNell'abitato \u00e8 presente la stazione di Arbatax dell'ARST, capolinea della linea ferroviaria per Mandas, in uso dal 1997 esclusivamente per attivit\u00e0 turistiche legate al servizio Trenino Verde. Tale stazione, posta nel porto, sostitu\u00ec quella ottocentesca della frazione (ancora utilizzata per il rimessaggio dei treni); un terzo scalo era posto in passato nei pressi della cartiera, servita con la ferrovia aperta al traffico ordinario da una fermata non pi\u00f9 attiva.\nPorti.\nLa frazione \u00e8 dotata di un porto commerciale, utilizzato da vari vettori navali per l'attracco dei traghetti che collegano plurisettimanalmente il centro della Sardegna con Genova e Civitavecchia. Era inoltre attivo nel periodo di maggiore affluenza turistica un servizio di navigazione veloce con Fiumicino (Roma). L'area portuale comprende anche dei pontili per le imbarcazioni da diporto e per i pescherecci.\nAeroporti.\nNell'area della frazione \u00e8 presente l'aeroporto turistico di Tortol\u00ec-Arbatax, idoneo al traffico di aerei da turismo e di piccoli jet, che \u00e8 stato collegato in passato con voli charter ad alcune delle principali citt\u00e0 europee. Attualmente risulta chiuso.\nMobilit\u00e0 urbana.\nArbatax \u00e8 collegata dalle autolinee del servizio urbano di Tortol\u00ec e da quelle interurbane dell'ARST\nSport.\nCalcio.\nNel 1968 venne fondata la prima societ\u00e0 calcistica denominata C.A. Arbatax, che disputava le partite casalinghe nel campo della Cartiera, azienda operante nel territorio della frazione. L'attivit\u00e0 venne interrotta a fine anni ottanta.\nNel 2000 \u00e8 stata costituita una nuova societ\u00e0 calcistica denominata F.C. Arbatax, militante in seconda categoria.\nLa squadra si allena presso il centro sportivo di San Gemiliano dove disputa anche le gare ufficiali di campionato."}
{"id": "261795", "revid": "1718925", "url": "https://it.wikipedia.org/wiki?curid=261795", "title": "Ufficio del censimento degli Stati Uniti d'America", "text": "L'Ufficio del censimento degli Stati Uniti d'America (in inglese: \"United States Census Bureau\"), \u00e8 un'agenzia del dipartimento del commercio degli Stati Uniti d'America che si occupa dei censimenti (ordinati dalla Costituzione ogni dieci anni), in modo da poter determinare il numero di deputati nel Congresso per ogni stato. \u00c8 anche incaricato di raccogliere statistiche riguardo alla nazione, ai suoi abitanti e all'economia.\nL'istituzione del Census Bureau \u00e8 codificata nel Titolo 13 dello United States Code.\nStoria.\nDal 1903, l'organo di censimento ufficiale del governo degli Stati Uniti \u00e8 sempre stato il Bureau of the Census. Il Bureau \u00e8 comandato da un direttore, assistito da un vicedirettore e uno staff esecutivo composto dai direttori associati.\nStruttura.\nIl quartier generale del Census Bureau si trova al 4700 di Silver Hill Road, Suitland (Maryland).\nIl Bureau ha 12 uffici regionali (Atlanta, Dallas, Los Angeles, Boston, Denver, New York, Charlotte, Detroit, Filadelfia, Chicago, Kansas City e Seattle), con centri di elaborazione supplementari organizzati temporaneamente per i censimenti decennali.\nL'unico scopo dei censimenti e degli studi \u00e8 quello di ottenere informazioni statistiche generali. Le risposte sono fornite da individui e istituzioni solo per permettere la compilazione di questo genere di statistiche. La riservatezza dei dati forniti \u00e8 molto importante: per legge, nessuno, nemmeno il censore o qualsiasi altro impiegato del Census Bureau, ha il permesso di rivelare informazioni identificabili riguardo qualunque persona, nucleo familiare o attivit\u00e0 commerciale.\nRegioni di censimento.\nIl dipartimento divide gli Stati Uniti in quattro regioni di censimento, che sono ulteriormente suddivise in nove divisioni. Queste regioni sono raggruppamenti di stati utilizzati per suddividere gli Stati Uniti per la presentazione dei risultati, e non sono costituite necessariamente da stati legati fra loro per qualche motivo geografico, storico o culturale. Le regioni sono le seguenti:"}
{"id": "261798", "revid": "339392", "url": "https://it.wikipedia.org/wiki?curid=261798", "title": "U.S. Census Bureau", "text": ""}
{"id": "261801", "revid": "123292444", "url": "https://it.wikipedia.org/wiki?curid=261801", "title": "Anna Perenna", "text": "Anna Perenna era un'antica dea romana che presiedeva al corso dell'anno o, pi\u00f9 propriamente, al perpetuo rinnovarsi dell'anno. \nCaratteristiche, forme e attributi.\nAlcuni la ritengono una personificazione femminile dell'anno e del suo perpetuo ritorno, tanto pi\u00f9 che era anche chiamata \"Anna ac Peranna\" e che presso i romani vigeva l'augurio di: \"annare perannareque commode\" (passare un buon anno dall'inizio alla fine). Inizialmente per\u00f2 rappresentava la divinit\u00e0 dell'abbondanza e del nutrimento e a testimonianza di questo fatto vale la radice sanscrita \"ann\" (\"cibo\") che ha un corrispettivo romano in \"annona\" (\"approvvigionamenti\", \"derrate alimentari\"). Continuando con la ricerca etimologica, una spiegazione la fa coincidere con \"amnis perennis\", divinit\u00e0 delle acque, altri scorgono in lei una dea della terra dal nome etrusco. Un'ultima spiegazione fa risalire le sue origini nel sistema contadino e identifica la dea con un simbolo della natura e infatti la sua festa coincideva con l'inizio della primavera.\nTradizione e leggenda.\nLa tradizione pi\u00f9 comune, in particolare Ovidio nei \"Fasti\" la identifica con Anna, sorella di Didone, che dopo la tragica morte di questa, and\u00f2 in esilio e si rifugi\u00f2 a Malta, presso il re Batto, per sfuggire al fratello Pigmalione che la voleva rapire. Nuovamente costretta a prendere il mare, naufrag\u00f2 sulle coste del Lazio dove, amorevolmente ospitata da Enea, suscit\u00f2 la gelosia della moglie Lavinia. Didone, apparsale in sogno la esort\u00f2 ad abbandonare la casa ospitale, e da allora si crede che il dio del fiume, il cornigero Numico l'abbia rapita con le sue onde impetuose e l'abbia nascosta nei suoi antri, per tramutarla in ninfa e farla diventare sua sposa. \nPeculiare \u00e8 la decisione della divinit\u00e0 prettamente laziale, di porsi al fianco dei cartaginesi nella guerra punica (il poema di Silio Italico), giustificata per\u00f2 dalla sua condizione di sorella di Didone.\nSecondo un'altra versione Anna Perenna era una vecchina di animo buono che aiut\u00f2 i plebei romani durante i tumulti del 494 a.C., rifocillandoli con focaccine preparate con la massima cura da lei. I romani, per riconoscenza, la omaggiarono edificandole una statua.\nCelebrazione.\nLa sua festa, comunque, era il 15 marzo e la sua celebrazione prevedeva lunghi banchetti all'interno di un bosco sacro alla dea. Queste feste erano un'occasione per il popolo di dare sfogo a grandi manifestazioni di allegria e di intrattenimento, come balli, canti osceni e soprattutto ubriacature.\nIl bosco \u00e8 stato identificato nell'attuale quartiere di Roma, Parioli, dove sono stati rinvenuti una fonte votiva dedicata alla Dea e numerosi oggetti attestanti pratiche magiche svolte presso il sito, risalente al IV secolo a.C.. Tra i vari oggetti, spiccano delle \"defixiones\" (\"maledizioni\") incise su lastre di piombo e figure antropomorfe in cera e altri materiali organici, inserite a testa in gi\u00f9 in contenitori di piombo."}
{"id": "261803", "revid": "399", "url": "https://it.wikipedia.org/wiki?curid=261803", "title": "Struffoli", "text": "Gli struffoli sono dei dolci tipici del periodo natalizio e della gastronomia meridionale, principalmente della cucina napoletana.\nCaratteristiche.\nIl dolce \u00e8 composto da numerosissime palline di pasta (realizzata con farina, uova, strutto, zucchero, un pizzico di sale e liquore all'anice) di non pi\u00f9 di 1\u00a0cm di diametro, fritte nell'olio o nello strutto e (dopo averle lasciate a raffreddare) avvolte in miele caldo e disposte in un piatto da portata dando loro, in genere, una forma a ciambella; si decora, infine, la composizione con pezzetti di cedro e altra frutta candita, pezzetti di zucchero e confettini colorati (chiamati \"diavulilli\" in napoletano, \"diavoletti\" in italiano, oppure \"minulicchi\"). Una variante pu\u00f2 identificarsi negli struffoli al forno, e cio\u00e8 con le palline di pasta cotte al forno anzich\u00e9 fritte.\nOrigini.\nNonostante la loro tipicit\u00e0, sembra che gli struffoli non siano stati inventati a Napoli ma che siano stati portati dai greci gi\u00e0 ai tempi della Magna Grecia. Peraltro, nella cucina greca esiste ancora una preparazione simile, i \"loukoumades\" (ghiottonerie).\nUn'ipotesi pi\u00f9 probabile sull'origine degli struffoli \u00e8 di derivazione spagnola. Esiste infatti, nella cucina andalusa, un dolce estremamente simile agli struffoli, il , che differisce dal dolce napoletano solo per la forma delle palline di pasta, che sono pi\u00f9 allungate. La parentela tra struffoli e pi\u00f1onate potrebbe risalire al lunghissimo periodo di vicereame spagnolo a Napoli.\nAnche l'uso come dolce tipico natalizio sembra essere relativamente recente, in quanto il ricettario del Crisci (1634) ne fa cenno ma non specificamente in relazione al pranzo di Natale.\nDa essi venne poi preso spunto per la creazione di altre ricette tipiche delle regioni italiane, come quella dei Sannacchiudere, variante degli struffoli napoletani tipica pugliese (per la precisione tarantina).\nEtimologia.\nIl nome dello \"struffolo\", ossia della singola pallina che compone il dolce, deriverebbe dal greco, precisamente dalla parola \u03c3\u03c4\u03c1\u03cc\u03b3\u03b3\u03c5\u03bb\u03bf\u03c2 (\"str\u00f3ngylos\", pron. \"\"strongoulos\" o \"stroggulos\"\") che significa \"di forma tondeggiante\".\nVarianti e affini.\nNelle Marche, Abruzzo, Molise e in alcune zone del Lazio esiste un dolce simile chiamato \"cicerchiata\" composto con palline pi\u00f9 piccole, conosciuto in Basilicata e Calabria come \"cicerata\". \nSempre in Calabria, nelle province di Reggio Calabria e Catanzaro, ma anche in Sicilia nella provincia di Messina, si trova la variante pi\u00f9 antica, chiamata pignolata, esistente sia in versione glassata che al miele. \nAltri dolci simili ma arricchiti diversamente esistono a Taranto e sono chiamati sannacchiudere mentre a Lecce si possono trovare i purcedduzzi (\"porcellini dolci\" per la loro forma ricordante un maialino) detti anche \"pizzi cunfitti\".\nA Martina Franca esiste una variante di questi ultimi dal nome simile chiamata \"purcidd\". \nA Carloforte, nel sud Sardegna vi \u00e8 un dolce affine agli struffoli chiamato \"giggeri\"."}
{"id": "261804", "revid": "287204", "url": "https://it.wikipedia.org/wiki?curid=261804", "title": "The Iraq quagmire", "text": "The Iraq quagmire (letteralmente \"Il pantano iracheno\") \u00e8 un rapporto stilato da due organizzazioni pacifiste statunitensi, Institute for Policy Studies e Foreign Policy in Focus, sui costi, in termini umani e monetari, dell'intervento in Iraq.\nBasandosi sulle stime attuali, lo studio prevede che complessivamente il conflitto iracheno potrebbe costare fino al 2015 oltre 700 miliardi di dollari, a fronte dei 600 miliardi di dollari impiegati da Washington negli anni sessanta e settanta per la guerra del Vietnam. Tenendo presente il fattore inflazione, infatti, \u00e8 stato calcolato che per il Vietnam gli Stati Uniti hanno speso 5,1 miliardi di dollari al mese.&lt;br&gt;\nSe tali livelli di spesa per gli interventi americani in Iraq ed Afghanistan dovessero essere confermati, nei prossimi dieci anni il deficit federale di bilancio arriverebbe quasi a raddoppiare.\nDal 2001 il Pentagono ha dispiegato in Iraq ed Afghanistan oltre 1 milione di soldati, pi\u00f9 di 210\u00a0000 militari della Guardia Nazionale, con oltre un terzo dei soldati in servizio (341\u00a0000 tra uomini e donne) tornati due-tre volte oltreoceano.\nLo studio delle due associazioni americane ha anche calcolato i costi umani della guerra: dal 19 marzo 2003 al 22 agosto 2005 sono stati uccisi 2.060 uomini della coalizione, di cui 1.866 appartenenti al personale militare USA e 255 contractor civili (91 identificati come cittadini statunitensi) dal 1\u00ba maggio 2003. Sono stati feriti oltre 14.065 militari americani.\nSono inoltre morti in Iraq 66 giornalisti e operatori dei media stranieri: di almeno 11 decessi sono risultati responsabili le forze USA.\nNel periodo di tempo preso in considerazione, come diretto risultato dell'intervento della colazione internazionale sono morti fino al 22 agosto 2005 tra i 23.589 e i 26.705 civili iracheni.\nLa cifra potrebbe per\u00f2 essere anche pi\u00f9 elevata, ad esempio le stime della rivista medica inglese \"Lancet\" parlano di 98.000 decessi fino ad ottobre 2004.&lt;br&gt;\nI feriti iracheni, invece, si aggirano intorno ai 100-120 \u00a0000.\nIl numero dei morti militari iracheni \u00e8 incerto: secondo i dati delle forze della coalizione tale cifra ammonta a 2.945, ma altre fonti fissano la cifra in oltre 6.000.\nPassando ad esaminare i dati relativi alla lotta contro la guerriglia, sul rapporto si indicano in 1.600 i guerriglieri neutralizzati mensilmente. Le perdite della resistenza irachena, tra arrestati e morti in combattimento, si fissa in 40-50.000.\nI membri della resistenza irachena son aumentati da 5.000 nel novembre 2003 a non pi\u00f9 che 20.000 nel luglio 2005 e il servizio d'intelligence iracheno stima che ci siano pi\u00f9 di 200.000 simpatizzanti.\nL'attivit\u00e0 della guerriglia \u00e8 aumentata notevolmente: nel 2003 ci furono 20 attentati suicidi mensili, nel 2004 sono saliti a 48 e nei primi cinque mesi del 2005 hanno superato i 50 al mese."}
{"id": "261824", "revid": "125860926", "url": "https://it.wikipedia.org/wiki?curid=261824", "title": "Mandamento del Regno d'Italia", "text": "Il mandamento del Regno d'Italia era una suddivisione amministrativa italiana, a livello sovracomunale, intermedia tra il circondario e il comune, che svolgeva funzioni amministrative e giudiziarie.\nStoria.\nFu introdotta nel Regno di Sardegna con l'editto di Vittorio Emanuele I del 7 ottobre 1814, rivista poi con la legge Rattazzi (R.D. n. 3702 del 23/10/1859), introdotta nel Regno d'Italia con la legge 20 marzo 1865, n. 2248, e rimasta vigente amministrativamente fino al 1923 e giudiziariamente fino al 2 gennaio 2000.\nUsi del termine.\nIn ambito giudiziario corrispondeva all'ambito di competenza territoriale di una pretura.\nNel gergo della mafia, invece, il \"mandamento\" \u00e8 il territorio controllato da una particolare famiglia mafiosa."}
{"id": "261827", "revid": "1745361", "url": "https://it.wikipedia.org/wiki?curid=261827", "title": "Patronimico", "text": "Il patronimico \u00e8 l'espressione onomastica delegata a indicare il vincolo col proprio padre, come, ad esempio, in greco il \"Pelide\" Achille (dal nome del padre Peleo) o in arabo il termine \"ibn\" \"figlio di\" (cui corrisponde \"abu\" \"padre di\").\nIl patronimico non va confuso con il patrionimico, che \u00e8 invece il termine che identifica la provenienza geografica della persona. Leonardo di ser Piero da Vinci \u00e8 un esempio di nome che utilizza sia il patronimico che il patrionimico.\nStoria.\nNel mondo antico.\nUno degli usi pi\u00f9 antichi del patronimico \u00e8 documentato nella Bibbia ebraica, e nell'onomastica greca: al nome proprio di una sola parola (antroponimo), con un significato ben preciso in lingua madre e dato spesso dall'unione di due brevi parole, seguivano le parole \"(figlio) di\" e il nome del padre.\nNei paesi ex-sovietici.\nIl patronimico \u00e8 parte integrante e ufficiale del nome di una persona nei paesi ex-sovietici. Ad esempio in Russia si forma aggiungendo al nome del padre la desinenza \"-vi\u010d\" (-\u0432\u0438\u0447) per gli uomini e \"-vna\" (-\u0432\u043d\u0430) per le donne (es. Michail Sergeevi\u010d, Michail figlio di Sergej; Zinaida Petrovna, Zinaida figlia di P\u00ebtr). Ogni persona in Russia \u00e8 identificata da nome, patronimico e cognome.\nIn Asia centrale.\nNelle lingue turche, specie quelle dell'Asia centrale, si usa il patronimico oltre al cognome, aggiungendo la desinenza \"-uli\" per i maschi e \"-qyzy\" per le femmine al nome del padre.\nIn Scandinavia.\nIn molte aree i patronimici sono utilizzati al posto del cognome. Cos\u00ec avviene in Islanda (con l'utilizzo anche di alcuni matronimici) dove vige un'onomastica particolare e poche persone sono identificate da un cognome. Si forma aggiungendo al genitivo del nome del padre la desinenza \"-son\" per gli uomini e \"-d\u00f3ttir\" per le donne (es, Sigmund Gu\u00f0mundsson, Sigmund figlio di Gu\u00f0mund; Bj\u00f6rk Gu\u00f0mundsd\u00f3ttir, Bj\u00f6rk figlia di Gu\u00f0mund). Tale usanza \u00e8 meno frequente in Svezia.\nIn Italia.\nIn Italia molti cognomi sono in realt\u00e0 dei patronimici, derivati dall'uso del genitivo latino nelle formule ufficiali, come nel caso dei Placiti Cassinesi, che non scomparve se non tardi nell'era romanza. Cos\u00ec Giannini vuol dire figlio di un tal Giovannino, Mattei vuol dire figlio di Matteo, Maffei figlio di Maffeo, Pietri (o Petri) significa figlio di Pietro. Equivalenti ai precedenti terminanti in -i, sono patronimici anche i cognomi formati dalla preposizione di/de seguita da un nome, come Di Giovanni o De Giovanni che vuol dire figlio di Giovanni, Di Matteo o De Matteo figlio di Matteo, Di Maffeo o De Maffeo figlio di Maffeo, Di Pietro o De Pietro figlio di Pietro.\nNei paesi anglo-sassoni.\nMolti cognomi britannici, spagnoli, slavi, scandinavi derivano dai patronimici, per esempio: Wilson (figlio di William), Jackson (figlio di Jack), Johnson (figlio di John), Powell (ap Hywel), Fern\u00e1ndez (di Fernando), Carlsson (figlio di Carl), Eriksson (figlio di Erik), Milo\u0161evi\u0107 (figlio di Milo\u0161), Ibrahimovi\u0107 (figlio di Ibrahim, forma araba di Abramo). In modo simile, altre culture nordiche che in passato utilizzavano il patronimico sono passate all'uso di tramandare l'ultimo nome (il cognome) del padre ai figli e alla moglie.\nNei cognomi irlandesi la discendenza dal medesimo avo (\"casata\"), si indica con il prefisso gaelico \u00d3 trasformato in seguito in O', e nella maggioranza dei casi dismesso col tempo. Un esempio di cognomi irlandesi derivati dal gaelico d'Irlanda sono: \u00d3 Brian (O'Brian, Brian, Brien); \u00d3 Crotaigh (O'Crotty, Crotty, Crotti); \u00d3 Callachain (O'Callaghan, Callaghan).\nViceversa \"figlio di\" \u00e8 indicato con il prefisso \"mac\". Ne sono esempi i cognomi che iniziano con \"Mac\" o \"Mc\", come McGrady, MacCarthy o McKenna.\nLo stesso si pu\u00f2 dire anche nei cognomi scozzesi, con analogo significato di casata (clan) e di \"figlio di\".\nAd esempio\nO' Cain (anglicizzato O'Kean) o\nO' Luingeachain\ne MacLeod, MacIntosh o Mac Coinnich (anglicizzato in Mckenzie o Mackenzie).\nNei paesi arabi.\nNei cognomi di origine araba si ha ibn, oppure \"bin\" o \"ben\"."}
{"id": "261831", "revid": "287204", "url": "https://it.wikipedia.org/wiki?curid=261831", "title": "Criobiologia", "text": "La criobiologia \u00e8 la branca della biologia che analizza il funzionamento degli organismi viventi, degli organi, dei tessuti e delle cellule a basse temperature. Le sue principali applicazioni sono nei campi della criologia, della crioconservazione e della criochirurgia.\nAree di studio.\nSi identificano almeno sei grandi aree della criobiologia: \nCrioconservazione in natura.\nMolti organismi viventi sono in grado di tollerare periodi di tempo prolungati a temperature inferiori al punto di congelamento dell'acqua. La maggior parte degli organismi viventi accumula crioprotettori come ad esempio le proteine antigelo, i polioli e il glucosio per proteggersi dai danni causati dal gelo e dai cristalli di ghiaccio. La maggior parte delle piante, in particolare, pu\u00f2 sopravvivere a temperature tra i e i .\nBatteri.\nTre specie di batteri, \"Carnobacterium pleistocenium\", \"Chryseobacterium greenlandensis\" e \"Herminiimonas glaciei\", sono stati riportati in vita dopo essere sopravvissuti migliaia di anni congelati nel ghiaccio. Altri batteri, come il \"Pseudomonas syringae\", producono proteine specializzate utili come potenti nucleatori di ghiaccio che usano per forzare la formazione di ghiaccio sulla superficie di vari frutti e piante a circa . Il congelamento provoca lesioni negli epiteli e rende disponibili ai batteri i nutrienti nei tessuti vegetali sottostanti. Il batterio \"Listeria\" cresce lentamente a temperature fino a e persiste per qualche tempo negli alimenti surgelati.\nPiante.\nMolte piante subiscono un processo chiamato indurimento che gli consente di sopravvivere a temperature inferiori a 0 \u00b0C per diverse settimane o mesi.\nAnimali.\nInvertebrati.\nI nematodi che sopravvivono al di sotto degli includono il \"Trichostrongylus colubriformis\" e il \"Panagrolaimus davidi\". Le ninfe degli scarafaggi (\"Periplaneta japonica\") sopravvivono a brevi periodi di congelamento tra i -6 e i . Il coleottero rosso della corteccia piatta (\"Cucujus clavipes\") pu\u00f2 sopravvivere dopo essere stato congelato a . Il moscerino dei funghi \"Exechia nugatoria\" pu\u00f2 sopravvivere dopo congelamento a -50 \u00b0C. Un altro coleottero tollerante al congelamento \u00e8 l\"'Upis ceramboides\". Il tardigrado \u00e8 sopravvive se sottoposto per brevi periodi a temperature fino a . Le larve di \"Haemonchus contortus\", un nematode, possono sopravvivere 44 settimane congelate a .\nVertebrati.\nLa \"Rana sylvatica\", in inverno, pu\u00f2 congelare fino al 45% del suo corpo. I cristalli di ghiaccio si formano sottopelle e si intersecano tra i muscoli scheletrici: durante il congelamento, la respirazione, il flusso sanguigno e il battito cardiaco della rana cessano. Il congelamento \u00e8 reso possibile da proteine specializzate e dal glucosio, che previene il congelamento intracellulare e la disidratazione. Questa rana pu\u00f2 sopravvivere fino a 11 giorni congelata a .\nAltri vertebrati che sopravvivono a temperature corporee inferiori a includono le tartarughe \"Chrysemys picta\" e \"Terrapene carolina\" (48 ore a ), le rane \"Hyla versicolor\", \"Pseudacris crucifer\" e \"Pseudacris triseriata\", il serpente \"Thamnophis sirtalis\" (24 ore a ), la salamandra siberiana \"Salamandrella keyserlingii\" (24 ore a ), la lucertola comune europea \"Lacerta vivipara\" e alcuni pesci antartici come la \"Pagothenia borchgrevinki\".\nGli scoiattoli artici in letargo possono mantenere temperature addominali intorno ai per pi\u00f9 di tre settimane, sebbene le temperature della testa e del collo rimangano a intorno agli o superiori.\nApplicazioni.\nApplicazioni storiche.\nLe origini della criobiologia risalgono al 2500 a.C., quando gli Egiziani gi\u00e0 utilizzavano le basse temperaturee in medicina. L'uso del freddo era consigliato da Ippocrate come un ottimo rimedio contro i sanguinamenti e i gonfiori. Agli albori dello sviluppo della medicina moderna, Robert Boyle studi\u00f2 gli effetti delle basse temperature sugli animali.\nNel 1949 un gruppo di scienziati guidati da S. Polge sottopose per la prima volta dello sperma a un processo di crioconservazione. Oggigiorno la stessa tecnica \u00e8 applicata in innumerevoli altri campi: il congelamento di organi e tessuti \u00e8 un'operazione di routine. Organi quali il cuore vengono solitamente portati a basse temperature per essere trasportati in previsione di un trapianto. Lo sperma umano, gli ovociti e gli embrioni vengono trattati con azoto liquido nel corso dei trattamenti contro l'infertilit\u00e0. Molti individui sono nati da sperma o ovuli congelati, e all'inizio degli anni 2000 \u00e8 nato il primo uomo concepito da un ovulo crioconservato fecondato mediante sperma crioconservato.\nTecniche di conservazione.\nLa criobiologia applicata riguarda principalmente la conservazione di sostanze a bassa temperatura. La conservazione ipotermica avviene a temperature superiori a 0 \u00b0C ma al di sotto delle temperature corporee normali (dai 32 \u00b0C ai 37 \u00b0C). La crioconservazione avviene nell'intervallo di temperature dai -80 ai -196 \u00b0C. Organi e tessuti sono frequentemente oggetto di stoccaggio ipotermico, le singole cellule invece sono pi\u00f9 comunemente crioconservate.\nUna regola empirica della conservazione ipotermica ci dice che ogni riduzione della temperatura di 10 \u00b0C \u00e8 accompagnata da una diminuzione del 50% del consumo di ossigeno. Gli animali in grado di ibernarsi possiedono meccanismi per evitare squilibri metabolici associati all'ipotermia, ma gli organi e tessuti sottoposti a conservazione richiedono soluzioni speciali per contrastare l'acidosi, la diminuzione del funzionamento della pompa del sodio e l'aumento del calcio intracellulare. Tali accorgimenti sono anche utili per minimizzare il danno da radicali liberi, prevenire l'edema, compensare la perdita di ATP, ecc.\nSecondo il criobiologo americano Peter Mazur, un raffreddamento eccessivamente rapido uccide le cellule a causa della formazione di ghiaccio intracellulare, mentre il raffreddamento eccessivamente lento le uccide le cellule per tossicit\u00e0 o frantumazione meccanica. Per\u00f2, per quanto riguarda i globuli rossi, la velocit\u00e0 di raffreddamento ottimale \u00e8 rapida (circa 100 \u00b0C al secondo), mentre per le cellule staminali la velocit\u00e0 di raffreddamento ottimale \u00e8 molto lenta (1 \u00b0C al minuto). I crioprotettori, come il dimetilsolfossido e il glicerolo, vengono utilizzati per proteggere le cellule dal congelamento.\nI gameti e gli embrioni umani a due, quattro e otto cellule possono sopravvivere alla crioconservazione a -196 \u00b0C per 10 anni in condizioni di laboratorio ben controllate."}
{"id": "261834", "revid": "17351", "url": "https://it.wikipedia.org/wiki?curid=261834", "title": "C-27", "text": ""}
{"id": "261836", "revid": "29727", "url": "https://it.wikipedia.org/wiki?curid=261836", "title": "Elapidi", "text": ""}
{"id": "261837", "revid": "17351", "url": "https://it.wikipedia.org/wiki?curid=261837", "title": "C-27J", "text": ""}
{"id": "261838", "revid": "1318658", "url": "https://it.wikipedia.org/wiki?curid=261838", "title": "The Producers", "text": ""}
{"id": "261840", "revid": "9733", "url": "https://it.wikipedia.org/wiki?curid=261840", "title": "The Iraq Quagmire", "text": ""}
{"id": "261842", "revid": "869733", "url": "https://it.wikipedia.org/wiki?curid=261842", "title": "Iloti", "text": "Gli Iloti () erano, nel sistema sociale di Sparta, una parte della popolazione del territorio dominato dalla polis greca vivente in stato di schiavit\u00f9.\nStoria.\nSecondo commentatori antichi e moderni, sarebbero i discendenti di coloro che abitavano la Laconia prima dell'invasione e della conseguente sottomissione da parte dei Dori, verificatasi attorno al X secolo a.C., a cui poi si aggiunsero, nell'VIII e VII secolo, gli abitanti della Messenia, dopo la conquista della loro regione ad opera di Sparta. Secondo un'ipotesi, l'etimologia del nome deriverebbe da Elo, una citt\u00e0 della Laconia conquistata all'inizio dell'espansione spartana. Altri, distinguendo una radice \"el\" nel nome, col significato di \u00abprendere\u00bb, intendono il termine Iloti nel significato de \u00abi conquistati\u00bb. Secondo la versione dell'invasione dorica fornita dallo storico Eforo di Cuma, riferita da Strabone, gli Iloti sarebbero coloro che opposero resistenza ai Dori, rifiutando di essere sottomessi, e che quindi ne pagarono il prezzo; diversamente, agli altri abitanti, che non ostacolarono l'insediamento, fu riservato un trattamento migliore, permettendo una vita in periferia, da cui il nome di Perieci, con la possibilit\u00e0 di svolgere liberamente attivit\u00e0 artigianale e commerciale, tuttavia in dipendenza politica da Sparta.\nNella loro condizione di schiavi di propriet\u00e0 dello Stato, gli Iloti erano destinati quotidianamente ai lavori agricoli, soprattutto, e ai lavori domestici, in una societ\u00e0 in cui i cittadini (ovvero la categoria degli Spartiati, unica a detenere pieni diritti) vivevano della rendita delle proprie terre, con unica occupazione le preparazioni e le imprese militari. Potevano entrare anche nelle file dell'esercito spartano, oltre al ruolo di addetti al vettovagliamento, per essere armati alla leggera o anche come opliti. Gli Iloti hanno dunque costituito un tipo di schiavit\u00f9 collettiva che tendeva a un conflitto potenziale perenne e rilevante, viste le differenze numeriche fra le due parti. Le proporzioni non si sanno con certezza: Erodoto (IX, 10, 29) racconta che nella battaglia di Platea ad ogni oplita Spartiate erano assegnati sette Iloti ma si immagina che dovevano essere in numero superiore; sicuramente oltrepassavano di molto l'intera popolazione libera dello Stato.\nOgni anno gli efori dichiaravano guerra agli Iloti, un atto rituale che formalizzava lo stato dei rapporti fra le due classi e rendeva lecito commettere aggressioni senza compiere un sacrilegio. Un esempio della volont\u00e0 di riscatto degli Iloti si ebbe in occasione del terremoto avvenuto probabilmente nel 464 o 463 a.C., quando gli Iloti approfittarono del sisma per ribellarsi attestandosi sulla montagna-fortezza di Itome (Tucidide, I, 101, 2). La loro posizione, a causa del tipico conservatorismo spartano, non miglior\u00f2 mai. Tucidide (IV, 80, 3) cita un episodio risalente al 424 a.C. in cui fu proposto agli Iloti inviati in operazioni militari nell'Attica di sottoporsi a un giudizio se ritenevano di aver dato prova di valore; fu loro promesso di dare la libert\u00e0 a chi fosse stato giudicato meritevole, ma l'intenzione reale sarebbe stata quella di metterli alla prova, identificando in coloro che si fossero mostrati tanto orgogliosi da rivendicare il proprio operato anche i pi\u00f9 inclini a ribellarsi. Dopo averne scelti duemila, gli spartiati fecero loro fare il giro dei templi incoronati, dopo di che di loro non si seppe pi\u00f9 nulla."}
{"id": "261847", "revid": "819238", "url": "https://it.wikipedia.org/wiki?curid=261847", "title": "Carrozza vicinale a piano ribassato", "text": "Le carrozze vicinali a piano ribassato (talora siglate PR) sono carrozze ferroviarie di fabbricazione italiana, destinate al trasporto di passeggeri, specificamente per l'utilizzo sulle linee regionali.\nIntrodotte negli anni sessanta, hanno segnato un punto svolta nel trasporto ferroviario locale italiano, accumulando una vita operativa di oltre cinquant'anni.\nStoria.\nLe vicinali sono state le prime carrozze in Italia dotate di una sezione con pianale \"ribassato\", ovvero posto a 350\u00a0mm dal marciapiede normale (tipo P25) e a 50\u00a0mm dal marciapiede rialzato (tipo P55): questo permetteva un incarrozzamento pi\u00f9 rapido e meno difficoltoso, specialmente per utenti con mobilit\u00e0 limitata sia per handicap fisici (anziani mutilati) che per difficolt\u00e0 materiali (bagagli voluminosi). Le estremit\u00e0 delle carrozze sono invece rialzate di tre gradini per permettere l'alloggiamento dei carrelli.\nLe porte sono a \"libro\" (due battenti pieghevoli) e vengono comandate direttamente dal macchinista o capotreno. I vestiboli sono separati dagli ambienti viaggiatori tramite delle porte scorrevoli a doppio battente.\nTali carrozze sono state fra le prime in Italia costruite anche in versione semipilota, ovvero con una cabina di guida all'estremit\u00e0, essendo pertanto in grado di formare composizioni di convogli reversibili, evitando le laboriose manovre di inversione della locomotiva.\nCostruite in due serie per un totale di tre commesse, a seconda del lotto di fabbricazione presentano notevoli differenze tecniche:\nIn origine la prima serie si distingueva dalla seconda anche per l'arredo interno molto pi\u00f9 spartano, con sedili singoli a schienale basso e poco imbottiti. Alcune carrozze furono costruite anche con allestimenti di prima e di seconda classe, senza tuttavia che fra i due livelli di viaggio vi fossero differenze di rilievo. La seconda serie present\u00f2 invece fin da subito un allestimento a classe unica, con sedili pi\u00f9 confortevoli, dotati schienale intero e poggiatesta (simili a quelli in uso sulle coeve elettromotrici ALe 801/940); tale allestimento venne poi implementato anche sulle vetture pi\u00f9 vetuste. \nLa velocit\u00e0 massima delle carrozze fu inizialmente fissata a 160 km/h, coerentemente ai carrelli 24V, con limitazione a 120 km/h qualora il convoglio fosse spinto e non trainato. Poich\u00e9 venne riscontrato che tale evenienza non pregiudicava la stabilit\u00e0 di marcia, la distinzione fu soppressa e fu imposto un limite generale a 140 (V) km/h.\nNei decenni di servizio le carrozze a pianale ribassato sono state oggetto di vari interventi di miglioria e aggiornamento: in principio mediante la modifica delle porte di accesso per rispettare i nuovi standard di sicurezza, mentre tra il 1988 e il 1990 alcune carrozze semipilota (le quali in origine erano tutte dotate di frontale \"passante\", onde consentire eventualmente il loro uso come rimorchiate comuni intercomunicanti) vennero ricarrozzate presso le Officine Gallinari di Reggio nell'Emilia, ove fu sostituito il frontale \"apribile\" con uno completamente chiuso, caratterizzato da un doppio parabrezza e una sezione inferiore incavata, garantendo di fatto maggior spazio e visibilit\u00e0 di guida al personale di macchina. Tali elementi divennero quindi comunemente noti come \"carrozze Gallinari\".\nL'intervento pi\u00f9 incisivo si \u00e8 per\u00f2 concretizzato a partire dagli anni duemila, allorch\u00e9 la gran parte delle unit\u00e0 circolanti sono state ristrutturate (in gergo \"revampizzate\") mediante riallestimento interno con nuovi sedili, nuova illuminazione e nuovi rivestimenti, sostituzione delle apparecchiature tecniche, eliminazione dei finestrini scorrevoli \"a ghigliottina\" in favore di nuovi a cristallo unico sigillato o con l'estremit\u00e0 superiore apribile \"a compasso\" e installazione dell'impianto di aria condizionata (a tal riguardo, giacch\u00e9 il pianale ribassato non lasciava spazio per montare i condizionatori sotto le carrozze, gli scambiatori furono installati sopra il tetto). Inoltre, per buona parte delle carrozze semipilota si \u00e8 altres\u00ec proceduto a ricostruire e ricarrozzare le cabine di guida, migliorandone sensibilmente il grado di insonorizzazione, prevedendo un nuovo banco di manovra e adottando un design pi\u00f9 moderno ed aerodinamico, simile a quello delle locomotive E.464.\nLa ristrutturazione \u00e8 avvenuta in 3 fasi: quella iniziale dal 2004 ha coinvolto una buona percentuale delle vetture; \u00e8 poi seguita una revisione generale dal 2010 (interessante le carrozze gi\u00e0 ristrutturate nel 2004) e quindi un nuovo ciclo di ristrutturazione dal 2011 in poi. Col passare del tempo alcuni dettagli dei riallestimenti (tipo di climatizzatore, luci interne e accorgimenti vari) sono stati modificati. Per quanto concerne invece le carrozze pi\u00f9 datate della prima serie e quelle non revampizzate della seconda serie si \u00e8 egualmente proceduto a rinnovare perlomeno i rivestimenti dei sedili e delle pareti, mentre sulla residua quota delle semipilota \"passanti\" \u00e8 stato soppresso l'accesso dell'intercomunicante frontale, sigillato tramite l'applicazione di due vetri parabrezza. \nLe carrozze a piano ribassato pi\u00f9 vetuste, le ultime delle quali hanno prestato servizio in particolare in Lombardia e Calabria, hanno terminato ufficialmente la loro vita operativa il 12 dicembre 2015, \"salutate\" da una sorta di \"festa\" alla stazione di Milano Porta Garibaldi, in contemporanea con la presentazione dei nuovi treni Coradia Meridian. Ciononostante, a dispetto dei proclami, alcune di esse risultavano ancora pienamente operative a fine 2017, mentre molte altre, anzich\u00e9 essere avviate alla demolizione, sono state preservate, come vetture di scorta o per cannibalizzare pezzi di ricambio. Verso fine giugno 2021, anche le unit\u00e0 di seconda serie operanti sulla linea FL2 del servizio ferroviario suburbano di Roma hanno lasciato spazio ad altro tipo \ndi materiale, come gli elettrotreni TAF e le carrozze MDVE/MDVC.\nNonostante l'introduzione dei nuovi treni Pop, le carrozze PR risultano ancora oggi ampiamente utilizzate in regioni come la Puglia (dove costituiscono il 90% del parco rotabili), la Liguria, la Campania e in Lombardia; tuttavia, il parco mezzi andr\u00e0 ulteriormente riducendosi negli anni a venire: \u00e8 infatti in programma la completa sostituzione di queste carrozze in contemporanea alla consegna dei nuovi treni Rock, Pop e Jazz.\nLivree.\nAll'atto dell'entrata in servizio le carrozze a piano ribassato erano dipinte nella livrea grigio ardesia che caratterizzava all'epoca tutte le carrozze FS.\nA partire dal 1981 iniziarono ad essere verniciate nella nuova \"livrea navetta\": base bianco greggio con fasce arancio e violetto, precedentemente introdotta sulle nuove carrozze MDVC.\nA partire dal 1995 vennero infine gradualmente pellicolate nella livrea XMPR.\nLe carrozze revampizzate assegnate in uso a Trenord e a TiLo hanno in gran parte ricevuto la relativa livrea sociale; su quelle non revampizzate ci si \u00e8 invece limitati a sostituire il logo Trenitalia con quello di Trenord, fatta salva l'unit\u00e0 166-8, che pur non essendo riallestita ricevette comunque la livrea del gestore del servizio ferroviario lombardo."}
{"id": "261850", "revid": "123196789", "url": "https://it.wikipedia.org/wiki?curid=261850", "title": "Bortolo Mutti", "text": "Durante la carriera di calciatore era noto anche come Mutti II per distinguerlo dal fratello Tiziano, poi anche lui allenatore.\nCarriera.\nGiocatore.\nCresciuto nell'Inter, gioca la prima stagione da professionista in prestito nella Massese durante la stagione 1974-1975, collezionando 25 presenze nella stagione chiusa all'11\u00ba posto nel girone B della Serie C.\nTornato all'Inter, non riesce a debuttare in prima squadra e nell'ottobre 1975 viene cos\u00ec ceduto in Serie B in prestito al Pescara, dove gioca 33 partite segnando 6 gol, i primi in carriera. Nella stagione successiva (1976-1977) passa ancora in prestito al Catania, dove \u00e8 ancora titolare e fra le cui file realizza 8 reti che non bastano alla sua squadra per ottenere la salvezza in Serie B, retrocedendo cos\u00ec in Serie C.\nNel 1977 viene ceduto a titolo definitivo al Brescia, dove gioca fino al 1980 ottenendo una promozione in Serie A nel 1979-1980 arrivando al terzo posto. Lascia la squadra dopo aver collezionato 109 presenze e 28 reti.\nNel 1980-1981 va al , dove ha segnato una doppietta al Milan fra le 7 reti realizzate in 32 apparizioni, che non sono sufficienti per permettere alla squadra il mantenimento della categoria, mentre nella stagione successiva passa all'Atalanta, squadra della sua citt\u00e0, portandola dalla Serie C1 alla Serie A in tre stagioni, dal campionato 1981-1982 (vinto) al campionato 1983-1984 (anche questo vinto). In quest'arco di tempo gioca 99 partite di campionato in maglia nerazzurra, marcando 24 reti.\nTre stagioni \u00e8 il massimo periodo che riesce a legarsi ad una societ\u00e0. Dal 1984 al 1987, infatti, gioca nel , segnando 28 reti in 96 partite. Dopo il sesto posto in Serie C2 del primo anno, nella stagione 1985-1986 giunge con la squadra al 2\u00ba nel girone B del campionato venendo cos\u00ec promosso in Serie C1, categoria nella quale la squadra rimarr\u00e0 per una sola stagione vista l'immediata retrocessione.\nConclude la carriera al Palazzolo dal 1987 al 1989, dove svolge la mansione di allenatore-giocatore. In tutta la sua carriera \u00e8 stato sempre un titolare.\nAllenatore.\nVive la prima esperienza esclusiva in panchina nella squadra con cui si \u00e8 ritirato dall'attivit\u00e0 agonistica, la Pro Palazzolo. Guida la squadra per tre stagioni, dal 1988 al 1991: nella prima stagione non riesce a salvare la squadra che retrocede dall'Interregionale in Promozione Lombarda; nel 1989-1990, dopo la fusione con la Grumellese, guida la squadra in Serie C2. Nel 1990-1991, infine, porta la squadra in Serie C1 dopo aver ottenuto il terzo posto nel girone B della Serie C2.\nNel 1991 viene ingaggiato dal Leffe, che porta subito dalla Serie C2 alla Serie C1 ottenendo il secondo posto in campionato. Il debutto come allenatore nel calcio professionistico arriva l'8 settembre 1991 in Leffe-Novara (1-3). Nella seconda ed ultima stagione al Leffe porta la squadra al quarto posto della terza serie.\nDal 1993 al 1995 \u00e8 alla guida dell'Hellas Verona, ottenendo il 12\u00ba ed il 10\u00ba posto in Serie B. Il 15 settembre diventa allenatore del Cosenza, sostituendo l'esonerato Silipo, dirigendolo dalla 4\u00aa giornata di Serie B 1995-1996, ottenendo l'11\u00ba posto finale.\nNella stagione 1996-1997 vive con il la sua prima esperienza in Serie A riuscendo ad ottenere la salvezza dopo uno spareggio contro il Cagliari. L'anno successivo rimane nella massima serie sedendosi sulla panchina del Napoli, societ\u00e0 che lo esonera dopo la quinta giornata dopo aver ottenuto una vittoria, un pareggio e tre sconfitte; \u00e8 il primo di quattro allenatori durante la peggiore stagione partenopea, conclusa con la retrocessione.\nIn seguito diventa l'allenatore dell'Atalanta in Serie B (sesto posto) tornando in nerazzurro dopo l'esperienza da giocatore. Vive due stagioni in cadetteria di nuovo con il Cosenza: undicesimo nel 1999-2000 e ottavo posto nel 2000-2001, stagione in cui i rossoblu sono capolisti in classifica per tutto il girone d'andata e sfiorano la promozione in Serie A.\nNel 2001-2002 diventa l'allenatore del Palermo sotto la presidenza di Franco Sensi, ottenendo il decimo posto in campionato. Debutta sulla panchina rosanero il 12 agosto 2001 nella vittoria casalinga per 3-0 sul nella prima giornata della prima fase di Coppa Italia. A fine stagione, liberato da Sensi, lascia la societ\u00e0 palermitana.\nIl 19 giugno 2002 viene ingaggiato dalla tornando cos\u00ec ad allenare in Serie A. L'8 novembre seguente viene esonerato insieme ai suoi collaboratori De Cicco e Piacentini. Nella stagione seguente \u00e8 sulla panchina del , con cui si lega fino al 2007, conquistando la promozione in Serie A dopo il terzo posto in campionato. Confermato alla guida dei peloritani, nella stagione 2004-2005 ottiene uno storico 7\u00ba posto in Serie A, mentre l'anno successivo viene esonerato dall'incarico il 26 marzo 2006, dopo la 31\u00aa giornata, con la squadra al terzultimo posto con 28 punti; viene sostituito da Gian Piero Ventura, il quale non riesce ad evitare la retrocessione (poi annullata nell'estate seguente a seguito dello scandalo Calciopoli).\nIl 13 febbraio 2007 viene ingaggiato dal , riuscendo a salvare la squadra dalla retrocessione e terminando la stagione al 15\u00ba posto nella Serie B. Il 20 aprile 2008, con la squadra ai limiti della zona retrocessione, viene sollevato dall'incarico e sostituito da Daniele Zoratto.\nL'8 dicembre 2008 subentra sulla panchina della al posto dell'esonerato Fabrizio Castori. Dopo cinque gare da tecnico granata, il 24 gennaio 2009, viene a sua volta sollevato dall'incarico in seguito alla sconfitta di Sassuolo (0-1) e sostituito dal suo predecessore.\nL'11 gennaio 2010 viene ufficializzato il suo ritorno sulla panchina dell'Atalanta, in sostituzione del dimissionario Antonio Conte. La stagione si conclude con la retrocessione della squadra malgrado abbia fatto una media punti migliore dei suoi predecessori (21 punti in 19 partite), ed il 15 giugno 2010 gli subentra Stefano Colantuono.\nIl 10 febbraio 2011 viene ufficializzato l'ingaggio dal , ultimo in classifica in Serie A, sostituendo l'esonerato Gian Piero Ventura (ai tempi del Messina fu quest'ultimo a sostituire Mutti); il contratto \u00e8 valido fino alla fine della stagione, con opzione per l'anno successivo legato ai risultati. La squadra non riesce comunque a salvarsi e la matematica retrocessione in Serie B arriva il 23 aprile 2011 dopo la sconfitta per 0-1 con la Sampdoria. A fine stagione Mutti lascia il panchina dei \"galletti\" e il 15 giugno 2011 gli subentra Vincenzo Torrente.\nIl 19 dicembre seguente subentra a Devis Mangia sulla panchina del Palermo, tornando nel capoluogo siciliano dieci anni dopo, stavolta sotto la presidenza di Maurizio Zamparini. Con il sodalizio siciliano firma un contratto fino a fine stagione, portando con s\u00e9 il vice da tempo Mauro Di Cicco e i collaboratori Renato Scarpellino e Giambattista Piacentini. Il secondo debutto sulla panchina del Palermo arriva due giorni dopo, pareggiando per 2-2 in casa del Novara per il recupero della prima giornata di campionato rinviata dopo lo sciopero dei calciatori; queste sono state le prime reti in trasferta, alla nona partita fuori casa, del campionato del Palermo. A fine stagione, malgrado la salvezza ottenuta e 23 punti ottenuti su 43 totali, il contratto con i siciliani non viene rinnovato e quindi Mutti lascia la squadra.\nCoinvolto nell'inchiesta del calcioscommesse come allenatore del Bari, il 26 luglio 2012 viene deferito dal procuratore federale Stefano Palazzi per omessa denuncia. Il 3 agosto successivo viene avanzata per lui la proposta di quattro mesi di squalifica, poi patteggiati.\nIl 28 settembre 2013 subentra all'esonerato Dario Marcolin sulla panchina del Padova. Il 2 febbraio 2014, a seguito della sconfitta per 4-1 contro il Carpi, viene sollevato dall'incarico, dopo aver collezionato un punto in cinque partite.\nIl 25 novembre 2015 subentra all'esonerato Christian Panucci sulla panchina del . Due mesi dopo viene a sua volta sostituito dallo stesso Panucci, dopo aver ottenuto 3 punti in 9 partite di campionato.\nStatistiche.\nStatistiche da allenatore.\n\"Statistiche aggiornate al 25 gennaio 2016\"."}
{"id": "261851", "revid": "30540", "url": "https://it.wikipedia.org/wiki?curid=261851", "title": "Slsk", "text": ""}
{"id": "261852", "revid": "110157", "url": "https://it.wikipedia.org/wiki?curid=261852", "title": "Organizationally Unique Identifier", "text": "L\u2019Organizationally Unique Identifier (OUI) \u00e8 costituito dai primi tre byte di un indirizzo MAC e identifica in maniera univoca il produttore di un dispositivo Ethernet.\nL'IEEE assegna ad ogni costruttore di terminali compatibili con lo standard Ethernet (schede di rete, router, firewall ecc.) uno specifico OUI. Tuttavia non tutte le 2^24 possibili combinazioni sono disponibili: possono essere assegnate alle schede solamente le combinazioni di bit tali che i primi due bit trasmessi hanno valore pari a 0 (00 = indirizzo di tipo \"Individual/Universal\"). La trasmissione delle trame ethernet avviene da destra a sinistra (e quindi dal LSB al MSB) per ogni byte. Quindi si deduce che la seconda cifra esadecimale degli indirizzi assegnabili a schede ethernet e quindi gli ultimi quattro bit del primo byte dell'OUI, possa essere solamente un multiplo (intero) di 4, quindi: 0, 4, 8, C."}
{"id": "261855", "revid": "105400753", "url": "https://it.wikipedia.org/wiki?curid=261855", "title": "Piano del ferro", "text": "Il piano del ferro (in acronimo PdF), detto anche piano di rotolamento, \u00e8 una definizione utilizzata in ambito ferro-tranviario per indicare la quota altimetrica a cui transita il convoglio ferroviario o tranviario sul binario. Indica il piano su cui transitano (o meglio rotolano) le ruote del convoglio ferro-tranviario.\nIl piano di rotolamento determina anche l'origine a cui fa riferimento ogni distanza tra il filo superiore della rotaia e un qualunque oggetto posto sopra di essa.\nDal piano del ferro in particolare si misura anche l'altezza del piano di calpestio del pavimento delle carrozze ferroviarie o delle vetture tranviarie: si tratta di una misura che, accoppiata all'altezza a cui \u00e8 posto il marciapiede di fermata, determina la maggiore o minore facilit\u00e0 di incarrozzamento da parte del viaggiatore.\nEssendo un punto di riferimento delle quotature assume valore zero, le quotature saranno espresse nelle diverse unit\u00e0 di misura a seconda del contesto con cui si fa riferimento a tale origine; saranno millimetri nel caso si analizzi la meccanica del convoglio, ad esempio il piano di calpestio della vettura; oppure in metri o centimetri qualora si intenda riferirsi, ad esempio, alla quota del sovrappassaggio stradale oppure alla quota del marciapiede viaggiatori."}
{"id": "261856", "revid": "15756", "url": "https://it.wikipedia.org/wiki?curid=261856", "title": "Luigi Maria Grignion de Montfort", "text": "Nominato missionario apostolico da papa Clemente XI esercit\u00f2 il suo ministero nelle regioni nord-occidentali della Francia: nel Poitou (soprattutto in Vandea) e in Bretagna. Trascorse i primi anni di sacerdozio, occupandosi degli ospedali e dei poveri, mentre dopo l'incontro con il pontefice si dedic\u00f2 quasi esclusivamente alla predicazione delle missioni. L'attivit\u00e0 missionaria lo rese molto popolare e amato dagli abitanti di quelle regioni, nelle quali, con il suo apostolato, diffuse ulteriormente il cattolicesimo ricevendo per\u00f2 aspre critiche dagli eretici protestanti e dai giansenisti, con i quali si scontr\u00f2 pi\u00f9 frequentemente.\nFu autore di diversi testi nei quali presenta la sua dottrina spirituale che predicava nelle missioni. La sua opera principale \u00e8 il Trattato della vera devozione alla Santa Vergine nel quale espone la sua dottrina mariana: Luigi Maria infatti promosse il culto mariano, nella forma che chiamava \"la vera devozione\", e la pratica del Rosario.\nFu proclamato santo da papa Pio XII nel 1947 e nel 2000, sotto il pontificato di papa Giovanni Paolo II, fu aperta una causa, tuttora in corso, per proclamarlo dottore della Chiesa.\nBiografia.\nL'infanzia.\nNacque il 31 gennaio 1673 a Montfort-la-Cane (oggi Montfort-sur-Meu), vicino a Rennes, in Bretagna, da Jean-Baptiste Grignion \u2013 un avvocato che lavorava nel tribunale di Montfort \u2013 e Jeanne Robert. I due ebbero diciotto figli, dei quali sette morirono a pochi mesi dalla nascita. Luigi Maria era il secondogenito e divenne il figlio maggiore dopo la morte, all'et\u00e0 di quattro mesi, del primogenito che era nato nel febbraio 1672. Il piccolo venne battezzato il giorno dopo la nascita, il 1\u00ba febbraio (non \u00e8 certo se con il nome completo di Luigi Maria: secondo alcuni testimoni, infatti, aggiunse il secondo nome solo dopo la Cresima).\nQualche settimana dopo la nascita, venne mandato nella casa rurale di propriet\u00e0 paterna chiamata \"La Bachellaraye\", dove fu affidato a \"m\u00e8re Andr\u00e9e\", una contadina del luogo che gli fece da nutrice. Nell'estate del 1675, il padre acquist\u00f2 il maniero di Bois-Marquer, una vecchia residenza signorile medioevale a Iffendic, vicino Montfort, e Luigi Maria torn\u00f2 a vivere con la propria famiglia.\nNel 1684, all'et\u00e0 di 11 anni, si iscrisse alla scuola del collegio gesuita \"Saint-Thomas\" di Rennes; nel 1690 complet\u00f2 gli studi classici-umanistici; poi studi\u00f2 per due anni filosofia; nel 1692, infine, inizi\u00f2 a studiare teologia.\nLo zio sacerdote Alain Robert, che ne seguiva l'istruzione dal 1684, terminata la prima fase di studi, disse del nipote:\nGli studi in seminario e l'ordinazione sacerdotale.\nLasci\u00f2 il collegio Saint-Thomas il 2 novembre 1692, per dirigersi a Parigi, dove frequent\u00f2 il seminario della chiesa di Saint-Sulpice (che si appoggiava all'Universit\u00e0 della Sorbona per l'insegnamento della teologia).\nVolle percorrere i quasi 400\u00a0km tra Rennes e Parigi a piedi, rifiutando il cavallo offertogli dal padre; inoltre, lungo il percorso, diede tutto ci\u00f2 che aveva ai mendicanti che incontrava, tanto che, arrivato a Parigi, non possedeva nemmeno il denaro necessario per pagarsi la retta del seminario, e nemmeno quella, pi\u00f9 moderata, del \"piccolo seminario\" a cui si iscrivevano gli studenti meno facoltosi.\nLuigi Maria dovette quindi studiare per tre anni in piccole comunit\u00e0 per seminaristi poveri \u2013 legate sempre al seminario dei sulpiziani e alla Sorbona, ma ancora pi\u00f9 economiche. A pagare la sua retta inizialmente fu una ricca nobildonna parigina, amica di famiglia, una certa \"madamoiselle de Montigny\". Ella, venuta a sapere che i Grignion avevano parecchi problemi economici e molti figli da accudire, volle aiutarli finanziando gli studi di Luigi Maria e prendendosi carico di una delle sue sorelle, Guyonne-Jeanne. Nell'inverno del 1693, per\u00f2, la nobildonna smise di pagare la retta di Luigi Maria, che, per poter continuare gli studi, si prese l'incarico, insieme ad altri tre suoi confratelli, di vegliare il cimitero della chiesa di Saint-Sulpice.\nNel 1695 fu finalmente ammesso al \"piccolo seminario\", dove ebbe come direttore spirituale Fran\u00e7ois Leschassier. Questi, accortosi ben presto della gi\u00e0 buona preparazione di Luigi Maria, gli fece frequentare solamente le lezioni riassuntive serali. Luigi venne nominato bibliotecario del seminario - cosa che gli permise di leggere moltissimo, come dir\u00e0 lui stesso nel \"Trattato della vera devozione alla Santa Vergine\": \u00abHo letto quasi tutti i libri che parlano della devozione alla Santa Vergine\u00bb.\nNel 1699, per i suoi meriti scolastici, venne scelto, insieme ad un altro seminarista, per rappresentare il seminario di Saint-Sulpice all'annuale pellegrinaggio alla cattedrale di Chartres, dove si venerava la Vergine fin dai primi secoli del Cristianesimo in Francia.\nIl 5 giugno 1700, anno del Giubileo, venne ordinato sacerdote. Luigi avrebbe voluto svolgere il suo ministero in Canada come missionario (su proposta del vescovo di Qu\u00e9bec), ma Leschassier (diventato superiore generale dei sulpiziani nello stesso anno) lo imped\u00ec, preferendo che rimanesse in seminario per occuparsi della formazione dei candidati al presbiterato.\nLuigi Maria rifiut\u00f2 l'incarico: venne dunque inviato a Nantes (nella Loira Atlantica), presso la comunit\u00e0 di Saint-Cl\u00e9ment\u00a0\u2013 una comunit\u00e0 di sacerdoti che predicava le missioni. Entro pochi mesi si manifest\u00f2 la sua delusione per l'esperienza a Saint-Cl\u00e9ment: la considerava solo un'occasione di vita comunitaria, che non gli dava la possibilit\u00e0 di praticare nessun'attivit\u00e0 pastorale.\nL'apostolato a Poitiers.\nDopo la morte della signorina de Montigny avvenuta nello stesso 1700 a Parigi, la marchesa di Montespan, sua amica, si prese in carico tre sorelle di Luigi Maria, Guyonne-Marie, Sylvie e Fran\u00e7oise-Marguerite che insieme alla marchesa si ritirarono nell'abbazia di Fontevrault, dove la sorella della nobildonna era badessa. Nell'aprile 1701 in occasione della vestizione di sua sorella Sylvie, Luigi Maria incontr\u00f2 nuovamente la marchesa per la prima volta dopo l'ordinazione e le raccont\u00f2 della sua esperienza poco soddisfacente nella comunit\u00e0 di Nantes. La marchesa gli sugger\u00ec allora di andare a Poitiers per esporre i suoi progetti al vescovo Antoine Girard, che era stato precettore dei figli della marchesa.\nA Poitiers Luigi Maria non riusc\u00ec ad incontrare il vescovo, che era assente, cos\u00ec nell'attesa visit\u00f2 l'ospedale della citt\u00e0, che era anche un ospizio per anziani e senza tetto. Da diverso tempo l'ospedale non aveva avuto cappellani, cos\u00ec decise di ricoprire quest'incarico fino a quando il vescovo non fosse rientrato in citt\u00e0. Dopo quasi un mese dovette tornare a Nantes per concludere il suo servizio a Saint-Cl\u00e9ment, ma il 25 agosto 1701 venne richiamato da mons. Girard a Poiters che in una lettera gli scrisse: \u00abI nostri poveri continuano a desiderare il tuo arrivo [...]\u00bb. A novembre Luigi Maria torn\u00f2 a Poiters e il vescovo lo nomin\u00f2 ufficialmente cappellano dell'ospedale. In una sala dell'ospedale che chiam\u00f2 \"La Sapienza\" riuniva una dozzina di ricoverati con maggiore vocazione religiosa con lo scopo di formare una comunit\u00e0 di preghiera.\nA Poitiers, conobbe Marie-Louise Trichet, una diciassettenne di buona famiglia che and\u00f2 a confessarsi da lui e che scelse il giovane prete come guida spirituale. Nell'estate del 1702, infatti Marie-Louise divenne conversa delle Canonichesse di Sant'Agostino, ma la madre, non condividendo la decisione della figlia, la richiam\u00f2 a casa prima che questa prendesse i voti. Marie-Louise si rivolse quindi a Luigi Maria, che con l'aiuto del vescovo le diede un posto di governante all'ospedale. Marie-Louise non aveva per\u00f2 abbandonato il desiderio di diventare suora, cos\u00ec Luigi Maria la fece entrare nella comunit\u00e0 della \"Sapienza\" e la vest\u00ec dell'abito della sua comunit\u00e0, facendola diventare la prima Figlia della Sapienza.\nAlcuni dirigenti dell'ospedale cominciarono ad opporsi all'operato di Luigi Maria che dopo diversi conflitti dovette lasciare Poitiers nella primavera del 1703. Torn\u00f2 quindi a Parigi e forte dell'esperienza di Poitiers, volle occuparsi dei malati dell'ospedale generale Salp\u00eatri\u00e8re. Anche questa volta non fu gradito all'amministrazione e venne allontanato. Decise allora di fare visita ai suoi vecchi professori e ai suoi confratelli, ma al seminario erano giunte notizie negative sul suo conto e non ebbe una buona accoglienza: veniva considerato un prete \"singolare ed eccentrico\". Deluso dalla pessima ospitalit\u00e0 che ricevette a Parigi, si rec\u00f2 dagli eremiti di Mont-Val\u00e9rien, per dedicarsi esclusivamente alla preghiera. A Mont-Val\u00e9rien viveva una comunit\u00e0 di laici che faceva vita eremitica, assistita da qualche sacerdote inviato dall'arcivescovo di Parigi per amministrare i sacramenti. L'arcivescovo accett\u00f2 la richiesta di Luigi Maria di diventare il sacerdote della comunit\u00e0: qui pot\u00e9 esercitare il suo ministero, dimenticando le vicende passate e adattandosi allo stile di vita degli eremiti.\nL'esperienza eremitica dur\u00f2 circa un anno, nel marzo 1704 infatti Leschassier ricevette una lettera dall'ospedale di Poitiers che diceva:\nLuigi Maria fece nuovamente ritorno all'ospedale di Poitiers come direttore generale, e avvalendosi della nuova carica pot\u00e9 riprendere la sua opera di riforma: rese l'ospedale pi\u00f9 ordinato e pulito, fece restaurare la chiesa e ingrand\u00ec la sua comunit\u00e0. Dopo circa quindici mesi per\u00f2 ripresero le ostilit\u00e0 con gli amministratori locali e su suggerimento del nuovo vescovo de la Poype si dimise lasciando l'ospedale in mano a suor Marie-Louise.\nIl vescovo di Poitiers gli propose allora di iniziare a predicare le missioni in citt\u00e0 e nella sua diocesi, Luigi Maria accett\u00f2 subito l'incarico, visto che questo era il suo sogno da quando era stato ordinato sacerdote. Prepar\u00f2 quindi un programma, con l'approvazione del vescovo, che prevedeva: missioni nelle parrocchie, catechesi per ragazzi e adulti, ritiri spirituali e anche la costruzione o il restauro di chiese e cappelle. Dopo il lavoro svolto alla chiesa dell'ospedale, uno dei restauri pi\u00f9 importanti fu quello del battistero di San Giovanni, vicino alla cattedrale di Poitiers.\nNell'inverno 1705 incontr\u00f2 un giovane laico, Mathurin Rangeard, in procinto di diventare cappuccino. Mathurin Rangeard volle seguire Luigi Maria nelle sue missioni e gli rimarr\u00e0 al suo fianco fino alla sua morte. Intanto alle ostilit\u00e0 che continuava ad avere con gli amministratori locali si aggiunsero i contrasti con il vicario generale della diocesi, che durante un'assenza del vescovo, interruppe Luigi Maria durante la Messa e lo rimprover\u00f2 pubblicamente: il vescovo al suo ritorno non pot\u00e9 che consigliargli di lasciare nuovamente la diocesi.\nL'incontro con Clemente XI.\nCome sempre Luigi Maria obbed\u00ec, ma dopo essersi consultato con il suo confessore, decise di andare a Roma per chiedere consiglio al papa, ma anche con lo scopo di farsi assegnare una missione fuori dalla Francia.\nPart\u00ec da Poitiers nel marzo 1706, fece il viaggio a piedi e si sa che arriv\u00f2 a Roma a fine maggio, perch\u00e9 il suo nome compare nei registri della casa d'accoglienza per religiosi annessa alla Chiesa di San Luigi dei Francesi dal 20 al 26 maggio 1706. Riusc\u00ec a incontrare papa Clemente XI agli inizi di giugno: dopo che Luigi Maria gli espose la sua situazione, Clemente XI gli consigli\u00f2 di rimanere ad operare in Francia.\nIl Papa lo nomin\u00f2 quindi missionario apostolico e gli regal\u00f2 un crocifisso che Luigi Maria porter\u00e0 sempre con s\u00e9 fino al giorno della sua morte. Finito l'incontro con il pontefice, si rimise in viaggio e fece ritorno a Poitiers il 25 agosto; entrato in citt\u00e0 incontr\u00f2 per primo il fedele Mathurin e poi and\u00f2 a colloquio con il vescovo, il quale per\u00f2 gli disse di lasciare la citt\u00e0 il giorno dopo. Part\u00ec per Angers, dove il rettore del seminario della citt\u00e0 gli sugger\u00ec di predicare una missione nella sua regione d'origine, la Bretagna.\nIn Bretagna con Leuduger.\nNel viaggio verso la Bretagna, accompagnato da Mathurin, si ferm\u00f2 qualche giorno all'abbazia di Fontevrault dove, dopo cinque anni, rivide la sorella Sylvie. Fece poi un pellegrinaggio al Mont Saint-Michel dove visit\u00f2 il santuario di San Michele al quale era particolarmente devoto e arriv\u00f2 a Rennes in ottobre.\nAgli inizi del 1707 si un\u00ec ad un gruppo di missionari guidati da Jean Leuduger con i quali lavor\u00f2 per parecchio tempo nelle diocesi di Saint-Brieuc e Saint-Malo. Leuduger utilizzava il \"metodo bretone\" di Julien Maunoir, metodo che piacque subito a Luigi Maria, poich\u00e9 prevedeva una partecipazione di massa sia del clero sia dei parrocchiani (che venivano coinvolti con cerimonie pubbliche e processioni), senza tuttavia pretendere di sostituire la pastorale parrocchiale ordinaria.\nCon le missioni di Leuduger nella diocesi di Saint-Malo, riusc\u00ec anche a tornare a Montfort dopo diciassette anni di assenza: venne accolto con gioia da parenti e compaesani. Nel luglio inizi\u00f2 una missione, estesa, oltre a Montfort-la-Cane, anche a B\u00e9cherel e Saint-Suliac.\nLa sua permanenza con i missionari di Leuduger, per\u00f2, non gli fece perdere di vista il suo programma. Passando per La Ch\u00e8ze vide in rovina la cappella di \"Notre Dame de Piet\u00e9\" e decise di ricostruirla coinvolgendo gente del mestiere dei vari comuni vicini; il giorno dell'inaugurazione celebr\u00f2 una Messa alla quale parteciparono una trentina di parrocchie.\nI missionari non mancarono di sottolineare l'\"eccentricit\u00e0\" di Luigi Maria, i cui metodi, non condivisi dagli altri missionari, porteranno Leuduger ad allontanarlo. Alla fine di una predica sulla preghiera per i morti che aveva commosso particolarmente i fedeli, Luigi Maria pens\u00f2 di chiedere l'elemosina da utilizzare per le celebrazioni funebri. Chiedere del denaro andava per\u00f2 contro il regolamento dei missionari, che ne approfittarono per allontanarlo.\nQuesto secondo rifiuto lo scoraggi\u00f2 pi\u00f9 di quello di Poitiers; decise cos\u00ec di andare in ritiro insieme al fedele Mathurin e a Jean, un altro laico che scelse di seguirlo, a Saint-Lazare vicino a Montfort. Su un terreno di propriet\u00e0 paterna c'erano i resti di un vecchio lazzaretto costruito nel medioevo dai Cavalieri di San Lazzaro. I tre iniziarono subito a renderlo abitabile, ristrutturarono la cappella nella quale Luigi Maria costru\u00ec personalmente il crocifisso, una statua della Madonna della Sapienza e una colomba a simboleggiare lo Spirito Santo e fecero vita eremitica. Tuttavia la vita solitaria dur\u00f2 solo poche settimane, perch\u00e9, appena si seppe della presenza dei tre a Saint-Lazare, la gente inizi\u00f2 a far loro visita per portare del cibo. L'eremo poi divenne una sorta di parrocchia perch\u00e9 i fedeli venivano ad assistere alle Messe, alla recita del Rosario e alle lezioni di catechismo. Questo diede fastidio ai parroci vicini e nell'inverno 1708 Luigi Maria lasci\u00f2 Saint-Lazare su ordine del vescovo.\nIl \"grande Calvario\" di Pontch\u00e2teau.\nSi diresse quindi a Nantes su invito del vicario generale Jean Barrin, suo amico. Inizi\u00f2 a predicare una missione a Pontch\u00e2teau a 30\u00a0km da Nantes insieme al sacerdote Gabriel Olivier. Disse alla gente che voleva costruire un \"grande Calvario\", un luogo di pellegrinaggio con cappelle e statue che ricordasse la collina sulla quale mor\u00ec il Cristo. Luigi Maria trov\u00f2 una piana di forma quasi circolare, che chiam\u00f2 \"landa della Maddalena\" sulla quale pensava di erigere questa collinetta artificiale larga 330 metri con un fossato attorno. Chiesti i permessi ai proprietari, diede inizio ai lavori nell'estate 1709. Questo progetto ottenne subito un grande successo, anche perch\u00e9 ebbe il sostegno della diocesi. Olivier stesso lo testimonier\u00e0:\nMathurin dirigeva i lavori mentre Luigi Maria e Gabriel Olivier andavano a predicare missioni invitando la gente a partecipare al loro progetto. Nella primavera del 1710 durante la missione di Ass\u00e9rac Olivier fa un altro bilancio della situazione:\nA settembre sulla collinetta furono poste le tre croci con il Cristo e i due ladroni, le statue di Maria, di San Giovanni e di Maria Maddalena, su un fianco furono poi erette delle piccole cappelle e altre statue raffiguranti altri momenti della Passione, infine venne piantato un boschetto a forma di corona del Rosario.\nDopo quindici mesi di lavoro, il colle era ormai terminato e si pens\u00f2 di inaugurarlo il 14 settembre 1710 per la festa dell'Esaltazione della Santa Croce. Alla vigilia per\u00f2 arriv\u00f2 l'ordine del vescovo di non inaugurarlo, perch\u00e9 da Versailles era addirittura arrivato l'ordine di raderlo al suolo. La corte infatti pens\u00f2 che la posizione troppo vicina alla costa, le trincee e la posizione sopraelevata, sarebbero potute essere sfruttate dagli inglesi per invadere la Francia.\nLuigi Maria dopo aver passato la notte del 14 con il vescovo per capire le ragioni di questa sua decisione, torn\u00f2 il giorno successivo al calvario che non poteva essere inaugurato; questo non imped\u00ec i festeggiamenti che si fecero ugualmente. Due settimane dopo il comandante della milizia di Pontch\u00e2teau ricevette l'ordine di distruggere il calvario e radun\u00f2 500 uomini che inizialmente si rifiutarono. Poi, essendo costretti, non poterono disobbedire agli ordini e lo demolirono il pi\u00f9 lentamente possibile, come dir\u00e0 nel suo rapporto lo stesso comandante: \u00abSembra che quegli uomini avessero avuto braccia di ferro per edificarlo e braccia di lana per demolirlo\u00bb. Dopo questi mesi di attivit\u00e0 frenetica, decise di prendersi un po' di riposo facendo qualche giorno di ritiro spirituale dai gesuiti di Nantes.\nLuigi Maria rimase in citt\u00e0 diversi mesi, che trascorse predicando nelle parrocchie, formando gruppi di preghiera per la recita del Rosario, ma soprattutto in un piccolo ospedale per incurabili, il \"Cour Cathuit\", dove trov\u00f2 due ragazze che lo aiutavano Elisabeth e Marie Dauvaise. Frequent\u00f2 anche una parrocchia nel quartiere Saint-Similien, vicino al \"Cour Cathuit\", dove collabor\u00f2 con il gruppo di preghiera degli \"Amici della Croce\", al quale dar\u00e0 un forte sostegno e per il quale scrisse la \"Lettera agli Amici della Croce\".\nMissionario in Vandea.\nLa vicenda del Calvario lo fece diventare ancora pi\u00f9 popolare e venne invitato dai vescovi di Lu\u00e7on e La Rochelle nelle loro diocesi.\nCos\u00ec dopo 150\u00a0km di marcia arriv\u00f2 in Vandea agli inizi del 1711. Inizi\u00f2 subito una missione a Sallertaine, nella diocesi di Lu\u00e7on, che concluder\u00e0 costruendo un Calvario. Questa volta per\u00f2 non far\u00e0 le cose in grande coinvolgendo l'intera nazione, ma si far\u00e0 aiutare dai soli parrocchiani della zona per costruire qualche piccola cappella e qualche statua da porre su una collinetta naturale, un progetto che dur\u00f2 appena un mese e che riusc\u00ec ad inaugurare, anche se, per gli stessi motivi del precedente, sar\u00e0 poi distrutto dalle autorit\u00e0 militari. Questo fatto lo costrinse ad abbandonare la diocesi.\nNel maggio del 1711 arriv\u00f2 a La Rochelle su invito del vescovo \u00c9tienne de Champflour, che gli affid\u00f2 una parrocchia a Lhoumeau, un piccolo paesino costiero vicino a La Rochelle. Negli ultimi cinque anni di vita organizzer\u00e0 moltissime missioni in particolare nelle province di Aunis e del Poitou, arrivando anche nel capoluogo della Vandea, Fontenay-le-Comte, inoltre predic\u00f2 una missione a Parigi nel 1713, a Rouen nel 1714 e una anche a Saint-L\u00f4 mentre tornava da Rouen.\nLe frequenti missioni in Vandea lo videro presente sia nella parte settentrionale, dove c'era una maggiore presenza di monasteri, chiese, confraternite e un maggior numero di sacerdoti e di vocazioni in generale, sia in quella meridionale che nonostante fosse pi\u00f9 ricca era meno devota: in alcune zone si era diffuso il protestantesimo, anche se nell'intera regione la percentuale di protestanti restava particolarmente bassa.\nGrazie alle esperienze missionarie passate, in Vandea, aveva acquisito un suo personale metodo di missione: anzitutto invitava la gente a seguire le sue predicazioni, che preparavano alla confessione individuale, sacramento al quale ci si doveva accostare frequentemente durante la missione, e alla partecipazione all'eucaristia; le prediche erano poi seguite da cantici scritti da lui stesso (secondo il metodo di Maunoir) che i fedeli imparavano; si svolgevano celebrazioni pubbliche e processioni; si restauravano chiese e cappelle; infine alla Messa conclusiva, Luigi Maria faceva rinnovare le promesse battesimali, come gli aveva consigliato Clemente XI, proponendo un \"contratto di alleanza con Dio\", che era una forma di consacrazione a Cristo per mezzo di Maria che si firmava davanti all'altare; raccomandava la recita del Rosario anche dopo la fine della missione; e infine faceva piantare una croce o faceva costruire un piccolo calvario in un luogo ben visibile come ricordo della missione.\nAnche in Vandea non si fece mancare gesti eclatanti. A Roussay interruppe la predica per entrare nella taverna vicina, dove dopo aver rovesciato tutti i tavoli, costrinse i clienti a seguirlo in chiesa. A La Rochelle entr\u00f2 nella casa di tolleranza per farne uscire clienti e prostitute. Spesso si scontrava pubblicamente con borghesi e nobili protestanti, cosa che la maggior parte dei missionari solitamente evitava, e in alcuni casi queste discussioni portarono alla conversione dei protestanti. La nobile \"madame de Mailly\" fu convertita al cattolicesimo dopo poco tempo. B\u00e9nigne Pag\u00e8s, una nobildonna protestante che insieme con altre signore e i rispettivi mariti avevano interrotto una predica del missionario bretone con lo scopo di deriderlo e intimidirlo, scoppi\u00f2 in lacrime ad una risposta di Luigi Maria e dopo qualche tempo entr\u00f2 nelle clarisse.\nNel settembre del 1712 si incominci\u00f2 ad ammalare. Dovette subire una dolorosa operazione alle vie urinarie nell'ospedale Aufr\u00e9dy di La Rochelle, ma nonostante l'intervento fosse riuscito e non fosse ancora anziano, sentiva che non avrebbe vissuto a lungo. Nei due anni seguenti sub\u00ec diversi attentati: a L'\u00cele-d'Yeu rischi\u00f2 di essere catturato dai pirati; in una stradina di La Rochelle si trov\u00f2 faccia a faccia con un assassino, dal quale per\u00f2 riusc\u00ec a scappare; durante una missione gli misero del veleno nel suo brodo, ma riusc\u00ec a sopravvivere grazie ad un antidoto. Secondo lui i mandanti di questi tentati assassinii erano i protestanti. Jean-Bapiste Blain, suo amico e confratello del seminario, lo rivide nel 1714 e nella sua biografia dir\u00e0:\nRendendosi conto che la sua vita non sarebbe durata ancora a lungo, pens\u00f2 di dedicarsi al progetto che gli stava pi\u00f9 a cuore, come scrisse in una lettera che invi\u00f2 a Leschassier nel dicembre 1700:\nPer questo motivo torn\u00f2 al seminario di Saint-Sulpice a Parigi, nella speranza di trovare giovani sacerdoti che volessero unirsi a lui per la creazione di quella che chiamer\u00e0 \"Compagnia di Maria\". Al seminario distribu\u00ec il regolamento della compagnia scritto nel 1713, a cui poi dar\u00e0 il nome di \"Regola dei sacerdoti Missionari della Compagnia di Maria\". Il regolamento prevedeva di fare voto di povert\u00e0 e obbedienza e la \"preghiera infuocata\", una preghiera, che scrisse probabilmente in quegli stessi mesi, che descrive il genere di sacerdoti che cercava.\nTornato a La Rochelle per continuare le sue missioni, nell'aprile 1714 termin\u00f2 la missione di Taugon-La-Ronde e scrisse a Marie-Louise Trichet. Le chiese di raggiungerlo per potersi occupare della fondazione del ramo femminile della Compagnia di Maria, partendo dalle Figlie della Sapienza, che sotto la guida di Marie-Louise erano diventate un'importante realt\u00e0 a Poitiers, tanto che gi\u00e0 dal 1708 reggevano l'ospedale generale, di cui Marie-Louise divenne la direttrice generale nel 1712.\nA giugno part\u00ec per Rouen per chiedere all'amico Jean-Baptiste Blain di unirsi a lui. Tuttavia Luigi Maria sapeva gi\u00e0 che Blain, diventato canonico, probabilmente non avrebbe lasciato il suo posto per seguirlo nella sua neonata compagnia di poveri sacerdoti, ma volle ugualmente fare questo tentativo, che per\u00f2, come aveva previsto, fall\u00ec. Blain, per seguire Luigi Maria avrebbe dovuto cambiare vita, perch\u00e9 da canonico conduceva nella capitale della Normandia una vita abbastanza agiata e ricopriva un ruolo di prestigio, mentre con Luigi Maria avrebbe dovuto rinunciare a tutto, vivere in povert\u00e0 e fare vita missionaria.\nNella primavera del 1715 fece ritorno in Vandea, dove rivide Marie-Louise, che aveva fondato una scuola. I due scrissero quindi la \"Regola primitiva della Sapienza\" che ottenne l'approvazione di mons. de Champflour il 1\u00ba agosto 1715 e una settimana dopo pronunciarono i loro voti Marie-Louise e Catherine Brunet, la prima ragazza che si un\u00ec a Marie-Louise dopo che Luigi Maria venne cacciato da Poitiers. Questa \"regola\" era diversa da quella della Compagnia di Maria: Luigi Maria, infatti, diede maggiore spazio a Marie-Louise che non trattava pi\u00f9 come una discepola alla quale impartire ordini - come faceva a Poitiers - ma al contrario le affid\u00f2 completamente le Figlie della Sapienza, lasciando che fosse lei a prendere decisione sul loro futuro. Volle che Marie-Louise fosse la cofondatrice dell'istituto: anche per questo motivo la \"regola\" risultava quasi priva della spiritualit\u00e0 di Luigi Maria e sembrava una semplice costituzione che fissava delle regole pratiche piuttosto che una regola di vita spirituale vera e propria.\nNei mesi successivi fino alla primavera del 1716 si trasfer\u00ec a Vouvant, fece quindi una missione a Fontenay-le-Comte, una a Mervent, dove a fine missione visse da eremita in una grotta per qualche mese, e a Saint-Pompain dove organizz\u00f2 un gruppo di persone, i \"Penitenti bianchi di Saint-Pompain\", che andassero in pellegrinaggio a Saumur al santuario della Santa Vergine per \u00abottenere da Dio buoni missionari\u00bb.\nInfine il 1\u00ba aprile 1716 inizi\u00f2 la sua ultima missione a Saint-Laurent-sur-S\u00e8vre. Per la prima volta il vescovo della diocesi comunic\u00f2 che gli avrebbe fatto visita il 22 aprile e per l'occasione Luigi Maria volle organizzare una grande accoglienza, ma gi\u00e0 debole nel fisico per gli sforzi compiuti in quei giorni e quasi al termine della missione si ammal\u00f2 di polmonite. Mor\u00ec la sera del 28 aprile 1716. Fu sepolto a Saint-Laurent-sur-S\u00e8vre nella basilica che oggi porta il suo nome.\nCulto.\nIl \"Padre di Montfort\" era morto in fama di santit\u00e0, la gente inizi\u00f2 ad andare in pellegrinaggio alla sua tomba a Saint-Laurent-sur-S\u00e8vre, che fu soprannominata per questo motivo \"la citt\u00e0 santa della Vandea\". Gli furono attribuiti miracoli di guarigione, i devoti lo pregavano per ottenere grazie, ma soprattutto continuavano a partecipare alle missioni dettate con frequenza dai pochi missionari della Compagnia di Maria, secondo il metodo del loro fondatore. A differenza del ramo maschile, le Figlie della Sapienza ebbero subito un grande sviluppo e venivano richieste dagli ospedali e dalle scuole.\nI provvedimenti repressivi nei confronti di istituti e ordini religiosi attuati durante la Rivoluzione francese, coinvolsero anche i monfortani, inoltre nella zona dove operavano - la Francia nordoccidentale - scoppiarono le guerre di Vandea, che Pio XII attribuiva all'apostolato di san Luigi Maria: \u00abLa Vandea del 1793 era opera delle sue mani\u00bb, che misero in ginocchio l'intera regione per pi\u00f9 di 20 anni. I monfortani dovettero quindi aspettare il ritorno della monarchia e solo verso il 1820 i due istituti riuscirono a riorganizzarsi.\nPer introdurre la causa di beatificazione si andarono a riprendere tutti gli scritti che Luigi Maria aveva tenuto per s\u00e9, cominciando dal \"Trattato della vera devozione alla Santa Vergine\" che verr\u00e0 pubblicato per la prima volta nel 1842. La causa intanto andava avanti e dopo la fase diocesana in Francia, che lo fece diventare servo di Dio, giunse a Roma dove papa Gregorio XVI lo proclam\u00f2 venerabile il 7 settembre 1838.\nVenne poi beatificato il 22 gennaio 1888 da papa Leone XIII, che apprezz\u00f2 particolarmente la sua dottrina spirituale. Dopo la beatificazione la dottrina di Luigi Maria divenne oggetto di studio e di ispirazione per la Chiesa e soprattutto per le molte congregazioni missionarie che nacquero tra la fine dell'Ottocento e gli inizi del Novecento. Ad esempio, papa Pio X il 27 dicembre 1908 scrisse una dedica su una copia del \"Trattato di vera devozione\" con la quale concesse la benedizione apostolica ai lettori: \u00abRaccomandiamo vivamente il \"Trattato di vera devozione a Maria\", scritto in modo cos\u00ec meraviglioso dal Beato di Montfort, e di grande cuore accordiamo la Benedizione Apostolica a tutti quelli che leggeranno questo \"Trattato\"\u00bb.\nFu canonizzato il 20 luglio 1947 da papa Pio XII, divenuto molto devoto a san Luigi Maria tanto che volle un reliquiario nella sua cappella privata e spesso nei suoi discorsi appariva questa ammirazione nei confronti del Santo.\nPapa Giovanni Paolo II era particolarmente devoto a san Luigi Maria e al \"Trattato di vera devozione\": \u00e8 stato il pontefice che maggiormente ha promosso la spiritualit\u00e0 monfortana che \u00e8 molto presente nel suo magistero. Come suo motto scelse le parole: \u00ab\"Totus tuus\"\u00bb che derivano proprio dal \"Trattato\" come spiega lo stesso pontefice:\nRicorda san Luigi Maria anche nell'enciclica \"Redemptoris Mater\":\nGiovanni Paolo II il 20 luglio 1996 inser\u00ec san Luigi Maria nel calendario dei santi e il 19 settembre dello stesso anno si rec\u00f2 in pellegrinaggio sulla sua tomba a Saint-Laurent-sur-S\u00e8vre. Il 9 febbraio 2000 venne aperta una causa per la proclamazione di San Luigi Maria a dottore della Chiesa, su richiesta del vescovo di Lu\u00e7on Fran\u00e7ois Charles Garnier e dei superiori generali delle tre congregazioni monfortane, le due congregazione interessate: la Congregazione delle cause dei santi e la Congregazione per la dottrina della fede aprirono la causa (che \u00e8 ancora in corso) nominando come postulatore padre Battista Cortinovis, S.M.M.\nLa basilica di san Luigi Maria a Saint-Laurent-sur-S\u00e8vre \u00e8 visitata ogni anno da circa 25.000 pellegrini.\nOpere.\n\"Trattato della vera devozione alla Santa Vergine\".\nIl \"Trattato della vera devozione alla Santa Vergine\" \u00e8 l'opera principale di san Luigi Maria. Fu scritta negli ultimi anni di vita, probabilmente attorno al 1712, nella sua piccola abitazione di La Rochelle. Non si conosce con certezza la storia del \"Trattato\" e il perch\u00e9 rimase nascosto per quasi 130 anni. Si pensa per\u00f2 che Luigi Maria lo consegn\u00f2 al vescovo di La Rochelle per custodirlo e il motivo lo scrive nello stesso \"Trattato\":\n\u00c8 probabile che si riferisse ai giansenisti con i quali si scontr\u00f2, proprio in quegli anni, sul tema della devozione mariana e che si mostrarono molto critici nei confronti del missionario bretone e delle sue attivit\u00e0. Si pensa che durante la Rivoluzione francese e la guerra civile scoppiata in quella regione il Trattato fu nascosto dai monfortani in una cassa sepolta nel campo attorno alla loro casa madre di Saint-Laurent-sur-S\u00e8vre per evitare che andasse distrutto. Passato il periodo della Rivoluzione, la cassa venne dissotterrata; il Trattato verr\u00e0 ritrovato casualmente nella libreria della casa madre da padre Gabriel Deshayes (poi fondatore dei Fratelli di San Gabriele) il 29 aprile 1842.\nIl manoscritto si presentava con diverse pagine mancanti nella parte iniziale e qualche foglio mancante alla fine. Insieme con le pagine iniziali si era perso anche il titolo. Nel testo l'unico riferimento al titolo sembra essere nell'ottavo capitolo dove tratta delle pratiche della devozione a Maria: \u00abCome ho gi\u00e0 detto nella prima parte di questa preparazione al Regno di Ges\u00f9 Cristo\u00bb, il titolo \"Trattato della vera devozione alla Santa Vergine\" fu scelto dal superiore dei monfortani al momento della pubblicazione (1843).\nIl \"Trattato\" \u00e8 suddiviso in tre parti. Nella prima parte espone la sua dottrina mariana incentrata sulla necessit\u00e0 di una devozione a Maria, in quanto la reputa il mezzo pi\u00f9 sicuro e necessario per consacrarsi a Dio:\nNella seconda parte, prima di parlare della devozione, fissa quelle che chiama \"verit\u00e0 fondamentali della devozione a Maria\" e cio\u00e8 che la devozione mariana deve avere Ges\u00f9 Cristo come fine ultimo; se invece \u00e8 fine a s\u00e9 stessa allora prende il nome di \"falsa devozione\". I \"falsi devoti\" si possono distinguere in sette tipi: critici, scrupolosi, esteriori, presuntuosi, incostanti, ipocriti, interessati. Si differenziano nel tipo di devozione che praticano: i devoti critici sono coloro che sono contrari a tutte le pratiche di piet\u00e0 mariane; i devoti scrupolosi sono coloro che ritengono sbagliato venerare Maria pi\u00f9 del Cristo; i devoti esteriori sono coloro che fanno consistere tutta la loro devozione a Maria in pratiche esteriori; i devoti presuntuosi sono coloro che ritengono che la devozione mariana possa nascondere i propri peccati; i devoti incostanti sono coloro che manifestano la loro devozione quando lo ritengono opportuno; i devoti ipocriti sono coloro che nascondono i propri peccati dietro la devozione apparendo in modo diverso da quello che sono realmente; infine i devoti interessati sono coloro che ricorrono alla Vergine perch\u00e9 esaudisca i loro desideri.\nLa seconda parte si conclude con la presentazione della \"vera devozione\" e con l'elenco delle pratiche interiori ed esteriori:\nLa \"vera devozione\" \u00e8 interiore, perch\u00e9 deve partire dal cuore e dalla mente; \u00e8 tenera, perch\u00e9 si deve riporre in Maria una fiducia come quella di un bambino; \u00e8 santa, perch\u00e9 allontana dal peccato; \u00e8 costante, perch\u00e9 allontanandosi dal peccato non si abbandonano le pratiche di piet\u00e0; ed infine \u00e8 disinteressata, perch\u00e9 si pone come unico fine quello di arrivare a Cristo attraverso Maria.\nNella terza parte del \"Trattato\", Luigi Maria espone il punto centrale della sua dottrina mariana ovvero la consacrazione totale a Cristo per mezzo di Maria:\nSeguono poi le pratiche interiori ed esteriori necessarie per potersi \"consacrare\". Propone sette pratiche esteriori: esercizi preparatori alla consacrazione; la recita quotidiana della \"Coroncina della Santissima Vergine\"; indossare una catenina di ferro benedetta per simboleggiare che si \u00e8 \"schiavi di Ges\u00f9 in Maria\"; celebrare la solennit\u00e0 dell'Annunciazione; la recita quotidiana dell'Ave Maria e del Rosario; la recita del Magnificat; il distacco dal mondo. Le pratiche interiori invece consistono nell'agire in quattro modi: per mezzo di Maria, con Maria, in Maria e per Maria, cio\u00e8 agire secondo lo spirito di Maria, agire imitando Maria, agire uniti a Maria e agire al servizio di Maria.\nConclude il \"Trattato\" mettendo in appendice un metodo, costituito da pratiche interiori ed esteriori, per prepararsi all'eucaristia e per riceverla, e allegando il testo per la consacrazione da pronunciare e firmare.\n\"L'amore dell'Eterna Sapienza\".\n\"L'amore dell'Eterna Sapienza\" \u00e8 una delle opere pi\u00f9 importanti di san Luigi Maria e costituisce la base sulla quale ha scritto tutte le altre opere e in particolare il \"Trattato di vera devozione\". Luigi Maria scrisse \"L'amore dell'Eterna Sapienza\" nel 1703 mentre si trovava a Parigi, dopo aver lasciato l'ospedale della \"Salpetri\u00e8re\" e prima di recarsi dagli eremiti di Mont-Val\u00e9rien, trascorse qualche mese in una piccola casetta vicino al noviziato dei gesuiti. Non avendo incarichi da svolgere, si dedic\u00f2 alla preghiera, alla meditazione e alla lettura, sfruttando la biblioteca che i gesuiti gli avevano messo a disposizione, e quindi alla stesura della sua prima opera.\nLuigi Maria inizia questa sua prima opera spiegando che l'Eterna Sapienza \u00e8 una \u00abscienza necessaria\u00bb e che per questo va ricercata:\nDistingue due tipi principali di sapienza, la vera e la falsa sapienza: la vera sapienza \u00e8 \u00abil gusto della verit\u00e0 senza menzogna o travestimento. Quella naturale \u00e8 la conoscenza delle cose naturali viste in modo eminente nei loro princip\u00ee; la soprannaturale \u00e8 la conoscenza delle cose soprannaturali e divine nella loro origine\u00bb; la falsa sapienza invece: \u00ab\u00c8 il gusto della menzogna velata dall'apparenza di verit\u00e0. Quella falsa \u00e8 la sapienza o prudenza del mondo, e lo Spirito Santo la distingue in terrena, carnale e diabolica.\u00bb.\nSpiega quindi l'origine della Sapienza riportando diverse citazioni dei testi della Bibbia e di sant'Agostino senza usare parole sue per: \u00ab[...] timore di diminuirne lo splendore e la sublimit\u00e0\u00bb per poi presentare \"le meraviglie della sapienza divina\" che vede nella creazione del mondo e dell'uomo e la \"bont\u00e0 e la misericordia della sapienza divina\" in seguito del peccato originale: \u00abDavanti alla rovina del povero Adamo e dei suoi figli, la Sapienza eterna \u00e8 vivamente commossa. [...] cos\u00ec l'amorosa e augusta sovrana offre s\u00e9 stessa in sacrificio al Padre per [...] strappare l'uomo dalla schiavit\u00f9 del demonio e dalle fiamme dell'inferno e meritargli un'eternit\u00e0 felice.\u00bb.\nElenca poi doni che riceve chi possiede l'Eterna Sapienza: la capacit\u00e0 di giudizio; la capacit\u00e0 di farla conoscere agli altri; gioia, dolcezza e pace; le virt\u00f9 teologali, cardinali e morali; e infine che ispira grandi imprese per la gloria di Dio e la salvezza delle anime.\nDedica la seconda parte del libro a trattare della \"Sapienza Incarnata\", riassume cio\u00e8 la vita del Cristo partendo dall'Annunciazione a Maria e andando ad analizzare la nascita, la vita, le sue azioni e la sua predicazione, fino alle sue sofferenze sulla Croce: \u00abLa santa Chiesa ci fa dire ogni giorno con verit\u00e0: \"Il mondo non lo riconobbe\" (Gv 1, 10). S\u00ec, il mondo non conosce Ges\u00f9 Cristo, l'incarnata Sapienza. E ragionando sanamente, \u00e8 un'assurdit\u00e0 conoscere quel che nostro Signore ha patito per noi e non amarlo con ardore, come fa il mondo.\u00bb. Soffermandosi sulla Croce fa una riflessione che costituisce una delle parti pi\u00f9 importanti di tutta l'opera e della sua dottrina:\nLa croce, \"oggetto di scandalo e umiliazione\", \u00e8 vista come il mezzo di cui la Sapienza si serv\u00ec per \"riscattare il mondo\" e manifestare la gloria di Dio e per questo motivo la Sapienza: \u00ab[...] non accoglie nessun figlio se non l'ha come segno distintivo, n\u00e9 riceve alcun discepolo se non la porta sulla fronte senza arrossire, sul cuore senza disgusto e sulle spalle senza trascinarla o respingerla. [...]\u00bb.\nInfine nell'ultima parte dell'opera elenca \"i quattro mezzi per acquistare la divina Sapienza\": un desiderio ardente, cio\u00e8 il desiderio di acquistare la Sapienza come premio per la perfetta osservanza dei comandamenti; una preghiera continua, che rappresenta la \"fatica\" necessaria per ottenere la Sapienza; una mortificazione universale, cio\u00e8 il distaccarsi dal mondo vivendo in povert\u00e0 e umilt\u00e0 e di unire a questa mortificazione esterna anche quella del giudizio e delle volont\u00e0; e infine il quarto mezzo \u00e8 la \"vera devozione a Maria\": \u00abEcco il pi\u00f9 grande mezzo, il pi\u00f9 meraviglioso dei segreti per avere e conservare la divina Sapienza: una tenera e vera devozione a Maria Vergine\u00bb, in questa parte finale spiega brevemente cos'\u00e8 la \"vera devozione\" e perch\u00e9 questa \u00e8 necessaria per consacrarsi a Dio, ma proprio per l'importanza che ricopre della spiritualit\u00e0 monfortana dedicher\u00e0 a questo argomento la sua opera principale.\n\"Il segreto di Maria\".\n\"Il segreto di Maria\" fu scritto dopo il \"Trattato di vera devozione\" e presenta la stessa dottrina del \"Trattato\" in modo pi\u00f9 semplice e breve.\nNell'introduzione che intitola \"Il grande segreto per diventare santo\", sembra che indirizzi questo libro a qualcuno, probabilmente ad un suo confratello: \u00abEcco un segreto, o anima predestinata, che l'Altissimo mi ha rivelato e che io non ho potuto trovare in alcun libro, n\u00e9 vecchio, n\u00e9 nuovo.\u00bb, che, come tale, non pu\u00f2 essere rivelato (\"se non alle persone meritevoli\") e che richiede una certa preparazione prima di leggerlo: \u00abPrima per\u00f2 di appagare il tuo desiderio ardente e naturale di conoscere la verit\u00e0, recita devotamente in ginocchio l'Ave Maris Stella e il Veni Creator, per chiedere a Dio la grazia d'intendere e gustare questo mistero divino.\u00bb.\nIl libro si divide in due parti. Nella prima parte, esattamente come nel \"Trattato\", spiega la necessit\u00e0 di santificarsi per mezzo di Maria e descrive il ruolo che Maria ha avuto presso Dio e gli uomini e nuovamente ribadisce la necessit\u00e0 della devozione mariana. Nella seconda parte presenta invece la \"vera devozione\", senza descrivere le \"false devozioni\", descrive tre tipi di devozione: compiere i doveri di cristiano, evitando il peccato e pregando Maria; nutrire per la Vergine, stima, amore, confidenza e venerazione; devozione totale a Maria, che \u00e8 quella di cui si occupa in questo libro.\nRipropone quindi alcune tematiche principali della sua dottrina mariana come la \"schiavit\u00f9 in Ges\u00f9 per Maria\" riassumendo i tre tipi di schiavit\u00f9: \u00abSchiavit\u00f9 di natura: gli uomini buoni e cattivi, sono schiavi di Dio in questa maniera [...]; schiavit\u00f9 per forza, e schiavi di Dio in questo modo sono i demoni e i dannati [...]; schiavit\u00f9 d'amore e di volont\u00e0, ed \u00e8 quella con cui noi dobbiamo consacrarci a Dio per mezzo di Maria, cio\u00e8 nel modo pi\u00f9 perfetto con il quale una creatura possa darsi al suo Creatore.\u00bb; e la \"consacrazione a Ges\u00f9 per mezzo di Maria\" indicando l'importanza e gli effetti che questa porta a chi la pratica, e riassumendo schematicamente le pratiche interiori ed esteriori che deve praticare chi si consacra.\nInfine presenta due sue preghiere a Ges\u00f9 e a Maria che non sono presenti nel \"Trattato\" o in altri libri, cos\u00ec come la conclusione che intitola \"L'Albero della Vita, ossia il modo di far vivere e regnare Maria in noi\":\nSpiega quindi in sette punti come \"coltivare\" questo \"Albero della Vita\" perch\u00e9 se ben coltivato il frutto che dar\u00e0 sar\u00e0 Ges\u00f9: \u00abA tempo opportuno dar\u00e0 il suo frutto di onore e di grazia, cio\u00e8 l'amabile ed adorabile Ges\u00f9, che fu e sar\u00e0 sempre l'unico frutto di Maria.\u00bb.\nConclude \"Il segreto di Maria\" mettendo in appendice la preghiera di consacrazione con la quale conclude \"L'amore dell'Eterna Sapienza\".\n\"Il segreto ammirabile del Santo Rosario\".\n\"Il segreto ammirabile del Santo Rosario, per convertirsi e per salvarsi\", fu scritto da san Luigi Maria negli ultimi anni di vita, probabilmente dopo il 1710. Il libro \u00e8 diviso in cinque parti, tante quante sono le decine della corona del Rosario e che costituiscono il titolo di ognuno dei cinque capitoli, e a sua volta ogni \"decina\" \u00e8 suddivisa in dieci paragrafi, tanti quanti sono i grani, \"rose\", del Rosario.\nNella \"prima decina\" che intitola \"L'eccellenza del Santo Rosario nell'origine e nel nome\" parla delle origini del Rosario e del suo nome raccontando la storia di san Domenico tramite il libro \"De Dignitate psalterii\" di Alano della Rupe.\nNella \"seconda decina\" intitolata \"L'eccellenza del Rosario nelle preghiere che lo compongono\", analizza e commenta le preghiere del Rosario, soffermandosi particolarmente sul Padre nostro e l'Ave Maria, analizzando ogni rigo delle due preghiere, e soprattutto all'Ave Maria dedica una maggiore riflessione perch\u00e9:\nNelle \"terza decina\" intitolata \"L'eccellenza del Rosario nella meditazione della vita e della Passione di N.S. Ges\u00f9 Cristo\", analizza i misteri del Rosario: \u00abCosa sacra che difficilmente si pu\u00f2 comprendere \u00e8 un mistero. [...] Ben a ragione le opere di Ges\u00f9 e della sua santa Madre sono dette \"misteri\" perch\u00e9 sono ricolme delle innumerevoli meraviglie, perfezioni, delle sublimi e profonde istruzioni che lo Spirito Santo rivela agli umili ed ai semplici che le apprezzano.\u00bb.\nAnalizzare i 15 misteri del Rosario nella \"prima rosa\" e dedica le altre nove rose alla meditazione dei misteri spiegando l'importanza di quest'ultima che essendo un \"mezzo di grande perfezione\" non deve essere tale solo per i sacerdoti e i religiosi ma anche per i laici.\nNella \"quarta decina\", intitolata \"L'eccellenza del Rosario nelle meraviglie da Dio operate in suo favore\", presenta gli effetti prodotti dalla recita del Rosario narrando alcuni eventi, accaduti a importanti personaggi storici, dovuti alla recita quotidiana del Rosario.\nInfine nell'ultima \"decina\", che intitola \"Modo di recitare il Rosario\", ammonisce ad una recita attenta, senza distrazioni, in ginocchio a mani giunte e con la corona fra le dita; \u00e8 meglio recitarlo a due cori \"con fede, con umilt\u00e0, fiducia e perseveranza\".\nIl libro si conclude senza riportare la \"cinquantesima rosa\" che \u00e8 costituita dal testo che ha allegato a questo libro e cio\u00e8 i \"Metodi santi per recitare il Santo Rosario\". In totale fornir\u00e0 cinque metodi, ma solo due sono allegati al \"Segreto del Rosario\". Il terzo metodo \u00e8 derivato da un libro di preghiere del 1761 e che diede in uso alle Figlie della Sapienza, mentre il quarto e il quinto li allegher\u00e0 ad un altro suo testo, il \"Libro delle Prediche\". In appendice ai \"Metodi santi per recitare il Santo Rosario, scrive \"Le principali regole del Santo Rosario\" dove riassume in modo schematico il \"Segreto del Rosario\".\n\"Lettera circolare agli Amici della Croce\".\nLa \"Lettera circolare agli Amici della Croce\" \u00e8 una lunga lettera che scrisse nel 1711 prima di trasferirsi in Vandea e indirizzata agli \"Amici della Croce\", un'associazione di Nantes con la quale collabor\u00f2 negli ultimi mesi trascorsi in citt\u00e0.\nNella lettera prendendo spunto dal nome dell'associazione fa una riflessione sulla Croce incentrata sul versetto del Vangelo secondo Matteo: \u00abSe qualcuno vuole venire dietro a me, rinneghi s\u00e9 stesso, prenda la sua croce e mi segua\u00bb, che analizza cos\u00ec:\nIn questa lettera, riprende in parte quanto ha scritto nella sua prima opera \"L'amore dell'Eterna Sapienza\", sostiene infatti che \u00abi nostri peccati devono essere puniti, o in questo mondo, o nell'altro. Se lo sono in questo, non lo saranno nell'altro.\u00bb e come prova usa le vicende di alcuni santi che in vita \u00abhanno sofferto i pi\u00f9 grandi tormenti\u00bb e tramite queste sofferenze si sono guadagnati la santit\u00e0.\nDopo aver indicato la strada che l'associazione deve continuare a seguire: \u00abCerto, Dio vuole fare di voi - Amici della Croce - altrettanti santi e sante, se rimanete fedeli alla vostra vocazione, se portate la vostra croce come si deve, cio\u00e8 come l'ha portata Ges\u00f9 Cristo\u00bb.\nElenca, nella seconda met\u00e0 della lettera, alcune regole da seguire \"per portare la croce come l'ha portata Cristo\":\n\"Lettera circolare agli abitanti di Montbernage\".\nLa \"Lettera circolare agli abitanti di Montbernage\" \u00e8 una lettera che san Luigi Maria scrisse nel 1706 dopo che venne cacciato dall'ospedale di Poitiers e si era messo a predicare le missioni in citt\u00e0 insieme a Mathurin e con la quale saluta gli abitanti delle parrocchie di Montbernage, Saint-Saturnin, Saint-Simplicien e La R\u00e9surrection prima di partire per Roma per incontrare papa Clemente IX.\nNonostante la lettera sia stata scritta nei primi anni del suo ministero, presenta gi\u00e0 gran parte della sua dottrina. Raccomanda ai suoi parrocchiani di \u00abfar risplendere ovunque e davanti a tutti la vera devozione alla Santa Vergine\u00bb, \u00abdi mettere in pratica le promesse del battesimo\u00bb, \u00abdi non mancare al dovere di dire tutti i giorni il Rosario in pubblico e in privato\u00bb e \u00abdi frequentare i sacramenti almeno ogni mese\u00bb.\nInoltre propone per la prima volta la \"schiavit\u00f9 di Ges\u00f9 in Maria\": \u00abPregate per me, perch\u00e9 la mia cattiveria e la mia indegnit\u00e0 non pongano ostacoli a ci\u00f2 che Dio e la sua santa Madre vogliono realizzare per mezzo del mio ministero\u00bb e infatti poi si firma \u00abLuigi Maria di Montfort, sacerdote e schiavo indegno di Ges\u00f9 in Maria\u00bb.\nAltri scritti.\nLuigi Maria scrisse anche altri testi che meritano di essere ricordati. Tra questi, abbiamo le \"Regole\" delle associazioni e degli istituti che fond\u00f2:\nInoltre, ci sono i regolamenti delle diverse associazioni che ha creato, come la \"Societ\u00e0 delle 44 Vergini\" o i \"Penitenti Bianchi\". I regolamenti hanno lo scopo di tenere i loro membri lontani dall'immoralit\u00e0. Le aderenti della \"Societ\u00e0 delle Vergini\" (che non poteva superare le 44 iscritte) dovevano fare un voto di castit\u00e0 temporaneo per tutta la durata della loro iscrizione. I \"Penitenti Bianchi\" invece prevedevano che gli uomini facessero vita di preghiera e penitenza lontani dai piaceri e i vizi per poter compiere il pellegrinaggio al santuario della Santa Vergine a Saumur che Luigi Maria organizz\u00f2 nel 1716.\nInfine si ricordano le \"Lettere\", di cui solo 34 sono giunte fino a noi. Sono state utilizzate principalmente per ricostruire la sua biografia.\nDei \"Cantici\" che, secondo il metodo di Julien Maunoir, scriveva perch\u00e9 fossero cantati durante le missioni, ne sono rimasti 164 e seppur non abbiano un valore letterario forniscono dei richiami alla sua dottrina spirituale.\nDett\u00f2 il \"Testamento\" il 27 aprile a padre Mulot che aveva designato a succedergli come superiore generale della Compagnia di Maria. Il testamento \u00e8 stato utile per conoscere i nomi dei suoi pochi confratelli.\nIl \"Libro delle Prediche\" \u00e8 un quaderno manoscritto che Luigi Maria ha iniziato a scrivere probabilmente da quando era seminarista e che utilizzava per scrivere i suoi appunti per le missioni."}
{"id": "261858", "revid": "6842", "url": "https://it.wikipedia.org/wiki?curid=261858", "title": "Athlon XP Mobile", "text": ""}
{"id": "261860", "revid": "1522738", "url": "https://it.wikipedia.org/wiki?curid=261860", "title": "Karakalpakstan", "text": " \nIl Karakalpakstan o Caracalpachistan (\"Qoraqalpog'iston Respublikasi\" o \u049a\u043e\u0440\u0430\u049b\u0430\u043b\u043f\u043e\u0493\u0438\u0441\u0442\u043e\u043d \u0420\u0435\u0441\u043f\u0443\u0431\u043b\u0438\u043a\u0430\u0441\u0438 in lingua uzbeca; \u049a\u0430\u0440\u0430\u049b\u0430\u043b\u043f\u0430\u049b\u0441\u0442\u0430\u043d \u0420\u0435\u0441\u043f\u0443\u0431\u043b\u0438\u043a\u0430\u0441\u044b o \"Qaraqalpaqstan Respublikas\u0131\" in caracalpaco) \u00e8 una repubblica autonoma dell'Uzbekistan situata nella parte pi\u00f9 occidentale della nazione. Suddivisa in 14 distretti, si estende per circa 166.600\u00a0km\u00b2 coprendo la parte settentrionale della piana di Corasmia.\nLa capitale \u00e8 Nukus (N\u00f6kis, in caracalpaco). Essa \u00e8 abitata dalla minoranza nazionale dei Caracalpachi, che ad oggi reclamano ulteriori forme di autogoverno dallo stato a causa del prosciugamento del bacino idrico del Lago d'Aral e per difendersi dal \"land grabbing\" delle multinazionali.\nSociet\u00e0.\nEvoluzione demografica.\nIl Karakalpakstan ha circa 1.200.000 abitanti di cui 400.000 uzbechi e 300.000 kazachi. I caracalpachi furono pastori e pescatori nomadi.\nIl loro nome dovrebbe significare \"cappello nero\" in riferimento all'abbigliamento tradizionale, tuttavia il significato originale di questa locuzione \u00e8 motivo di dibattito. La lingua caracalpaca \u00e8 considerata pi\u00f9 affine al kazaco ed al turco piuttosto che all'uzbeco.\nIn passato che il gruppo etnico dei caracalpachi fosse un'invenzione del governo sovietico per dividere la popolazione kazaca.\nLa lingua caracalpaca, scritta in una variante del cirillico durante il periodo dell'Unione Sovietica, \u00e8 stata traslitterata nell'alfabeto latino nel 1996.\nEconomia.\nL'economia della regione, un tempo dipendente quasi esclusivamente dall'attivit\u00e0 ittica, \u00e8 supportata prevalentemente dalla coltivazione di cotone, riso e di meloni.\nIn passato il delta dell'Amu Darya era densamente popolato grazie ad una millenaria tradizione di agricoltura estensiva basata sull'irrigazione. L'apogeo venne raggiunto sotto la dominazione Khorezm. \nI recenti cambiamenti climatici legati al disastro ecologico del Lago d'Aral hanno comportato pesanti modificazioni nell'idrografia della regione. Gli antichi corsi d'acqua, fiumi, laghi, paludi, foreste e poderi si stanno prosciugando; la regione \u00e8 esposta ad un vento salato che trasporta materiali nocivi alla coltivazione direttamente dal fondo prosciugato del Lago d'Aral. .\nSuddivisione amministrativa.\nIl Karakalpakstan \u00e8 suddiviso in 14 distretti:"}
{"id": "261861", "revid": "123820790", "url": "https://it.wikipedia.org/wiki?curid=261861", "title": "Gekiga", "text": "Gekiga (, letteralmente \u201cimmagini drammatiche\u201d) \u00e8 un termine giapponese che definisce un genere di fumetti indirizzato ad un pubblico adulto che nasce e si sviluppa negli anni '60 in Giappone.\nStoria.\nLa tendenza ad un approccio progressista ai fumetti destinati ad adolescenti e giovani adulti nasce ad Osaka nel 1956 ad opera di autori che rifornivano il mercato delle , in particolare Masahiko Matsumoto e Yoshihiro Tatsumi.\nIl termine viene coniato per la prima volta nel 1957, nelle pagine dell\u2019antologia , da , con l'intenzione di distinguere opere rivolte ad un pubblico maturo dal manga tradizionale del dopoguerra rivolto a un pubblico molto giovane. Nel 1959, trasferitosi a Tokyo, con altri autori a lui affini, Tatsumi fonda il gruppo chiamato assieme a , , , , , . Il gruppo pubblica un manifesto che proclama fieramente \u201c\"Un vento di novit\u00e0 soffia sul mondo del manga e nuovi alberi fioriscono: \u00e8 il gekiga\"\". Il manifesto definiva il pubblico di riferimento , in contrapposizione a quello delle riviste , come \" \"il periodo transitorio fra infanzia ed et\u00e0 adulta\" \".\nQuesta categoria di lettore finora trascurata \u00e8 il segmento a cui vuole rivolgersi il gekiga. Alla fine degli anni cinquanta, regolarmente i clienti nelle librerie a noleggio non erano solo ragazzi in et\u00e0 scolare ma anche giovani adolescenti lavoratori. A met\u00e0 degli anni \u201950, infatti, circa il 50% degli studenti iniziano a lavorare gia dopo il nono anno di scuola dell'obbligo, all\u2019et\u00e0 di 14 anni. Dalle zone rurali vengono occupati, nel Giappone in espansione economica, in fabbriche e aziende delle principali citt\u00e0. Questi lavoratori adolescenti, spesso sfruttati, occupavano un importante segmento di lettori. I creatori di gekiga si sono rivolti anche alle aspettative di lettura di questi giovani lavoratori. Questa relazione dialogica tra creatori e lettori \u00e8 uno dei fondamenti del gekiga.\nCapigruppo del collettivo sono lo stesso Tatsumi e Takao Sait\u014d, il futuro creatore di Golgo 13. La volont\u00e0 di Tatsumi di creare qualcosa di diverso dal manga convenzionale ispirer\u00e0 con forza altri artisti e, negli anni sessanta, il gekiga diviene un mezzo attraverso cui Tatsumi e altri artisti esplorano il potenziale del fumetto come espressione artistica e di critica sociale e politica.\n\u00c8 importante ricordare il contesto in cui nasce il gekiga. La citt\u00e0 di Osaka, dove nasce e si forma Tatsumi, possedeva una cultura editoriale contraddistinta da un dinamismo disinibito che permetteva di creare qualcosa di diverso. Anche prima della modernizzazione industriale del Giappone durante il periodo Meji (1868-1912), Osaka, relativamente libera dai costumi feudali di Edo (ora Tokyo), era gi\u00e0 famosa per la sua cultura popolare ricca e vibrante. Gli editori di Osaka pubblicavano spesso per le biblioteche a prestito, le , che fornivano un servizio di scambio e prestito, sistema che fece da \"matrice e incubatrice\" per la nascita e la crescita del gekiga. Tatsumi stesso contrappone gli editori di Tokyo e Osaka dell\u2019epoca: \"rispetto alle case editrici di Tokyo che producevano fumetti sofisticati e ben confezionati, gli editori di Osaka producevano fumetti di qualit\u00e0 eterogenea che tuttavia mostravano maggiore inventiva e innovazione\".\nA Tokyo, a met\u00e0 degli anni '60, attraverso la rivista Garo con Sanpei Shirato, autore di storie di lotta di classe mascherate da drammi storici ambientati nel Giappone premoderno, reclutando nuovi fumettisti determinati a scuotere i codici in vigore nel manga mainstream, il gekiga subisce una nuova spinta e consacrazione racchiudendo in s\u00e9 lavori di generi e stili molto diversi tra loro: dai drammi storici di samurai e ninja, opere di stampo noir e hard-boiled, a racconti di tipo neo-realista e autobiografici."}
{"id": "261862", "revid": "599013", "url": "https://it.wikipedia.org/wiki?curid=261862", "title": "Troy Bayliss", "text": "Oltre ai successi nel campionato mondiale superbike ha vinto una volta il campionato britannico Superbike nel 1999. Il suo nome \u00e8 stato associato per quasi tutta la sua carriera a quello della Ducati.\nCarriera.\nGli inizi in Australia e i primi successi.\nAll'et\u00e0 di 10 anni inizia a cimentarsi con le gare motociclistiche, di motocross e dirt track, che poi abbandona sia perch\u00e9 non riesce a emergere, sia perch\u00e9 non ha soldi per continuare a gareggiare. Inizia dunque a lavorare e trova posto come carrozziere, specializzandosi nella verniciatura a spray: da qui deriva il suo soprannome di \"Carrozziere\". Frattanto lo sport continua a far parte della sua vita: \u00abme la cavavo con la bici e poteva darsi che un giorno o l'altro sarei potuto passare al professionismo\u00bb. Nel 1992, a 23 anni, riesce finalmente a ritornare nel mondo dei motori iscrivendosi al campionato 250SP australiano con una Kawasaki KR-1, e a passare nella classe 600 l'anno successivo.\nNel 1994 partecipa alla sua seconda stagione del campionato \"aussie\" 600 dove si classifica sesto, migliorandosi l'anno successivo quando sale al secondo posto, in sella a una moto acquistata spendendo \u00abi miei risparmi e quelli di mia moglie\u00bb. Questo \"exploit\" lo proietta in sella al team Kawasaki Australia, la squadra ufficiale del marchio giapponese nel campionato nazionale Superbike, che nel 1996 gli permette di terminare la stagione al terzo posto.\nNel 1997, all'et\u00e0 di 28 anni, le sue capacit\u00e0 si manifestano a livello mondiale: passato alla Suzuki Australia, partecipa come \"wild card\" alla tappa del campionato mondiale Superbike a Phillip Island, classificandosi quinto in entrambe le gare. A fine stagione viene chiamato a gareggiare nel motomondiale, sostituendo un pilota infortunato nel team olandese Molenaar Suzuki al Gran Premio d'Australia: al debutto su un prototipo da Grand Prix, Bayliss stupisce qualificandosi sesto in griglia e poi lottando per il podio prima di terminare al medesimo posto la gara della classe 250, ottenendo 10 punti iridati.\nNonostante questi risultati, l'et\u00e0 non \u00e8 dalla sua: considerato gi\u00e0 \u00abvecchio\u00bb dal paddock del motomondiale, non riesce a trovare una sella per la stagione seguente. Le sue prestazioni attirano per\u00f2 l'attenzione del team britannico GSE, che per il 1998 gli offre la possibilit\u00e0 di correre nel probante British Superbike Championship in sella a una Ducati 996. Bayliss si trasferisce quindi in Inghilterra dove alla stagione di esordio, in cui deve ancora prendere confidenza con le piste, la moto e soprattutto l'ambiente (\u00abpioveva sempre e faceva freddo, un clima terribile\u00bb), termina ottavo in classifica, mentre nel 1999, grazie a 7 vittorie e 14 piazzamenti sul podio, e al culmine di una serrata lotta a tre con Chris Walker e John Reynolds, nell'ultimo appuntamento di Donington Park si laurea campione britannico tra le derivate di serie.\nL'affermazione in Superbike.\nLa vittoria del titolo oltre Manica porta Bayliss sotto i riflettori della casa madre Ducati, che per il 2000 decide di dirottarlo inizialmente negli Stati Uniti d'America, per prender parte al campionato AMA Superbike con il team Vance &amp; Hines. L'avventura oltreoceano inizia in maniera positiva per l'australiano, che guadagna subito la \"pole position\" nel primo appuntamento della stagione, la 200 Miglia di Daytona, anche se poi in gara \u00e8 costretto al ritiro mentre era in testa.\nFrattanto nella stessa annata, nel campionato mondiale Superbike, sul circuito di Phillip Island il britannico Carl Fogarty, quattro volte campione del mondo della categoria e pilota di punta del team ufficiale Ducati Infostrada, incappa in un grave incidente dopo avere urtato in gara 2 l'austriaco Robert Ulm: il fatto costringe Fogarty, dall'oggi al domani, al ritiro dalle corse. Data la sua carriera in ascesa, Bayliss viene immediatamente chiamato da Paolo Ciabatti e Davide Tardozzi, di Ducati Corse, per sostituire il britannico. L'australiano esordisce una settimana dopo in Giappone, ma le cose non vanno bene: in gara 1 cade alla prima curva dopo la partenza, mentre in gara 2, sempre alla prima svolta del circuito di Sugo, va nuovamente a terra dopo un contatto con il compagno di squadra, lo statunitense Ben Bostrom. Dopo il deludente weekend, Bayliss viene rimandato negli Stati Uniti e sostituito a sua volta, per la successiva gara di Donington, da Luca Cadalora; ma neanche l'italiano, protagonista di due prove anonime, riesce a soddisfare le aspettative della squadra, che cos\u00ec per la seguente gara di Monza decide di dare una seconda possibilit\u00e0 all'australiano.\nPur non vincendo, sul tracciato brianzolo Bayliss lascia il segno grazie a una condotta di gara entusiasmante e, soprattutto, a un sorpasso da allora ricordato tra i pi\u00f9 spettacolari nella storia del motociclismo: alla prima variante dopo il traguardo, al termine di un rettilineo da 300\u00a0km/h, con una staccata al limite sopravanza in un solo colpo Edwards, Chili, Yanagawa e Haga, balzando nello spazio di una curva dal quinto al primo posto. A Monza conclude entrambe le gare in quarta posizione, ma la prestazione offerta gli vale la conferma in squadra per il resto della stagione, venendo designato a tutti gli effetti quale erede di Fogarty. Al termine del campionato 2000, pur avendo saltato 6 prove del mondiale si posiziona sesto in classifica generale, frutto di 2 vittorie a Hockenheim e a Brands Hatch, e di 9 podi.\nSempre in sella alla Ducati 996 R del team Ducati Infostrada, nella stagione 2001 si laurea campione del mondo, salendo 15 volte sul podio, ottenendo la matematica certezza del titolo mondiale addirittura prima del termine della stagione. A Imola, ultima tappa stagionale, si presenta gi\u00e0 da campione del mondo, ma in gara 1 cade rompendosi la clavicola mentre era in \"bagarre\" con l'Aprilia RSV 1000 di R\u00e9gis Laconi, sicch\u00e9 non potr\u00e0 festeggiare il finale di stagione nel miglior dei modi.\nAncora pi\u00f9 incisivo della stagione precedente, nelle prime tre prove del campionato mondiale Superbike 2002 si aggiudica sei gare, un bottino pieno, dove lui e la 998 F 02 non lasciano spazio ad altri piloti, fino a che Colin Edwards con la Honda VTR 1000 SP2, riapre la lotta per il titolo mondiale. Dal Gran premio di Laguna Seca, infatti, lo statunitense inizia una lunga serie di vittorie consecutive, 9 per precisione, e Bayliss pur avendo un buon margine di vantaggio incappa in una caduta in gara due ad Assen, mentre il rivale effettua il sorpasso nella classifica generale; come se non bastasse l'australiano incappa anche in un incidente in qualifica a Brands Hatch con il compagno di squadra Rub\u00e9n Xaus. All'ultima prova di Imola, davanti a appassionati, Bayliss ha 1 punto di svantaggio su Edwards: in una gara passata agli annali i due danno vita a una lotta serrata ed entusiasmante, con il texano che vince entrambe le gare e si laurea campione del mondo per la seconda volta, mentre all'australiano, pur ricevendo l'onore delle armi, non resta altro che accontentarsi del secondo posto.\nGli anni in MotoGP.\nNel 2003 esordisce in MotoGP, sempre con la Ducati: la moto \u00e8 la Desmosedici GP3, con compagno di squadra l'italiano Loris Capirossi. Si presenta alla prima gara a Suzuka classificandosi quinto in gara; in tutta la stagione raccoglie tre podi e a fine campionato si posiziona sesto nella classifica generale piloti.\nPer il campionato 2004 la Desmosedici in versione GP4 si presenta completamente rinnovata, ma l'innovazione portata da Ducati non ottiene i risultati sperati per gran parte della stagione. L'australiano fatica in ogni pista, anche a Phillip Island, solo a Valencia, ultima gara stagionale, guadagna il suo unico podio in rimonta, ma perde comunque il posto in sella alla moto di Borgo Panigale, sostituito, per l'anno successivo, da Carlos Checa. Chiude 14\u00ba assoluto in un campionato vinto ancora da Valentino Rossi.\nNel 2005, sua ultima stagione in MotoGP, cambia sella passando alla Honda RC211V del team Camel Honda. Lo scarso \"feeling\" con la moto giapponese non lo porter\u00e0 mai a conquistare buoni risultati; inoltre a sei gare dal termine si infortuna al polso in allenamento, rompendolo in pi\u00f9 punti e abbandonando di conseguenza il campionato prima della sua conclusione. Per lui i migliori risultati sono due sesti posti nel GP degli Stati Uniti e in Spagna, nella prima gara della stagione; conclude 15\u00ba nella graduatoria finale.\nIl vittorioso ritorno in Superbike.\nNel 2006 torna nel mondiale Superbike, nella squadra Ducati con cui aveva gi\u00e0 vinto il titolo cinque anni prima. La nuova moto, la 999, \u00e8 gi\u00e0 stata campione del mondo 2003 e 2004 sia marche che piloti, con Hodgson prima e Toseland poi, ma nel 2005 soffre la velocit\u00e0 e la potenza delle rivali giapponesi a 4 cilindri (ci\u00f2 anche per il fatto che in quest'annata vengono ridotte le limitazioni agli \"airbox\" delle quattro cilindri), in modo particolare Suzuki e Yamaha. Bayliss riesce ugualmente a conquistare il suo secondo titolo mondiale con tre gare d'anticipo.\nCon il titolo Suberbike ormai ottenuto, a fine stagione si trova a dover sostituire per la terza volta in carriera un pilota infortunato nel motomondiale: in questo caso si tratta di Sete Gibernau a cui subentra nell'ultima gara del campionato a Valencia, in sella alla Desmosedici del team ufficiale Ducati Marlboro. Bayliss fin dalle prove del venerd\u00ec mattina \u00e8 veloce, conquista il secondo posto in griglia e vince la gara davanti al compagno di squadra Loris Capirossi. La vittoria \u00e8 da rimarcare, in quanto l'australiano non guidava una MotoGP da quando aveva lasciato la categoria l'anno prima, e inoltre era alla sua prima uscita assoluta con le gomme Bridgestone. Bayliss diventa cos\u00ec il primo pilota nella storia del motociclismo a vincere almeno una gara sia in MotoGP che in Superbike nella stessa stagione, e il primo campione del mondo tra le derivate di serie a trionfare in gara anche nei prototipi.\nNel 2007 corre da campione del mondo, ma sempre con il numero 21 sul cupolino, prettamente per ragioni scaramantiche: la volta precedente con il numero 1 di campione aveva perso il mondiale per appena 11 punti, pur vincendo 3 gare in pi\u00f9 dell'iridato 2000 Edwards. La 999F07 non ha la potenza delle 1000 giapponesi e Bayliss in alcune occasioni fatica per tenere il passo dei rivali. Lotta comunque per tutto il campionato dimostrando di essere competitivo, ma una caduta a Donington gli pregiudica la stagione, dato che dovr\u00e0 saltare entrambe le gare dell'appuntamento britannico; a seguito della caduta riporta una profonda ferita al mignolo della mano destra, e per essere in pista gi\u00e0 dalla gara successiva decide di farsi amputare la falange menomata. La stagione prosegue a buoni livelli, con Bayliss che riesce a vincere sei gare e a conquistare cinque podi. Alla fine del campionato si classifica quarto, pagando 43 punti di distacco dal campione del mondo Toseland, e venendo sopravanzato anche da Haga e Biaggi.\nIn vista del 2008 annuncia che questo sarebbe stato il suo ultimo anno di corse, ovvero l'ultima possibilit\u00e0 di aggiudicarsi il terzo titolo Superbike e l'unica \"chance\" per ottenere questo primato in sella a tre Ducati di diversa generazione. \u00c8 proprio della casa di Borgo Panigale la grande novit\u00e0 dell'anno, con il debutto della nuova 1098R (in sostituzione della 999) che viene affidata nel team ufficiale Ducati Xerox all'australiano e al suo nuovo compagno di squadra, l'italiano Michel Fabrizio.\nNella prima gara a Doha la \"pole\" va a Troy Corser, mentre Bayliss si deve accontentare di un settimo tempo. In gara 1, dopo un duello con Biaggi che si risolve solo alla penultima curva, vince la prima gara sulla nuova Ducati. In gara 2 giunge quarto ed \u00e8 protagonista di un contatto col compagno di squadra Fabrizio. Il secondo appuntamento si tiene in Australia e nonostante un incidente si aggiudica la \"pole\". In gara 1, fermata e poi ripresa, conquista la vittoria; stessa cosa nella successiva gara 2. Dopo un mese di pausa si torna in pista a Valencia, gara uno vede Bayliss classificarsi secondo alle spalle di Lanzi; stessa posizione, ma alle spalle del giapponese Haga anche nella seconda gara.\nAl successivo Gran Premio ad Assen, il pilota del team Ducati Xerox vince entrambe le gare, come gi\u00e0 accaduto in Australia. L'appuntamento successivo si tiene sulla pista di Monza: dopo la \"pole\" l'australiano si classifica terzo nella prima gara e si ritira nella seconda. Registra un doppio ritiro anche nella prova disputata negli Stati Uniti d'America, sul nuovo circuito statunitense di Miller. Al Nurburgring conquista un secondo e un quarto posto. Nella prova di Misano Adriatico, due terzi posti con Neukirchner che si trova a una quarantina di punti dal pilota australiano nella classifica mondiale, prima della prova da disputarsi in Repubblica Ceca. Bayliss a Brno riesce a conquistare sia la \"pole\" sia il successo in entrambe le gare. Nella gara successiva, sul circuito di Brands Hatch, parte ancora al palo ma ottiene solo un secondo posto in gara 1 e un dodicesimo in gara 2.\nDopo un mese di pausa il \"circus\" della SBK torna in pista a Donington Park, dove molti piloti, tra cui Bayliss, espongono un adesivo in memoria dello sfortunato Craig Jones, pilota del campionato mondiale Supersport che \u00e8 perito nella gara precedente a Brands Hatch. Durante tutto il weekend \u00e8 la pioggia la vera protagonista; l'australiano ottiene la pole davanti a un nutrito gruppo di \"wild card\" proveniente dal locale campionato Superbike. La prima gara viene una prima volta interrotta e poi ripresa, in seguito nuovamente accorciata a causa delle mutevoli condizioni atmosferiche; Bayliss comunque se l'aggiudica per somma di tempi. In gara 2 si deve invece ritirare dopo una scivolata. La prova successiva, a Vallelunga, potrebbe regalare il titolo a Bayliss che inizia il fine settimana stabilendo la \"pole\", ma nella prima frazione l'australiano non va oltre la sesta posizione. In gara due cade alla terz'ultima curva rimandando la vittoria del titolo. A Magny-Cours Bayliss scatta dalla terza posizione e dopo una bella partenza opta per una condotta prudente, incentrata solo all'ottenimento del titolo, lasciando la vittoria ad Haga il quale precede lo spagnolo Fonsi Nieto: il terzo gradino del podio \u00e8 pi\u00f9 che sufficiente per assicurarsi il titolo con tre gare di anticipo. In gara 2 si aggiudica la nona vittoria stagionale, portando anche il titolo costruttori alla Ducati.\nL'ultima gara stagionale si tiene sul nuovo circuito portoghese di Portimao, in sella alla nuova Ducati 1098 F09, destinata ai piloti della squadra ufficiale della stagione seguente e sfoggiando una livrea dedicata, che sar\u00e0 poi quella che caratterizzer\u00e0 la 1098 di serie a lui dedicata. In condizioni di maltempo Bayliss conquista l'ultima \"pole\" della carriera davanti al britannico Crutchlow, il quale partecipa a questa gara assieme al compagno di squadra Haslam in qualit\u00e0 di \"wild card\". In gara 1 Bayliss si aggiudica la decima vittoria stagionale, precedendo sul traguardo Checa e Corser; stesso epilogo vittorioso anche per gara 2. Il podio vede Bayliss accompagnato sul podio dalla moglie e dai suoi figli, oltre che dal compagno di squadra Fabrizio e da Haslam che ha concluso terzo la gara, mentre in campionato alle spalle del tre volte iridato conclude il compatriota Corser, davanti al futuro ducatista Noriyuki Haga.\nIn onore di Bayliss era stato inizialmente stato ritirato dal campionato mondiale Superbike il numero 21; tuttavia per il 2012 il pilota ha permesso a John Hopkins di utilizzarlo nuovamente.\nDopo il ritiro.\nTerminata la carriera agonistica rimane legato alla Ducati come collaudatore per quel che concerne i test di sviluppo delle moto per il mondiale superbike.\nNel 2015, a distanza di pi\u00f9 di sei anni dal ritiro, ritorna a correre nel mondiale delle derivate di serie, prendendo parte alla prova inaugurale di Phillip Island e a quella di Buriram con la Ducati Panigale R del team Aruba.it Racing-Ducati SBK, in sostituzione dell'infortunato Davide Giugliano.\nBayliss, con i tre punti realizzati grazie al tredicesimo posto in gara 1 al GP di Phillip Island, ottenuti all'et\u00e0 di 45 anni, 10 mesi e 8 giorni, diviene il secondo pilota pi\u00f9 anziano a marcare punti nel mondiale Superbike; il primato \u00e8 ancora detenuto da Frantisek Mrazek, capace di realizzare punti al GP del Canada del 1991 all'et\u00e0 di 55 anni e 25 giorni. Al termine del GP di Buriram, dove si posiziona nono in gara 1 e undicesimo in gara 2, annuncia il suo definitivo ritiro dal mondiale superbike.\nOltre le competizioni.\nSposato con Kim, la coppia ha tre figli: Mitch, Abbey e Oli, quest'ultimo divenuto anche lui un pilota motociclistico.\nNel mese di luglio 2009 esce il libro ufficiale commemorativo al suo mito: \"Troy Bayliss: la mia vita, la mia carriera\".\nDopo una serie di test preparatori, il team Triple F Racing ha annunciato l'esordio ufficiale di Bayliss nell'automobilismo a fine 2009 con l'intenzione di partecipare alla 500 Chilometri di Phillip Island e alla 1000 chilometri di Bathurst a bordo di una Holden Commodore del campionato V8 Supercars, affiancando il pilota titolare Dean Fiore.\nBayliss \u00e8 anche un appassionato ciclista ed era una giovane promessa del ciclismo, per questo appena pu\u00f2 partecipa a tappe di gran fondo come la Nove Colli e la Maratona delle Dolomiti (corsa nella quale ha ottenuto un buon risultato nel 2009). Nel 2006, laureatosi per la seconda volta campione del mondo Superbike in gara-1 a Imola, si present\u00f2 al via di gara-2 con una tuta che richiamava la maglia iridata del campione del mondo di ciclismo, in onore dell'amico Paolo Bettini, laureatosi iridato su strada una settimana prima; infatti sia Bayliss che Bettini, quando entrambi risiedevano a Monte Carlo, si allenavano in bicicletta, e spesso i due si incrociavano lungo le strade del Principato."}
{"id": "261863", "revid": "95049", "url": "https://it.wikipedia.org/wiki?curid=261863", "title": "Chiesa Nuova (Roma)", "text": "Santa Maria in Vallicella, detta tradizionalmente dopo il rifacimento del secolo XVI Chiesa Nuova, \u00e8 un luogo di culto cattolico cinquecentesco di Roma, che si trova nella piazza omonima del rione Parione, sulla linea di confine con il rione Ponte, in cui ricade parte dell'edificio.\nChiesa della Nativit\u00e0 della Madonna.\nLa chiesa sorge sull'area di una leggera depressione naturale nella pianura del Campo Marzio, considerata dai Romani uno degli ingressi degli Inferi e luogo di culto delle divinit\u00e0 infernali, con il nome di \"Tarentum\". \nDal XIII secolo \u00e8 qui ricordata una chiesa dedicata alla Nativit\u00e0 della Madonna, legata alla parrocchia di San Lorenzo in Damaso. Dal XIV secolo e fino XVI secolo la chiesa era conosciuta con il nome di \"Santa Maria in Puteo albo\", dal nome della contrada che aveva preso nome da un'antica vera di pozzo (puteale) in marmo bianco posta presso la vicina piazza Sora. La chiesa era a tre navate separate da tre colonne per lato.\nMadonna vallicelliana.\nNella chiesa fu conservata un'immagine miracolosa della Madonna: si tratta di un affresco trecentesco, in origine collocato all'esterno di una \"stufa\", o bagno pubblico. Si raccontava che nel 1535 l'immagine, essendo stata colpita con un sasso, avesse sanguinato ed era divenuta cos\u00ec oggetto di culto. Nel 1574 l'affresco era stato staccato e affidato al rettore della chiesa della Vallicella e conservato nella sacrestia. L'affresco fu in seguito collocato sull'altare maggiore della Chiesa Nuova.\nCostruzione.\nNel 1551 Filippo Neri fond\u00f2 la Congregazione dell'oratorio, che fu riconosciuta da papa Gregorio XIII nel 1575. Nella stessa bolla si affidava alla congregazione la vecchia chiesa, che tuttavia non era pi\u00f9 in buono stato. Fu dunque affidato all'architetto Matteo di Citt\u00e0 di Castello l'incarico di costruire una \"chiesa nuova\". La prima messa nel nuovo edificio, con navata unica e quattro cappelle per lato, ancora coperto da un tetto in legno, fu celebrata nel 1577. La chiesa e le sue cappelle furono decorate con stucchi e marmi policromi, su disegno di Domenico Fontana e Giovanni Antonio Dosio.\nNel 1586 i lavori passarono a Martino Longhi il vecchio, architetto di fiducia del maggiore finanziatore dei lavori, il cardinale Pierdonato Cesi. Dopo la morte del Cardinale i lavori continuarono e l'abside a pianta semicircolare, il transetto e la cupola che ne sormontava l'incrocio, furono inaugurati nel 1591.\nTra il 1594 e il 1617, secondo un progetto di Giacomo Della Porta del 1585 e a cura di Giovan Battista Guerra come soprintendente ai lavori, l'originaria pianta ad unica navata fu modificata per mezzo dello sfondamento delle cappelle laterali, che vennero arretrate in modo da lasciare spazio per due strette navate laterali. Si aggiunsero inoltre altre due cappelle, una per lato.\nContemporaneamente Angelo Cesi, vescovo di Todi e fratello del Cardinale, finanziava i lavori della facciata, che iniziarono nel 1594 su progetto di Fausto Rughesi e si conclusero, dopo un'interruzione tra il 1598 e il 1603, nel 1605, mentre la scalinata antistante fu completata nel 1614. Il timpano che corona la facciata per l'intera larghezza si deve forse ad un intervento di Carlo Maderno.\nIl campanile fu aggiunto nel 1666 ad opera di Camillo Arcucci. Il fianco destro della chiesa, dopo l'apertura della strada che la costeggia, fu rivestito nel 1675 con cortina laterizia ad opera di Carlo Rainaldi. La cupola fu modificata nel 1650 da Pietro da Cortona, che vi aggiunse una lanterna sormontata da un cupolino per permettere una migliore illuminazione dell'interno. Il pavimento marmoreo fu interamente rifatto nel 1895.\nLa chiesa, con il contiguo Oratorio dei Filippini, si affacciava in precedenza su una piccola piazza chiusa, oggi scomparsa in seguito all'apertura di corso Vittorio Emanuele nel 1885. Nell'attuale slargo sono collocati un monumento a Pietro Metastasio e la fontana della Terrina, qui spostata da Campo de' Fiori.\nArchitettura.\nFacciata.\nLa facciata presenta due ordini di paraste binate, con le coppie ai lati del portale centrale sostituite da semicolonne. Sulla trabeazione del primo ordine l'iscrizione ricorda il committente (\"Angelus Caesius, episc[opus] tudertinus fecit anno Dom[ini] MDCV\").\nIl portale centrale, di dimensioni maggiori dei due laterali, \u00e8 sormontato, al di sopra della trabeazione del primo ordine, da un timpano centinato, che ospita la statua della \"Madonna Vallicelliana\". Le iscrizioni al di sopra dei tre portali riportano i due titolari della chiesa, la Madonna e san Gregorio Magno e i versi del biblico Cantico dei Cantici relativi all'Immacolata (\"tota pulchra es amica mea et macula non est in te\").\nNell'ordine superiore, collegato a quello inferiore da due piccole volute laterali, riprese dalla facciata della chiesa del Ges\u00f9, si trova al centro una finestra inquadrata da un'edicola con timpano centinato e ai lati due nicchie, inquadrate da edicole pi\u00f9 piccole, che ospitano le statue di san Gregorio Magno e di san Girolamo, opera di Giovanni Antonio Paracca.\nNavate.\nLa navata centrale \u00e8 coperta da una volta a botte, sostenuta da pilastri con paraste addossate, tra i quali si aprono le arcate verso le navate laterali, dove si affacciano cinque cappelle per parte.\nAi lati della navata centrale, sopra gli archi di passaggio alle navate laterali, e sulla contro-facciata, si trovano quindici tele ovali ospitate in cornici dorate, realizzate tra il 1697 e il 1700, che raffigurano la \"Salvazione del genere umano\" attraverso episodi dell'Antico e Nuovo Testamento.\nA partire dal fondo:\nSulla controfacciata gli stucchi di Ercole Ferrata rappresentano le allegorie del \"Disprezzo del mondo\" e del \"Silenzio\". Gli angeli e i putti in stucco della decorazione della navata laterale, completati nel 1698, furono opera degli stuccatori Giacomo Lavaggi, Bernardino Cametti, Pietro Balestra, Giuseppe Raffaelli e Michele Maglia.\nAffreschi di Pietro da Cortona.\nLa volta, la cupola con i peducci e l'abside, lasciati inizialmente solo imbiancati per volere dello stesso Filippo Neri, furono successivamente affrescati da Pietro da Cortona tra il 1647 e il 1666.\nSulla volta l'affresco raffigura la \"Madonna e san Filippo Neri\" e si riferisce al celebre episodio della visione avuta dal santo nel 1576 nel corso della costruzione della chiesa: a Filippo sarebbe apparsa la Madonna che sorreggeva una trave pericolante sopra la cappella nella quale erano conservati, durante i lavori, il Santissimo Sacramento e l'immagine miracolosa della \"Madonna Vallicelliana\".\nNel catino absidale \u00e8 raffigurata l\"Assunta tra Angeli e Santi\", sulla cupola il \"Trionfo della Trinit\u00e0\" (\"Dio Padre e Cristo\" sulla cupola e lo \"Spirito Santo\" nel lanternino). Sui pennacchi della cupola sono affrescati i profeti biblici Geremia, Ezechiele, Isaia e Daniele.\nTransetto e presbiterio.\nLe tre navate sboccano nel vasto spazio del transetto, coperto all'incrocio con la navata centrale dalla cupola. Alle estremit\u00e0 dei bracci laterali vi si aprono due cappelle, mentre sul fondo il presbiterio, chiuso dall'abside semicircolare, \u00e8 fiancheggiato da altre due cappelle a pi\u00f9 vani.\nNel transetto sono presenti decorazioni in stucco di Cosimo Fancelli ed Ercole Ferrata, con allegorie della Fede e della Speranza (braccio sinistro) e della Carit\u00e0 e della Religione (braccio destro).\nNegli anni 1920 del Novecento, nel braccio destro del transetto \u00e8 stato collocato il pulpito in legno disegnato per il convento da Francesco Borromini (1638-1642).\nIl coro nel presbiterio risale al 1640 per i dossali degli stalli, mentre i sedili sono di poco posteriori. Gli organi e i coretti ai lati del presbiterio hanno ricche mostre in legno dorato del 1698.\nAltare maggiore e dipinti di Pieter Paul Rubens.\nSull'altare maggiore, costruito tra il 1596 e il 1599 doveva inizialmente trovar posto una pala con la \"Nativit\u00e0\" di Federico Barocci, tuttavia mai eseguita.\nNel 1608 fu invece deciso di collocarvi l'immagine miracolosa della Madonna della Vallicella, che venne inserita in una pala in ardesia, dipinta da Pieter Paul Rubens con centri concentrici di \"Angeli e cherubini adoranti\", disposti intorno ad una nicchia con l'immagine sacra. Questa \u00e8 coperta da una lastra di rame, ugualmente dipinta da Rubens con una \"Madonna e Bambino benedicente\", che pu\u00f2 essere sollevata, mediante un sistema di corde e pulegge, per disvelare l'immagine miracolosa sottostante.\nAlle pareti laterali del presbiterio si trovano altri due dipinti di Rubens, realizzati ancora su lastre di ardesia, che rappresentano i \"Santi Gregorio Magno, Papia e Mauro\" (sulla parete sinistra) e i \"Santi Flavia Domitilla, Nereo e Achilleo\" (sulla parete destra).\nIl mecenate di questo grandioso ciclo pittorico fu monsignor Giacomo Serra, genovese\nSopra il timpano mistilineo dell'altare \u00e8 stata realizzata un'edicola per ospitare il \"Crocefisso\" in legno policromo, opera di Guglielmo Berthelot, del 1615. Nel 1697 il timpano e l'edicola furono modificati per l'aggiunta di due statue di \"Angeli\", opera di Francesco Maratti.\nIl tabernacolo dell'altare in bronzo dorato, con angeli in volo, fu realizzato nel 1672 da Ciro Ferri.\nCappelle delle navate.\nLe cappelle, che inizialmente si aprivano sull'unica navata, furono tutte ricostruite per far posto alle navate laterali tra il 1594 e il 1606.\nCappella della Purificazione.\nPrima cappella della navata sinistra.\nConcessa a Fabrizio e Cesare Mezzabarba, di Pavia, era stata inizialmente destinata all'esposizione dell'antica immagine miracolosa della \"Madonna Vallicelliana\". Con i lavori di ricostruzione il patronato pass\u00f2 al cardinale Agostino Cusani e nel 1854 ai conti Polidori.\nLa decorazione a stucco posteriore alla ricostruzione \u00e8 opera di Stefano Longo, mentre i riquadri affrescati nella volta furono completati nel 1620 dal Cavalier d'Arpino (\"Sant'Ambrogio\", \"Sant'Agostino\" e \"Santa Monica\"). Gli affreschi, danneggiati, furono ricoperti da un restauro del 1885.\nLa pala d'altare \u00e8 costituita da una tela del 1627, ancora del Cavalier d'Arpino, raffigurante la \"Purificazione della Vergine\".\nCappella dei Magi o dell'Epifania.\nSeconda cappella della navata sinistra.\nConcessa in patronato nel 1578 a Porzio Ceva, notaio della Camera Apostolica. Lo jus patronato della cappella pass\u00f2 dai nobili Ceva alla nobile famiglia Ratto.\nLa pala d'altare, opera di Cesare Nebbia del 1578, raffigura l\"Adorazione dei Magi\".\nDopo la ricostruzione, la nuova decorazione con marmi policromi e stucchi sulla volta fu affidata ancora a Stefano Longo e fu completata nel 1619, riprendendo i motivi della cappella della Purificazione. Gli affreschi sulla volta, in cattivo stato, furono probabilmente completati nel 1625 da Baccio Ciarpi.\nCappella della Nativit\u00e0.\nTerza cappella della navata sinistra.\nConcessa in patronato a Silvio Antoniano, futuro cardinale, nel 1580.\nLa pala d'altare, di Durante Alberti, raffigura l\"Adorazione dei pastori\" (prima del 1590). Dopo la ricostruzione era stata decorata con stucchi (Giovanni Guerra) e affreschi (Pomarancio), non pi\u00f9 conservati.\nCappella della Visitazione.\nQuarta cappella della navata sinistra.\nConcessa in patronato a Francesco Pizzamiglio, veneziano, nel 1582. Alla met\u00e0 del Settecento pass\u00f2 a Filippo Sicurani.\nLa pala d'altare di Federico Barocci, del 1586, raffigura la \"Visitazione\" ed era particolarmente cara a san Filippo Neri.\nDopo la ricostruzione, che fu completata solo nel 1611, la decorazione a stucco fu eseguita entro il 1617 e l'anno successivo furono commissionati gli affreschi di Carlo Saraceni (\"San Matteo\", \"San Giovanni Evangelista\" e \"San Giovanni Battista\", quest'ultimo oggi perduto).\nCappella dell'Annunciazione.\nQuinta cappella della navata sinistra.\nConcessa in patronato alla famiglia Ruspoli, banchieri fiorentini, nel 1589.\nNel 1591 fu completata l'originaria decorazione affrescata, di Andrea Lilli, di cui si conservano quelli del sottarco (\"Annuncio della nascita della Vergine a Gioacchino ed Anna\", \"Rebecca al pozzo\", \"Rachele nasconde gli idoli\", l'\u00a0\"Immacolata Concezione\", \"Uva della terra promessa\", \"Sposa del Cantico dei Cantici\" e la \"Sposa entra nella sala del banchetto\"). La pala d'altare dello stesso anno e raffigurante l\"Annunciazione\", fu opera di Domenico Cresti (detto \"il Passignano\").\nDato il cattivo stato di conservazione degli affreschi, una seconda decorazione con marmi policromi e stucchi, fu commissionata nel 1662).\nCappella del Crocefisso.\nPrima cappella della navata destra.\nConcessa in patronato a Camillo Caetani, patriarca di Alessandria e in seguito pass\u00f2 a Paolo Paganino, di Modena, e ancora alla famiglia Rossi e, nel 1746, al marchese Giacomo Vettori.\nLa pala d'altare, di Scipione Pulzone, raffigurante il \"Crocefisso\", fu completata entro il 1586.\nSotto il patronato del Paganino e dopo la ricostruzione fu rifatta la decorazione nel 1621, con stucchi del sottarco (eseguiti da Stefano Longo con le allegorie della Giustizia e della Fortezza) e della volta di copertura, dove riquadrano affreschi ad olio di Giovanni Lanfranco (\"Incoronazione di spine\", \"Flagellazione\" e \"Orazione nell'orto\").\nCappella della Piet\u00e0.\nSeconda cappella della navata destra.\nConcessa in patronato a Pietro Vittrici, \"guardaroba\" del papa. Pass\u00f2 quindi a Ermete Cavalletti \nDopo la ricostruzione ricevette una decorazione con marmi policromi e stucco (1612) e con affreschi di Angelo Caroselli (\"Sindone\" nel sottarco e \"Piet\u00e0 fra David e Isaia\" nella volta).\nSull'altare era stata collocata la \"Deposizione di Cristo nel sepolcro\" del Caravaggio (1602), che fu asportata dai francesi nel 1797 e sostituito con una copia di Michele Koeck, mentre dopo la restituzione l'originale si conserva nella Pinacoteca dei Musei Vaticani.\nCappella dell'Ascensione.\nTerza cappella della navata destra.\nConcessa in patronato nel 1581 a Tiberio Ceuli, banchiere romano. Nel 1868 il patronato pass\u00f2 alla famiglia De Villanova Castellacci.\nLa pala d'altare con l\"Ascensione\" si deve a Girolamo Muziano, prima del 1587.\nDopo la ricostruzione fu nuovamente decorata con marmi policromi e stucchi e consacrata nel 1607. Gli affreschi ad olio sulla calotta furono eseguiti da Benedetto Piccioli a partire dal 1624 (\"San Coprete\", \"Sant'Alessandro\" e \"San Patermuzio\").\nCappella della Pentecoste.\nQuarta cappella della navata destra.\nConcessa in patronato nel 1579 a Vincenzo Lavaiana, banchiere pisano, che al momento della ricostruzione la cedette a Diego del Campo, fiammingo, \"cameriere segreto\" del papa. Nel 1728 il patronato pass\u00f2 al conte Pietro Giraud.\nLa decorazione della volta (\"I sette candelabri\", \"Il battesimo di Cristo\" e \"Mos\u00e8 con le tavole della Legge\"), completata nel 1602, si deve a Egidio della Riviera.\nL'originaria pala d'altare con la \"Discesa dello Spirito Santo\" era del pittore fiammingo Wensel Cobergher (1607), ma fu sostituita nel 1689 dall'attuale tela con stesso soggetto di Giovanni Maria Morandi.\nCappella Pinelli.\nQuinta cappella della navata destra.\nConcessa in patronato al banchiere genovese Giovanni Agostino Pinelli, tesoriere del papa.\nConserva gran parte della decorazione originaria in stucco, terminata nel 1587, su disegno di Giacomo della Porta.\nVi si trovano inoltre affreschi di Aurelio Lomi con \"Storie di Maria\" e \"Storie dell'infanzia di Ges\u00f9\" nel sottarco, tondi nella volta con \"Dormitio Virginis\", \"Incoronazione di Maria\" e \"Funerali della Madonna\", e sulle pareti \"Rebecca ed Eleazar\" e \"Giaele e Sisara\".\nL'originaria pala di altare con l\"Assunzione e apostoli\" di Giuseppe Ghezzi, fu sostituita alla met\u00e0 del Seicento con quella di Gian Domenico Cerrini, con medesimo soggetto.\nCappelle del transetto.\nLe due cappelle alle estremit\u00e0 del transetto furono modificate con un arretramento, in analogia alle cappelle delle navate: i lavori furono eseguiti nel 1634 per la cappella della Presentazione.\nCappella della Presentazione della Vergine.\nAll'estremit\u00e0 sinistra del transetto.\nFu costruita nel 1589 a spese del vescovo Angelo Cesi, e decorata su disegno di Martino Longhi il vecchio nel 1591 con marmi policromi e due colonne in marmo verde antico all'altare.\nNel 1592 furono collocate nelle apposite nicchie le statue di \"San Pietro\" e \"San Paolo\", opera di Giovanni Antonio Paracca e nel 1603 fu consegnata la pala d'altare, raffigurante la \"Presentazione di Maria al Tempio\" di Federico Barocci.\nDopo i lavori di modifica, fu completamente rifatta la decorazione affrescata, con \"Storie di Anna, Elcana e Samuele\" sulla volta, ad opera di Alessandro Salucci.\nCappella dell'Incoronazione della Vergine.\nAll'estremit\u00e0 destra del transetto.\nFu concessa nel 1591 ad Alessandro Glorieri, nunzio apostolico a Napoli.\nNel 1592 venne costruito l'altare maggiore, con colonne in marmo verde antico analoghe a quelle dell'opposta cappella della Presentazione e la cappella venne consacrata nel 1594 con un'elaborata decorazione in marmi policromi. Le nicchie ospitano due statue di \"San Giovanni Battista\" e \"San Giovanni Evangelista\" di Flaminio Vacca.\nLa pala d'altare, raffigurante l\"Incoronazione della Vergine\", fu dipinta dal Cavalier d'Arpino e, completata nel 1615, venne ulteriormente modificata dallo stesso autore due anni dopo, su richiesta della Congregazione.\nCappella di San Filippo Neri.\nA sinistra del presbiterio. Preceduta da un vestibolo a pianta ovale di Luca Berrettini, fu costruita tra il 1600 e il 1606 a spese di Neri Del Nero, parente del santo, su progetto di Onorio Longhi, e ornata di marmi e pietre preziose (marmi, alabastri, diaspro, madreperla, lapislazzuli, corallo, onice, agata e ametista).\nLa cupola con lanterna al di sopra dell'altare \u00e8 opera di Pietro da Cortona (1650).\nSulle pareti e sulla volta sono inserite tele di Cristoforo Roncalli, detto il \"Pomarancio\", realizzati tra il 1596 e il 1599 (ma forse sostituiti da una seconda serie dello stesso pittore nel 1620) e raffiguranti scene della vita del santo (\"Filippo ode cantare gli angeli\", \"Filippo guarisce Clemente VIII dalla chiragra\", \"Filippo salva un figlio spirituale dall'annegamento\", \"Filippo in estasi mentre assiste un infermo\", \"Filippo cade nel fondamento ed \u00e8 salvato da un angelo\", \"Filippo in estasi in abiti sacerdotali\", \"Morte di Filippo\", \"Elemosina di Filippo all'angelo\", \"Filippo resuscita Paolo Massimo\", \"San Giovanni Battista appare a Filippo\").\nPer l'altare fu realizzata la pala di Guido Reni raffigurante \"San Filippo Neri e la Madonna della Vallicella\", poi spostata nelle stanze del convento e qui sostituita da un mosaico con il medesimo soggetto di Vincenzo Castellani (1765-1774).\nL'altare \u00e8 costituito da un'urna di cristallo che ospita il corpo del santo, con maschera d'argento, mentre le decorazioni sono frutto di successive modifiche e rinnovamenti che si sono succeduti fino al XIX secolo.\nCappella di San Carlo Borromeo.\nA destra del presbiterio.\nL'idea di una cappella dedicata a san Carlo Borromeo si discuteva fin dal 1604, con l'appoggio del cardinale Federico Borromeo, ma fu possibile realizzare il progetto solo a partire dal 1663, con il patrocinio del marchese Orazio Spada. Il progetto di Camillo Arcucci prevedeva tre ambienti successivi, sontuosamente ornati, e fu completato nel 1679.\nIl primo ambiente, un vestibolo ottagonale, ospita le lapidi in marmo nero, collocate nel 1733, che celebrano i componenti della famiglia committente.\nL'ambiente centrale, a pianta ellittica e coperto a volta, fu realizzato da Giuseppe Brusati Arcucci, nipote del primo progettista, con l'aiuto di Carlo Rainaldi. e presenta quattro nicchie inquadrate da colonne alveolate che avrebbero dovuto ospitare delle statue.\nLa decorazione, (Gloria con il motto di San Carlo, \"Humilitas\", del 1667, \"Angeli\" e quattro medaglioni con l`\"Attentato a san Carlo\", i \"Santi Carlo, Filippo Neri e Felice da Cantalice\", la \"Comune preghiera di san Carlo e di san Filippo\" e l`\"Incontro di san Carlo e di san Filippo\") si deve a Giovan Francesco De Rossi. Sul pavimento \u00e8 raffigurato lo stemma della famiglia Spada (un appartenente ad essa, il cardinal Fabrizio Spada, vi \u00e8 sepolto). Alle pareti dipinti di Luigi Scaramuccia del 1673 (l\"'Elemosina di san Carlo\" e \"San Carlo fra gli appestati\").\nL'ultimo ambiente ospita l'altare con pala di Carlo Maratta (la \"Madonna e il Bambino Ges\u00f9 fra i santi Carlo Borromeo e Ignazio di Loyola\", del 1672-1679). L'affresco sulla volta, con lo \"Spirito Santo\", inserito in una precedente cornice mistilinea, fu realizzato da autore ignoto nel 1729.\nIl restauro.\nNel 2006 la chiesa \u00e8 stata restaurata. Questo intervento ha modificato il piazzale esterno."}
{"id": "261864", "revid": "1395859", "url": "https://it.wikipedia.org/wiki?curid=261864", "title": "Austin Allegro", "text": "La Allegro \u00e8 un'autovettura prodotta dall'inglese British Leyland e venduta tra il 1974 ed il 1983 con marchio Austin.\nIl contesto.\nFrutto della matita di Harris Mann, la \"Allegro\" era una berlina 2 volumi a 2 o 4 porte (mancava il portellone posteriore) di fascia medio bassa (oggi segmento \"C\") destinata a prendere il posto della fortunata 1100/1300 di Sir Alec Issigonis.\nDella Ado 16 \"1100/1300\" la \"Allegro\" riprendeva non solo i motori (i noti \"A-Series\" ed in pi\u00f9 gli \"E-Series\" della Maxi) ma anche le celebri sospensioni (a ruote indipendenti con bracci triangolari anteriormente e oscillanti longitudinali al posteriore) \"Hydrolastic\" ideate da Issigonis nel 1962, ma nella versione pi\u00f9 evoluta \"Hydragas\".\nLo schema prevedeva l'interconnessione tra la ruota anteriore e quella posteriore del medesimo lato attraverso un circuito idraulico. Al posto delle molle e degli ammortizzatori c'erano delle sfere riempite per met\u00e0 di azoto e per met\u00e0 di liquido idraulico: quando una sfera si comprimeva per effetto di uno scuotimento della ruota, l'aria in essa contenuta andava a spingere il liquido, attraverso il circuito d'interconnessione e delle valvole di smorzamento, verso l'altra ruota dello stesso lato.\nI vantaggi di tale sistema erano, un miglior comfort, un minor beccheggio in accelerazione e in frenata e una maggiore stabilit\u00e0.\nPer il resto la meccanica era classica: trazione anteriore, impianto frenante misto (anche con servofreno) e cambio a 4/5 rapporti. Le versioni 1300, 1500 e 1750 erano disponibili opzionalmente anche col cambio automatico a 3 rapporti.\nGli pneumatici erano da 145 x 13 pollici sulle versioni 1100/1300; nelle versioni 1500/1750 vi erano i 155 x 13 pollici e nella rara versione Equipe, erano 165 x 13 pollici.\nLa \"Allegro\" venne prodotta in tre serie, la prima delle quali venne costruita, tra il 1974 ed il 1976, su licenza dalla Innocenti di Milano e commercializzata con il nome di Innocenti Regent.\nLe serie.\nAustin Allegro 1 - Innocenti Regent (1974-1976).\nAl momento del debutto sul mercato italiano era disponibile solo la versione assemblata presso gli stabilimenti della Innocenti. Ribattezzata \"Regent\", differiva dalla \"Allegro\" inglese per diversi particolari. La mascherina anteriore, in nero opaco e dal disegno diverso, gli allestimenti interni, la strumentazione pi\u00f9 completa (tutte le versioni disponevano del contagiri), la targa posteriore posta sopra al paraurti.\nAltra caratteristica particolare che differenziava la Regent dall'Allegro era che l'italiana era dotata di una sola luce di retromarcia, contro 2 della versione inglese.\nLa \"Regent\" era disponibile con due motori: l\"'A-Series\" con albero a camme laterale di 1275 cm\u00b3 da 66 cv e il pi\u00f9 moderno \"E-Series\", monoalbero in testa di 1485\u00a0cm\u00b3 da 79 cv. Per rispondere meglio ai gusti della clientela italiana, infatti, la Innocenti scelse di montare le versioni alimentate a 2 carburatori dei noti propulsori inglesi. Rispetto alle Allegro inglesi le Regent erano infatti decisamente pi\u00f9 brillanti e veloci: la 1300 passava da 140 ad oltre 150\u00a0km/h e la 1500 da 148 ad oltre 160\u00a0km/h.\nC'\u00e8 da evidenziare che il motore 1300 era lo stesso della Mini Cooper 1300; il 1500 invece, era dotato di asse a camme in testa.\nLe Regent erano disponibili in tre versioni: 1300, 1300L e 1500L. I modelli L (Lusso) si distinguevano per le finiture pi\u00f9 curate, per la verniciatura in colore opaco contrastante (beige o nero) del tetto, per maggior cura dei dettagli esterni e per i cerchi specifici.\nModerni gli interni, con la plancia in pezzo unico ed il caratteristico volante quadrangolare (quartic steering). Come il modello inglese poteva vantare buone rifiniture, validi freni e un eccellente comportamento stradale.\nCommercializzata nella sola versione a 4 porte, ebbe poco successo e quando nel 1976 l'Innocenti pass\u00f2 dalla British Leyland a Alejandro De Tomaso, la produzione della \"Regent\" venne interrotta.\nAustin Allegro 2 (1976-1979).\nQuando venne interrotta la produzione della \"Regent\" la British Leyland decise di importare in Italia direttamente la \"Allegro\", giunta nel frattempo alla seconda edizione.\nLe modifiche rispetto alla prima serie erano concentrate sull'unificazione della mascherina anteriore (gi\u00e0 presente nei modelli 1500/1750), ad un irrigidimento delle sospensioni, all'eliminazione dello scomodo volante quadrangolare e alla modifica dei rivestimenti interni: quest'ultima modifica increment\u00f2 lo spazio per le gambe per i passeggeri seduti posteriormente.\nOltre che nella classica versione a 4 porte, l\"'Allegro\" venne importata nella variante 2 porte e in quella station wagon 3 porte, denominata \"Estate\".\nAlla gamma dei motori previsti in precedenza per la \"Regent\" s'aggiunse il noto \"A-Series\" di 1098 cm\u00b3 da 48 cv. Non venne importato, perch\u00e9 giudicato fiscalmente inadatto, l\"'E-Series\" di 1748\u00a0cm\u00b3.\nGli allestimenti rimanevano 2, \"De Luxe\" e \"Super\" (ora con verniciatura in tinta unita). La gamma \"Allegro 2\" includeva:\nLe vendite non migliorarono molto e anche la \"Estate\", con lo stravagante disegno della parte posteriore, non si rivel\u00f2 propriamente gradevole ai pi\u00f9, a causa dell'assenza delle porte posteriori.\nC'\u00e8 da dire, ad ogni modo, che le suddette versioni avevano un'eccellente capacit\u00e0 di carico in rapporto alle dimensioni esterne (circa 400\u00a0cm) e vantavano un comodo portellone dotato di tergilavalunotto.\nDal punto di vista estetico, la linea delle versioni berlina non era troppo dissimile da quella dell'Alfasud o a quella della Citroen GSA, autovetture che in quel periodo avevano diversi estimatori: malgrado le caratteristiche e i prezzi competitivi, si pu\u00f2 affermare che quello che le procur\u00f2 una pessima fama fu la stampa di quel periodo. Molti, inoltre, giudicarono inadatto al mercato il nome \"Allegro\" che, in alcuni dialetti italiani, \u00e8 sinonimo di \"ubriaco\".\nAustin Allegro 3 (1979-1983).\nNel 1979 un restyling interess\u00f2 il frontale (nuovi doppi fari circolari anzich\u00e9 rettangolari, nuova mascherina; il frontale senza doppi fari rest\u00f2 esclusivamente per le versioni base, le quali per\u00f2 ebbero anch'esse una rinfrescata alla vecchia mascherina), la coda (luci modificate che integravano nel monoblocco le luci di retromarcia + una esterna di retronebbia), i paraurti (ora in materiale plastico), la fiancata (eliminazione delle cromature, introduzione di profili paracolpi laterali) e gli interni (completamente nuovi). Inoltre venne proposta con una vasta gamma di nuovi colori, copricerchi in plastica (in luogo delle precedenti borchie d'acciaio), avvolgenti paraurti in plastica e con uno spoiler frontale.\nC'\u00e8 da dire che queste modifiche consentirono una riduzione del coefficiente aerodinamico CX, passando da 0.44 a 0.40.\nAnche i motori \"A-Series\" vennero rivisti profondamente, dando vita alla \"A Plus-Series\". La cilindrata della versione base venne ridotta da 1098 a 998\u00a0cm\u00b3 (48 cv) utilizzato anche nell'Austin Metro, mentre il 1300 tocc\u00f2 i 65 cv.\nIl motore 1500 ebbe un incremento di 8 CV (5\u00a0kW) avendo quindi 77 CV.\nDalla gamma italiana venne eliminata la versione a 2 porte, mentre gli allestimenti divennero 3: LE, HL e HLE (quest'ultima con tetto rivestito in vinile).\nLa nuova gamma comprendeva.\nL\"'Allegro\", costruita in pi\u00f9 di 667.192 esemplari, lasci\u00f2 il posto alla Maestro nel 1983. Si calcola che (nel 2019) ne siano sopravvissute circa 300, di cui 4 Regent."}
{"id": "261866", "revid": "125702572", "url": "https://it.wikipedia.org/wiki?curid=261866", "title": "Contrappasso", "text": "Il contrappasso (dal latino \"contra\" e \"patior\", \"soffrire il contrario\") \u00e8 un principio che regola la pena che colpisce i rei mediante il contrario della loro colpa o per analogia a essa, le cui radici teoriche affondano nella tradizione antica della legge del taglione. \nIl concetto \u00e8 presente in numerosi contesti storici e letterari d'influenza religiosa, come ad esempio la \"Divina Commedia\" o prima ancora il \"Libro delle Tre Scritture\".\nDescrizione.\nIl contrappasso in Seneca.\nLo scrittore e filosofo latino Seneca fa uso della legge del contrappasso nella sua satira \"Apokolokyntosis\", allorch\u00e9 l'imperatore romano Claudio nell'oltretomba viene affidato a uno dei suoi liberti. Il contrappasso, in questo caso, risiede nel fatto che Claudio aveva fama di esser vissuto in mano dei suoi potenti liberti. Si evidenzia il fatto della ritorsione su se stessi e sui propri punti deboli effetti da malinconie.\nIl contrappasso risiede anche nel fatto che Claudio viene condannato a giocare a dadi, contenuti in un bussolotto forato: Claudio amava, infatti, il gioco dei dadi e, poich\u00e9 era l'imperatore e barava in certi casi, vinceva sempre. Ora viene condannato a perdere per l'eternit\u00e0.\nIl contrappasso nella tradizione medievale.\nNel \"De Contemptu Mundi (sive De Miseria humane conditionis)\" di papa Innocenzo III, al secolo Lotario dei Conti Segni, il pontefice spiega la pena del contrappasso cos\u00ec, riferendosi alla fine di Sodoma.Tommaso d'Aquino, nella \"Summa Theologiae\", propone una definizione teorica del contrappasso, fondandolo sul principio di giustizia commutativa aristotelico e sulla tradizione biblica:\nEgli nella sua opera distingue due dimensioni della giustizia e vuole poter comprendere se il giusto si identifichi con la legge del contrappasso. Proprio per questo egli afferma che la giustizia divina segue il criterio della proporzionalit\u00e0: attraverso il quale il giudizio \u00e8 commisurato dalle azioni che compie ogni soggetto. Tuttavia \u00e8 necessario distinguere tra la giustizia distributiva e la giustizia commutativa. Quest\u2019ultima si forma sulla relazione tra la collettivit\u00e0 ed il soggetto, mentre la giustizia distributiva considera i rapporti tra il singolo e la collettivit\u00e0 secondo lo schema della parte in ordine al tutto ed \u00e8 fondata su un principio proporzionale geometrico, mentre quella commutativa \u00e8 fondata su un principio proporzionale aritmetico. Il contrappasso pu\u00f2 risultare compatibile con entrambe le forme di giustizia, se consideriamo solo l\u2019elemento oggettivo, mentre se consideriamo l\u2019elemento soggettivo il contrappasso sarebbe escluso da queste due giustizie. In conclusione, il contrappasso lo possiamo considerare come un indice del giusto mezzo soltanto se prendiamo in considerazione la giustizia commutativa, poich\u00e9 soltanto in questo ambito si concretizza una perfetta equivalenza tra il dare e l\u2019avere. Per quanto riguarda la giustizia distributiva, il contrappasso non pu\u00f2 trovare una giusta applicazione poich\u00e9 tale forma di giustizia non \u00e8 proporzionale tra due oggetti, ma tra un oggetto ed una persona. \nIl contrappasso in Dante.\nNella \"Commedia\" di Dante Alighieri il contrappasso si configura essenzialmente in due modi diversi, che corrispondo a due \"tipi\" di contrappasso: "}
{"id": "261868", "revid": "122889849", "url": "https://it.wikipedia.org/wiki?curid=261868", "title": "Carrozze FS tipo Gran Confort", "text": "Le carrozze FS tipo Gran Confort o Gran Conforto, note anche come carrozze per Treni Bandiera al tempo della loro prima immissione in servizio, sono carrozze ferroviarie passeggeri di fabbricazione italiana, pensate per espletare servizi a lungo raggio che richiedono uno standard di confortevolezza molto alto, ottenuto grazie ad una serie di soluzioni tecniche innovative. Hanno accumulato una vita operativa ultraquarantennale sulle direttrici nazionali ed internazionali a lunga e lunghissima percorrenza.\nNonostante la quasi omonimia e le caratteristiche simili, non sono imparentate in alcun modo con le coetanee \u00abGrand Confort\u00bb francesi.\nStoria.\nLe Gran Confort, nate nei primi anni settanta, furono per l'epoca carrozze molto costose, dotate delle migliori apparecchiature esistenti, di un'intercapedine di isolamento continua su tutta la carrozza e di tutte le porte di accesso e interconnessione automatizzate.\nSono costruite su una cassa a longheroni in acciaio, con paratie in lamiera ondulata e pavimentazione flottante su elementi antivibranti. I finestrini eccezionalmente ampi, l'impianto di illuminazione a luce naturale, il riscaldamento a pavimento e la presenza su ogni carrozza di impianto audio le rendevano assolutamente all'avanguardia.\nSono state costruite in diversi allestimenti differenti a seconda del tipo di servizio di destinazione:\nL'immissione in servizio delle carrozze tipo Gran Confort, destinate esclusivamente al servizio sulla rete FS, fu preceduta da una versione specifica per i treni Trans Europ Express in servizio internazionale; questa versione, denominata tipo TEE e caratterizzata da una livrea rosso Bordeaux con fascia giallo sabbia in corrispondenza dei finestrini che riportava la scritta \u00abTRANS EUROP EXPRESS\u00bb al di sopra degli stessi, prevedeva al posto dei bagagliai delle vetture \"furgone generatore\" attrezzate con un convertitore rotante per l'alimentazione elettrica delle carrozze indipendentemente dalla tensione presente sulla linea aerea di contatto.\nCon la soppressione dei treni TEE, queste carrozze entrarono a far parte del parco delle carrozze tipo Gran Confort, previa radicale modifica dell'impianto elettrico e perdita della livrea rosso Bordeaux e giallo sabbia.\nLe Gran Confort hanno vestito sette livree durante il loro periodo di servizio:\nIl revamping IC Plus.\nNel 2003 Trenitalia avvi\u00f2 un programma di restyling del materiale rotabile per treni InterCity: furono coinvolte anche diverse carrozze Gran Confort, le quali subirono il rifacimento delle fodere dei sedili, delle ritirate e dei rivestimenti delle pareti, nonch\u00e9 l'installazione di nuovi cestini portarifiuti. Le carrozze sottoposte a tale intervento mantennero tuttavia l'originaria configurazione interna.\nLe carrozze cos\u00ec trasformate furono destinate ad una categoria di servizio superiore al quella del normale InterCity (che invece continu\u00f2 ad essere espletata con vetture non rimodernate), denominata InterCity Plus, soppressa nel 2009 al termine del processo di revamping delle carrozze, con conseguente inutilit\u00e0 della distinzione tra i due servizi.\nLa conversione in Eurostar City Italia.\nCon l'inizio del terzo millennio numerose carrozze Gran Confort, sia ex TEE sia del tipo nato gi\u00e0 per servizi nazionali (di tutte le versioni fuorch\u00e9 i bagagliai), sono state destinate ad un pesante intervento di ristrutturazione denominato IC901, con rifacimento degli interni secondo una configurazione a salone, in modo da standardizzarle con gli altri mezzi italiani per la lunga percorrenza (UIC-Z1 e carrozze Eurofima) sottoposti allo stesso intervento. La conversione \u00e8 stata effettuata da AnsaldoBreda e Corifer. Le carrozze sono state destinate ai servizi Eurocity Italia/Eurostar City Italia (poi ribattezzati Frecciabianca). Diverse carrozze riqualificate erano gi\u00e0 state sottoposte a revamping IC Plus.\nIl summenzionato progetto \u00e8 stato ridotto da Trenitalia nel 2009 da 901 a circa 450 vetture, poich\u00e9 la trasformazione aveva reso le carrozze pi\u00f9 fragili e frequentemente esposte a guasti. Individuati alcuni difetti progettuali, l'operazione di ristrutturazione \u00e8 stata ripresa e portata a termine con i progetti IC300 e IC270, comprendenti carrozze destinate rispettivamente ai servizi Eurostar City Italia e agli InterCity.\nIl numero di vetture non trasformate e rimaste nelle condizioni successive al revamping IC Plus risulta molto esiguo.\nUnit\u00e0 storiche.\nAlcune carrozze Gran Confort sono state inserite nell'asset rotabili storici della Fondazione FS Italiane e vengono utilizzate in composizione a treni d'epoca:"}
{"id": "261871", "revid": "34392", "url": "https://it.wikipedia.org/wiki?curid=261871", "title": "Radio svizzera di lingua italiana", "text": ""}
{"id": "261873", "revid": "121484733", "url": "https://it.wikipedia.org/wiki?curid=261873", "title": "Kiruna", "text": "Kiruna \u00e8 una citt\u00e0 della Svezia, capoluogo del comune omonimo. \u00c8 la citt\u00e0 pi\u00f9 settentrionale della Svezia, con circa abitanti. Si trova a nord del circolo polare artico ed \u00e8 famosa per le sue miniere di ferro.\nGeografia fisica.\nKiruna divenne una citt\u00e0 svedese nel 1948 e all'inizio venne considerata la pi\u00f9 estesa citt\u00e0 del mondo per superficie, ma dopo la riforma municipale svedese degli anni settanta il termine \"citt\u00e0\" venne abolito.\nSituata 145 chilometri a nord del Circolo polare artico, a Kiruna \u00e8 sempre giorno 24 ore su 24 (sole di mezzanotte) approssimativamente dal 30 maggio al 15 luglio. La notte polare \u00e8 di qualche settimana pi\u00f9 breve, dal 13 dicembre al 5 gennaio.\nStoria.\nOrigini.\nI ritrovamenti archeologici hanno svelato che la zona di Kiruna \u00e8 abitata da circa anni. Tuttavia, la citt\u00e0 di Kiruna \u00e8 stata fondata soltanto nel 1900, anche se i Sami sapevano della presenza dei minerali ferrosi nelle alture circostanti. Nel 1696, Samuel M\u00f6rt, un computista della piccola comunit\u00e0 rurale di Kengis, scrisse infatti della presenza di metallo sulle colline di Kiirunavaara e di Luossavaara. Il ricercatore Anders Hacksell rappresent\u00f2 su carta l'area nel 1736 denominando le due colline \"Fredriks berg\" (Kiirunavaara) e \"Berget Ulrika Eleonora\" (Luossavaara), in onore del re Federico I di Svezia e di sua moglie Ulrica Eleonora di Svezia. Nonostante i vasti giacimenti di minerali, non fu iniziata alcuna attivit\u00e0 estrattiva a causa della posizione remota e del clima molto rigido del luogo. Nel XVIII secolo si usava per\u00f2 estrarre i minerali in estate per trasportarli in inverno, usando slitte trainate da renne e cavalli. Tuttavia, i costi elevati e la quantit\u00e0 di fosforo nei minerali portarono nel 1878 all'utilizzo del convertitore Bessemer che permise di separare il fosforo dai minerali.\nNel 1884, \"The Northern of Europe Railway Company\" (it: \"Associazione Ferrovie Nordeuropee\") provvide alla costruzione di una linea ferroviaria dalla citt\u00e0 di Lule\u00e5 (sempre in Svezia) a quella di Narvik (in Norvegia). Il tratto tra Lule\u00e5 e Malmberget fu terminato nel 1888, con il primo treno che part\u00ec da quest'ultima a marzo. Pi\u00f9 o meno nello stesso periodo, l'azienda inglese fall\u00ec e fu costretta a cedere allo Stato svedese la linea al prezzo di 8 milioni di corone svedesi, circa la met\u00e0 della somma inizialmente investita. Dopo un'importante opera di ricostruzione, fu possibile usare la linea ferroviaria fino a G\u00e4llivare e quindi l'estrazione mineraria pot\u00e9 riprendere.\nEconomia.\nLa citt\u00e0 sorge su uno dei depositi minerari di ferro pi\u00f9 grandi al mondo. In seguito all'indebolimento del suolo causato dall'incessante attivit\u00e0 estrattiva, la citt\u00e0 verr\u00e0 progressivamente spostata di 3\u00a0km.\nKiruna \u00e8 anche un importante centro per la ricerca spaziale: nei pressi della citt\u00e0 vi sono infatti una stazione della rete ESTRACK dell'Agenzia Spaziale Europea, il sito di lancio per razzi sonda Esrange, una stazione ricevente dell'EISCAT e l'Istituto di fisica spaziale e il Dipartimento di scienze spaziali dell'Universit\u00e0 tecnica di Lule\u00e5; vi sono inoltre piani per la costruzione di uno spazioporto da parte della Virgin Galactic.\nLo spostamento di Kiruna.\nLa deformazione del suolo a causa dell'attivit\u00e0 mineraria inizia attorno al 2003 e la riqualificazione inizia nel 2007. Il trasferimento sar\u00e0 effettuato gradualmente nel corso del prossimo decennio. L'8 gennaio 2007 \u00e8 stato proposto un nuovo percorso, nord-ovest ai piedi del monte Luossavaara, in riva al lago di Luossaj\u00e4rvi.\nLa maggior parte degli edifici sar\u00e0 abbattuta, ad eccezione di alcuni architettonicamente rilevanti come il Municipio e la Chiesa di Kiruna, i quali verranno rilocati nella nuova citt\u00e0.\nNel giugno 2010 il consiglio comunale ha deciso che la citt\u00e0 sarebbe stata spostata verso est (a 67 \u00b0 51'1 \"N 20 \u00b0 18'2\" E), in direzione di Tuolluvaara, invece della posizione nord-occidentale precedentemente proposta. Lo spostamento della citt\u00e0 dovrebbe iniziare nella primavera del 2014.\nInfrastrutture e trasporti.\nI trasporti sono affidati alle strade (Strada europea E10), ferrovie e aerei.\nSport.\nStazione sciistica specializzata nello sci nordico, ha ospitato varie gare della Coppa del Mondo di sci di fondo e numerose gare minori."}
{"id": "261882", "revid": "367445", "url": "https://it.wikipedia.org/wiki?curid=261882", "title": "RSI (azienda)", "text": "La RSI, sigla di Radiotelevisione svizzera di lingua italiana, \u00e8 un'azienda svizzera di servizio pubblico che produce e distribuisce programmi radiofonici e televisivi sull'intero territorio della Confederazione svizzera. Ha la sede amministrativa in Via Canevascini a Lugano ed \u00e8 costituita come filiale della SRG SSR.\nFino al 1\u00ba marzo 2009 assumeva la denominazione di RTSI ed era suddivisa in TSI (\"Televisione svizzera di lingua italiana\") e RSI (\"Radio svizzera di lingua italiana\"). Quest'ultima trasmette dal 1932.\nNell'era delle radio a onde medie l'emittente era spesso chiamata Radio Monteceneri o Radio Monte Ceneri, dal nome della localit\u00e0 dove sorgeva il trasmettitore, e sui quadranti degli apparecchi radio era individuata solo come Monteceneri o Monte Ceneri.\nLa sede operativa e il centro di produzione della Televisione sono situati a Comano (5 km a nord di Lugano). La sede operativa della Radio si trova a Lugano nel quartiere di Besso, nello stesso stabile della sede amministrativa dell'azienda.\nTelevisione.\nLa societ\u00e0 trasmette con tre reti:\nStrutture tecniche di produzione e trasmissione.\nIl centro di produzione della RSI \u00e8 composto da una regia di continuit\u00e0, uno Studio di ripresa grande, uno studio minore e tre studi piccoli destinati alla realizzazione dei prodotti di informazione (TG, programmi di approfondimento e sport).\nLo studio grande (Studio 1) \u00e8 stato (2009) oggetto di un rifacimento tecnico durato circa un anno che lo ha reso idoneo alla realizzazione di produzioni in alta risoluzione HDTV.\nLo studio minore (Studio 2) \u00e8 stato ristrutturato nel corso dell'estate 2006 ed equipaggiato con dispositivi tecnici atti a realizzare prodotti in alta risoluzione.\nNel 2008 \u00e8 stato messo in esercizio un nuovo innovativo studio, ricavato dalla vecchia sala di proiezioni; da questo studio, chiamato Studio X, negli anni 2008 e 2009 \u00e8 stata messa in onda la trasmissione \"Latele\".\nNel 2010, presa la decisione di chiudere questa trasmissione, per ragioni economiche, lo Studio X \u00e8 ora destinato alla realizzazione della produzione di intrattenimento per i bambini \"Peo\".\nLe unit\u00e0 mobili della RSI sono attualmente 4:\nLe unit\u00e0 mobili hanno nel corso degli anni effettuate parecchie migrazioni: negli anni '60 nella vecchia rimessa dei tram a Paradiso, in seguito a Massagno per poi essere ospitate nell'ala ovest del palazzo a Comano, appositamente costruita negli anni '70. In seguito vennero trasferite a Bioggio per un decennio. Al mese di ottobre del 2007 riportate al loro posto d'origine a Comano, per poi essere ancora una volta trasferite in primavera del 2012 a Lamone.\nDal 1\u00ba gennaio 2010 la RSI ha in esercizio 13 equipaggiamenti per le riprese di documentari e reportages (ENG), 12 (HDTV) del tipo XDCAM e una del tipo HDCAM. Con queste attrezzature vengono realizzati prodotti e servizi sia in risoluzione normale che in alta risoluzione.\nIl settore ENG dispone pure di una piccola unit\u00e0 mobile per il montaggio elettronico in SD e pure di una stazione mobile per i collegamenti in diretta via satellite.\nDal 24 luglio 2006 sono cessate le trasmissioni via etere con sistema tradizionale analogico.\nOggi la trasmissione avviene:\nDal 1\u00ba dicembre 2007 su tutti e tre i vettori citati la trasmissione avviene anche (e via via prevalentemente) nel formato anamorfico.\nDa luned\u00ed 3 giugno 2019 abbandona il digitale terrestre.\nStoria.\nGli inizi.\nAlla fine degli anni cinquanta l'azienda impianta il proprio studio televisivo in un ex-deposito di tram del comune di Paradiso alla periferia di Lugano. Particolarit\u00e0 di questo studio \u00e8 che la struttura tecnica utilizzata era quella della regia mobile, montata su un vecchio autobus di linea opportunamente riallestito, parcheggiato nel piazzale adiacente. Telecamere, stativi, cavi, monitor ed impianto audio vengono smontati ogni qual volta la regia mobile \u00e8 chiamata ad operare in esterno. Poi, al rientro, tutto veniva nuovamente reinstallato nello studio. Questa tecnica di produzione \u00e8 definita in gergo \"Drive In\".\nNella seconda met\u00e0 degli anni sessanta, lo studio di Paradiso viene equipaggiato completamente e parallelamente viene inaugurata una nuova struttura di produzione in bianco e nero a Lugano nel quartiere di Besso, in via Canevascini, adiacente agli studi della radio.\nIl colore e l'Italia.\nIntorno al 1968 la TSI inizia la produzione propria di programmi televisivi in diretta a colori, con la messa in esercizio di una nuova struttura di regia mobile con quattro telecamere.\nCon questa unit\u00e0 la TSI \u00e8 impegnata su diversi importanti fronti produttivi quali i mondiali di hockey a Ginevra, il Gala UNICEF a Losanna, la famosa Coppa Spengler, i mondiali di Bob a St. Moritz e i concerti pop a Montreux, per citare le manifestazioni pi\u00f9 importanti. \nAgli inizi anni settanta, mentre in Italia vige ancora il monopolio delle trasmissioni radiotelevisive per la Rai, per i cittadini del nord (in particolare quelli lombardi) la televisione svizzera rappresenta l'unica vera alternativa. Il segnale copre bene anche la citt\u00e0 di Milano; per alcuni anni, la TSI \u00e8 arrivata a coprire con il proprio segnale perfino lo stretto di Messina, seppur fuori banda, introducendo le trasmissioni a colori con largo anticipo rispetto alla Rai (che dovr\u00e0 attendere il 1976). La visibilit\u00e0 del segnale della TSI nell'Italia settentrionale si interrompe negli anni ottanta, per poi ritornare nel 1994.\nPersonaggi importanti della storia della televisione italiana come Corrado, Mina, Gianni Morandi, Milva, Raffaella Carr\u00e0, Enzo Jannacci, Enzo Tortora, Enrica Bonaccorti, anche il fondatore di Telebiella, Peppo Sacchi, il cofondatore di Telecupole Raoul Molinari e il fondatore di Tele A, Alfredo Abbaneo lavorarono alla TSI. Successivamente anche Gerry Scotti ed Enzo Iacchetti collaborano per dei programmi alla TSI.\nL'estate del 1975 \u00e8 molto importante per la TSI, una nuova unit\u00e0 mobile per riprese live a colori fu messa in esercizio e parallelamente alcune parti del nuovo centro di Comano, allora dotato di impianti tra i pi\u00f9 moderni d'Europa, furono consegnate pronte all'utilizzo.\nL'anno successivo (1976) viene realizzata una diretta televisiva dalle viscere del massiccio del San Gottardo per la caduta dell'ultimo diaframma di roccia del cunicolo di sicurezza del traforo autostradale. La completa messa in esercizio della struttura tecnica di Comano segna un'ulteriore pietra miliare nella storia della RSI.\nPassaggio al digitale terrestre.\nIl 24 luglio 2006, alle ore 12:45, la SRG SSR disattiva i propri ponti ripetitori analogici del Cantone Ticino.\nIl Ticino diventa cos\u00ec il primo cantone svizzero a ricevere il segnale televisivo solo in digitale terrestre.\nLa cessazione delle trasmissioni analogiche viene preceduta da una vasta e pervasiva campagna d'informazione volta a rendere noto a tutta la popolazione l'imminente passaggio alla nuova tecnologia.\nDopo lo spegnimento dei ripetitori analogici, diventa cos\u00ec obbligatorio dotarsi di un decoder, grazie al quale comunque la quantit\u00e0 e la qualit\u00e0 delle emissioni risulta immediatamente migliore.\nIl segnale analogico, fino a quel giorno ripetuto anche nel nord Italia, viene cos\u00ec completamente disattivato. Tuttavia, grazie al digitale terrestre, alcune zone settentrionali possono grazie allo spillover ancora vedere i due canali seppur si tratti di zone estremamente limitate e solo lungo il confine in quanto le principali frequenze utilizzate sono occupate da decenni, in modo del tutto legittimo, da emittenti italiane.\nDal 24 luglio 2006 inoltre alcune emittenti locali italiane si adoperarono per includere nei loro bouquet digitali l'emittente LA1 in modo integrale per sopperire alla mancanza del segnale ufficiale elvetico. Tali emittenti furono diffidate direttamente dalla RSI di continuare la ripetizione in violazione degli accordi di copyright Internazionali.\nDal 6 maggio 2010 LA1 \u00e8 ricevibile gratuitamente in tutto l'Alto Adige tramite la rete della Radiotelevisione Azienda Speciale.\nDal 29 febbraio 2012 tutti i canali della SRG SSR sono passati all'alta definizione.\nAbbandono del digitale terrestre.\nDal 3 giugno 2019 tutti i canali dell'azienda radiotelevisiva pubblica svizzera (SRG SSR) cessano di essere diffusi sul digitale terrestre, con l'eccezione del solo Alto Adige, ove i canali RSI LA1, SRF 1 e SRF zwei continuano ad essere trasmessi in tecnica digitale attraverso la rete RAS.\nLa decisione \u00e8 stata adottata dal governo federale, adducendo a motivo l'esigenza di ottimizzare le risorse del canone radiotelevisivo - che dal 2019 \u00e8 stato ridotto da 451 a 365 franchi annui - e la particolare configurazione del mercato interno, laddove la stragrande maggioranza della popolazione elvetica segue i canali televisivi via cavo, via satellite e streaming, mentre solo il 2% degli utenti risultava disporre di un'antenna per la ricezione via etere in DVB-T.\nSe dunque tale decisione ha avuto un impatto minimo per i residenti nella Confederazione Elvetica, essa ha di fatto escluso dalla possibilit\u00e0 di ricevere il segnale i telespettatori delle regioni estere di confine.\nAttualmente il meglio dei programmi di LA1 e LA2 in Italia sono visibili tramite i canali Telereporter e Svizzera Italiana SVI.\nHD Suisse.\nNel 2007 la SRG SSR lancia HD Suisse, il primo canale svizzero nelle 3 lingue principali (italiano, tedesco e francese) interamente compatibile con gli standard in alta definizione. Il canale trasmetteva documentari, film e spettacoli, a una qualit\u00e0 approssimata di 720p a 50 fps e in codifica H.264 (MPEG4). A seguito dell'arrivo delle versioni HD per tutti i canali, la rete ha cessato le trasmissioni nel 2012.\nRadio.\nLa sede operativa e il centro di produzione della radio sono situati nelle vicinanze della sede amministrativa.\nLa RSI diffonde tre reti con caratteristiche diverse:\nRSI Rete Uno \u00e8 diffusa via etere su tutto il territorio elvetico. RSI Rete Due e RSI Rete Tre invece hanno copertura unicamente nella regione linguistica italofona (Cantone Ticino e parte del Cantone dei Grigioni).\nIl 19 giugno 2008 il Consiglio federale ha concesso alla SRG SSR id\u00e9e suisse l'autorizzazione a spegnere il trasmettitore in onde medie del Monte Ceneri entro la fine dello stesso mese. Contemporaneamente le ha accordato la possibilit\u00e0 di diffondere il programma televisivo SRF info sul digitale terrestre (DVB-T). Con queste decisioni l'Esecutivo federale apporta le prime modifiche al testo della nuova concessione rilasciata alla SRG SSR il 28 novembre 2007.\nIl trasmettitore in onde medie del Monte Ceneri trasmetteva da anni il programma radiofonico Rete Uno. Tuttavia, da diversi anni i tre programmi della Radio Svizzera di lingua italiana (Rete Uno, Rete Due, Rete Tre) possono essere ricevuti in Ticino e nei Grigioni sia su onde ultra corte (OUC) sia mediante la tecnologia digitale DAB (Digital Audio Broadcasting). Il Consiglio federale ha accolto con favore la chiusura dell'impianto del Monte Ceneri, dal momento che rinunciando a una tecnologia ritenuta obsoleta come le onde medie non solo la ricezione nella Svizzera meridionale non sar\u00e0 compromessa ma l'emittente pubblica potr\u00e0 ridurre notevolmente le spese.\nIl Consiglio federale non ha nemmeno trascurato la possibilit\u00e0, offerta da una migliore tecnologia, di diffondere un quinto programma sul digitale terrestre. Infatti, d'ora in avanti nella Svizzera tedesca oltre ai programmi SRF 1, SRF zwei, RTS Un e LA1 anche SRF info potr\u00e0 essere captato attraverso una semplice antenna per interni o esterni. L'esperienza fatta nel Cantone dei Grigioni con la diffusione di cinque programmi sulla stessa rete fa ben sperare.\nNel corso del mese di dicembre 2005 la RSI entra nell'era della trasmissione digitale radiofonica inaugurando il sistema di trasmissione DAB, con una copertura sull'asse autostradale del San Gottardo.\nLa chiusura del trasmettitore di Monte Ceneri, avvenuta alla mezzanotte del 30 giugno 2008, \u00e8 stata accolta per\u00f2 da numerose critiche, sia in Ticino che in Italia.\nLe tre reti sono inoltre ascoltabili via Internet in streaming sul sito dell'emittente. Alcuni programmi sono distribuiti come podcast e su Play RSI.\nPer trasmettere i propri programmi radiofonici via satellite la SSR si serve attualmente di due flussi di dati (transponder 17 e 123).\nLe nuove tecnologie permettono ora una maggiore efficienza nello sfruttamento della capacit\u00e0 satellitare esistente. Pertanto, dal 9 marzo, la SSR riconfigurer\u00e0 il suo nuovo transponder e trasferir\u00e0 le sue 26 reti radiofoniche sul transponder 123.\nIl transponder 17 funzioner\u00e0 in parallelo fino alla fine di giugno e sar\u00e0 poi disattivato. La qualit\u00e0 dell'audio rimarr\u00e0 invariata."}
{"id": "261887", "revid": "767487", "url": "https://it.wikipedia.org/wiki?curid=261887", "title": "Punk in Drublic", "text": "Punk in Drublic \u00e8 il quinto album della band punk americana NOFX, pubblicato nel 1994 sotto l'etichetta discografica Epitaph Records.\nIl disco.\nIl titolo dell'album \u00e8 un anagramma di \"drunk in public\" (lett. \"ubriaco in pubblico\").\n\u00c8 stato pubblicato su vinile 33 giri e CD. Ha raggiunto la certificazione di disco d'oro ed \u00e8 il pi\u00f9 venduto del gruppo.\nLa traccia numero 17 (Scavenger type) contiene una ghost track (comincia circa al minuto 5:29), nella quale il chitarrista El Hefe imita personaggi dei cartoni animati, come Yosemite Sam, Speedy Gonzales e Braccio di Ferro.\nIl brano \"The Brews\" si distingue per un'impostazione pi\u00f9 vicina al genere street punk."}
{"id": "261895", "revid": "2175", "url": "https://it.wikipedia.org/wiki?curid=261895", "title": "Garden State", "text": ""}
{"id": "261896", "revid": "22166", "url": "https://it.wikipedia.org/wiki?curid=261896", "title": "Macchi MC.202", "text": ""}
{"id": "261897", "revid": "599013", "url": "https://it.wikipedia.org/wiki?curid=261897", "title": "Stadio Mario Battaglini", "text": "Lo stadio comunale Mario Battaglini \u00e8 un impianto sportivo di Rovigo, attualmente destinato all'uso rugbistico; esso \u00e8 infatti sede degli incontri interni del Rugby Rovigo Delta.\nLo stadio, della capienza di posti a sedere su due tribune principali, ma un'espansione a posti con una tribuna aggiunta (nord) in caso di una finale scudetto, \u00e8 intitolato al rugbista Mario Battaglini (1919-1971), a cui \u00e8 intitolato anche un monumento celebrativo \u2014 a opera dello scultore Cesare Zancanaro \u2014 presente nell'impianto stesso.\nA partire dal 2018 vi gioca gli incontri casalinghi anche la squadra di football americano degli Alligators Rovigo.\nStoria.\nLa costruzione dell'impianto, che si trova nella zona settentrionale della citt\u00e0, risale agli anni sessanta per iniziativa dell'amministrazione comunale di Rovigo al fine dare una sede appropriata alla locale squadra di rugby e, all'epoca, detentrice del settimo titolo italiano conquistato nel campionato 1963-1964. Terminati i lavori, fu ufficialmente inaugurato nel 1970: della struttura originale faceva parte solo l'attuale edificio, la tribuna Lanzoni, allora affacciata al pi\u00f9 recente quartiere rodigino, il quartiere Commenda.\nTra i pochi stadi espressamente dedicati al rugby, il Battaglini ospit\u00f2 per diversi anni, oltre le partite interne della squadra casalinga, anche gli incontri della Nazionale italiana, tra i quali il pi\u00f9 rappresentativo figura essere quello, pur senza valenza di \"test match\", svoltosi il 28 novembre 1979, tra l' e gli All Blacks XV e conclusasi 18-12 per gli ospiti. In quell'occasione, per la portata dell'evento, le presenze degli spettatori superarono le aspettative e si arriv\u00f2 a ospitare circa appassionati, sistemati, oltre che sulle tribune, anche a bordo campo: la Questura diede il permesso straordinario di aprire i cancelli e di sistemare gran parte dei tifosi rimasti senza biglietto, in gran parte studenti, alle spalle dei tabelloni pubblicitari.\nUn altro incontro di rilievo fu disputato al Battaglini durante la Coppa Europa 1982-83: l' riusc\u00ec a conquistare il primo risultato utile contro la in un incontro internazionale, bench\u00e9 quest'ultima si fosse presentata nella competizione con la selezione A1 e non abbia mai riconosciuto alla gara il titolo di \"test match\": il risultato finale fu di 6-6, con una meta trasformata per parte; a seguire la prima vittoria contro una Nazionale britannica, la Scozia (che anch'essa non concesse il \"test match\"), nel 1993, per 18-15.\nL'impianto fu successivamente ampliato e ammodernato con la costruzione della tribuna est, oggi dedicata a Isidoro Quaglio (1942-2008), gi\u00e0 giocatore del e della Nazionale. Nell'era-playoff del massimo campionato nazionale di rugby lo stadio ha, inoltre, ospitato quattro volte la finale, nel 1996, nel 1999, nel 2002 e nel 2011. In occasione della finale del 28 maggio 2011 tra Rovigo e fu riaperta la tribuna nord (prima inagibile) e approntata una sud esclusivamente per i tifosi ospiti; con tali modifiche la capienza dello stadio fu provvisoriamente estesa a posti. Nel 2011 ospit\u00f2 i campionati mondiali U 20 di categoria tenutisi in Italia."}
{"id": "261900", "revid": "2184448", "url": "https://it.wikipedia.org/wiki?curid=261900", "title": "Nukus", "text": "Nukus (in caracalpaco \"No\u2018kis\"/\u041d\u04e9\u043a\u0438\u0441) \u00e8 una citt\u00e0 di circa 312.100 abitanti dell'Uzbekistan, capitale della repubblica autonoma del Karakalpakstan.\nStoria.\nNukus \u00e8 una citt\u00e0 che si \u00e8 sviluppata durante il periodo sovietico (nel 1932 c'era solo un piccolo insediamento), lo stile della citt\u00e0 \u00e8 infatti tipicamente sovietico con ampi viali e una pianta regolare; l'isolamento della citt\u00e0 convinse i sovietici a farne la sede dell'Istituto di Ricerca chimica dell'Armata Rossa.\nEcologia.\nNukus e tutta la repubblica del Karakalpakstan subiscono le conseguenze del disastro ecologico del lago d'Aral.\nIl prosciugamento del lago ha scoperto un fondale composto da sale e pesticidi che venti e tempeste hanno trasportato in tutta la regione trasformando l'area in una zona malsana, incolta e ad elevata incidenza di neoplasie e malformazioni.\nEconomia.\nTurismo.\nNukus ospita il Museo d'arte del Karakalpakstan ed il Museo di stato.\nIl Museo d'arte ospita una straordinaria collezione di arte moderna russa e uzbeka prevalentemente relativa al periodo 1918-1935, di qualit\u00e0 impensabile in un posto tanto isolato, dovuta alla straordinaria opera di Igor Savitsky. \u00c8 proprio l'isolamento di Nukus ad avere permesso alla collezione di sopravvivere lontano dagli occhi della censura sovietica.\nIl museo di stato ospita una collezione di suppellettili rinvenuti in ricerche archeologiche, gioielli tradizionali, costumi e strumenti musicali. Inoltre ospita un'esposizione di flora e fauna tipica dell'area del lago Aral in pericolo di estinzione o estinta."}
{"id": "261902", "revid": "599013", "url": "https://it.wikipedia.org/wiki?curid=261902", "title": "Roccoc\u00f2", "text": "Il roccoc\u00f2 \u00e8 un dolce napoletano prodotto con mandorle, farina, zucchero, canditi e pisto napoletano, che \u00e8 un miscuglio di spezie varie. Il roccoc\u00f2 \u00e8 cotto al forno e ha una forma tondeggiante simile a quella di una ciambella schiacciata della grandezza media di 10 cm. \u00c8 un biscotto particolarmente duro che pu\u00f2 essere ammorbidito bagnandolo nel vermut, nello spumante, nel vino bianco o nel marsala.\nStoria.\nLa sua preparazione pi\u00f9 antica risale al 1320 per opera delle monache del Real Convento della Maddalena. Il nome \"roccoc\u00f2\" deriva dal termine francese \"rocaille\" per via della forma barocca e tondeggiante simile a una conchiglia arrotondata.\nCuriosit\u00e0.\nIl roccoc\u00f2 \u00e8 il dolce che chiude il pranzo delle famiglie napoletane in occasione dell'8 dicembre (giorno in cui si festeggia l'Immacolata Concezione) e che accompagna tutto il periodo delle feste natalizie. Vengono spesso venduti insieme con raffiuoli, mustaccioli e susamielli, altri dolci tipici della tradizione gastronomica natalizia partenopea.\nAnche se la maggior parte delle persone crede che i roccoc\u00f2 siano solo duri, ci sono anche morbidi e di varie dimensioni. Viste le numerose richieste dei turisti, \u00e8 possibile trovare questi dolci in pasticceria in tutti i periodi dell'anno."}
{"id": "261906", "revid": "436907", "url": "https://it.wikipedia.org/wiki?curid=261906", "title": "War Child (Jethro Tull)", "text": "War Child \u00e8 il settimo album della discografia ufficiale dei Jethro Tull, realizzato nel 1974.\nIl disco.\nTutti i brani di \"War Child\" sono scritti da Ian Anderson. Rispetto ai lavori precedenti dei Jethro Tull, \"War Child\" mostra un chiaro allontanamento dai canoni del rock progressivo (e del rock in generale), a favore di una pi\u00f9 forte commistione con la musica folk e musica popolare; si notano in particolare la rilevanza acquisita dallo strumento della fisarmonica e i riferimenti alla musica da ballo. Da notare comunque che ben tre brani dell'album (\"Skating away on the thin ice of the new day\"; \"Bungle in the jungle\" e \"Only solitaire\"), provengono dalle composizioni che avevano preceduto A Passion Play ma che furono poi scartate. Il brano pi\u00f9 celebre dell'album \u00e8 molto probabilmente appunto il singolo \"Skating away on the thin ice of the new day\", riproposto spesso dal vivo nei concerti del gruppo (una sua celeberrima versione \"unplugged\" si trova nell'album dal vivo \"Bursting Out\"). \"Two Fingers\" \u00e8 invece la riedizione di un brano dal titolo \"Lick Your Fingers Clean\", scartato da \"Aqualung\" (e poi ricomparso nella raccolta \"20 Years of Jethro Tull\").\nTracce.\nTutte le canzoni sono state scritte da Ian Anderson\nWarChild.\nLa \"title track\" dell'album pu\u00f2 essere interpretata sotto due diversi punti di vista, come spesso accade nei testi di Anderson. Il primo, il pi\u00f9 lampante, suggerisce che si tratti di una critica alla guerra, portata avanti con sarcasmo. La stessa musica allegra accompagna le immagini sarcastiche che si susseguono nel testo.\nPi\u00f9 approfonditamente per\u00f2, la guerra criticata dall'autore pu\u00f2 essere quella combattuta quotidianamente dalle persone comuni che si alzano la mattina, fanno colazione (l'incipit della canzone presenta un dialogo fra moglie e marito in cui lei offre a lui una tazza di t\u00e8 ma viene rifiutata altrimenti farebbe tardi al lavoro) per poi recarsi nel proprio ufficio a produrre per la societ\u00e0. In questo senso \"l'invasore\" \u00e8 rappresentato dal capo che prende il controllo delle vite dei propri impiegati. Cos\u00ec come la fabbrica \u00e8 in funzione 24 ore su 24, anche \"Warchild\" ha lo stesso destino (\"Warchild dance the days, and dance the nights away\").\nQueen And Country.\nIn questa canzone vengono presentati dei riferimenti storici. \"(For) Queen and Country\" significa letteralmente \"(Per) la Regina e per la Patria\" e i narratori sono dei marinai in cerca di oro e avorio, anelli di diamanti e collane di perle. Questi uomini pare che abbiano firmato un contratto con la Royal Navy (\"it's been this way for five long years since we signed our souls away\").\nL'intera canzone \u00e8 scritta dal punto di vista dei marinai i quali, avendo \"dato via le proprie anime per cinque lunghi anni\" hanno poca scelta. Tentazioni e divertimento devono aspettare.\nViene anche criticato l'Establishment: \"with the spoils of battles won\" (\"con i resti delle battaglie vinte\") governanti e compagnia \"possono avere la loro spinta sociale\" (\"can have their social whirl\") per finanziare le loro politiche e quindi \"costruire scuole e fabbriche\".\nI rischi sono tutti sulle spalle dei marinai (\"hold our heads up to the gun\"), sono loro a fare il lavoro sporco mentre gli altri ne raccolgono i frutti.\nLadies.\nCome suggerisce il titolo, questa canzone \u00e8 dedicata alle donne (tradotto letteralmente, le signore). In particolare Anderson si riferisce alle mogli o fidanzate di quei soldati partiti per combattere, le quali cantano dei loro eroi (\"They sing of their heroes\").\nBack-Door Angels.\nIl testo di questa canzone \u00e8, probabilmente, il pi\u00f9 complesso da interpretare all'interno dell'album. L'autore sembra voler presentare la felicit\u00e0 che tutti gli uomini ricercano, felicit\u00e0 impersonificata dai \"back-door angels\", traducibile spartanamente come \"angeli della porta sul retro\", angeli che entrano ed escono di soppiatto al di fuori del nostro controllo (da qui l'immagine della porta sul retro). Tutti vorremmo attrarre questi angeli nelle nostre vite ma non possiamo forzarli (\"they didn't see me wink my eye\": \"non mi hanno visto strizzare l'occhio\") dal momento che ci considerano soltanto quando garba loro (\"she smiled and I think she winked her eye\": \"sorrise e credo che mi abbia strizzato l'occhio\"). Portano tranquillit\u00e0 e riposo, luce (intesa come luce interiore), gioia e riempiono di bellezza le nostre vite (\"They grow all their roses red, and paint our skies blue\"). Per\u00f2 non tutti ricevono la visita di questi angeli (\"half the beggars lose\": \"la met\u00e0 dei mendicanti perdono\", dove per mendicanti si intende mendicanti di felicit\u00e0). Il narratore spiega poi cosa fanno questi sfortunati per riconciliarsi con s\u00e9 stessi e col loro fato: si dedicano alla religione o qualsiasi altro concetto ideologico, l'unica cosa che d\u00e0 loro la forza per andare avanti: (\"why do the faithful have such a will to believe in something? And call it the name they choose\": perch\u00e9 il fedele ha tanta voglia di credere in qualcosa? E chiamare questo qualcosa col nome che essi scelgono\"). Quindi sia esso Dio, un qualche idolo, una qualche ideologia o qualsiasi altra cosa, alla fine scopriranno che ci\u00f2 non risolver\u00e0 i loro problemi (\"having chosen nothing\": \"non avendo scelto niente\")\nSealion.\nIn \"Sealion\" (\"leone marino\") l'autore presenta un immaginario carnevalesco, immagini che evocano alcune delle principali caratteristiche del Carnevale, come l'allegria e la festosit\u00e0. Particolarmente importante \u00e8 l'aspetto del ribaltamento dei ruoli e delle convenzioni sociali, tipico di questa festa. Nel Carnevale c'\u00e8 una valorizzazione della strada come ruolo della creativit\u00e0, un senso di \"prestigio che viene dal fondo\" (Lipsitz), e nel testo \u00e8 presente un possibile riferimento a quest'aspetto nel verso \"So we'll shoot the moon\": \"Cos\u00ec spareremo alla luna\"; nel gioco di carte Hearts l'espressione \"sparare alla luna\" significa accumulare tutte le carte perdenti, che messe tutte insieme in una sola mano, per\u00f2, vedono ribaltato completamente il loro valore, diventando appunto vincenti.\nSkating Away on the Thin Ice of the New Day.\nNota anche semplicemente come \"Skating Away\", si tratta di un pezzo acustico, una sorta di requiem per la perdita di ogni prospettiva storica. Il verso d'inizio (\"Meanwhile back in the year one, when you belonged to no-one\": \u201cE intanto tornando all'anno uno, quando non appartenevi a nessuno\u201d) allude ad una mancanza di autonomia personale: un tempo nessuno apparteneva a nessuno, ma oggigiorno non \u00e8 pi\u00f9 cos\u00ec. Il concetto \u00e8 reiterato in \"[...] you were bred for humanity, and sold to society\": \u201cvenivi cresciuto per l'umanit\u00e0, e venduto alla societ\u00e0\u201d.\nViene anche espresso il concetto della mancanza di controllo su s\u00e9 stessi, poich\u00e9 non esiste passato (\"The story's too damn real and in the present tense\": \u201cLa storia \u00e8 troppo dannatamente reale e al tempo presente\u201d). Vivere ogni giorno pensando solo al presente, senza alcuna orientazione storica, \u00e8 come pattinare sul ghiaccio sottile (il titolo della canzone).\nBungle in the Jungle.\nLetteralmente \u201cPasticcio (confusione) nella giungla\u201d. Dal pezzo traspare l'idea che ha Anderson della societ\u00e0 occidentale, in particolare quella statunitense, molto criticata dall'autore: la vita cittadina viene infatti paragonata ad una giungla e il caos viene rappresentato dalle frenetiche azioni compiute dagli animali.\nOnly Solitaire.\nPezzo breve e acustico, reinserito successivamente in una versione diversa (anche se le differenze sono quasi impercettibili) nell'album \"Nightcap\". Il testo illustra la persona di Ian Anderson, vista attraverso gli occhi di un critico musicale (Steve Peacock, citato nel verso finale). In particolare viene presentato un senso di isolamento dal mondo della musica rock al quale Anderson appartiene pur non avendone i requisiti (\"Well, who the hell can he be when he's never had V.D. and he doesn't even sit on toilet seats?\": \u201cBeh, ma chi diavolo potr\u00e0 mai essere se non ha mai avuto malattie veneree e nemmeno si siede sulla tazza dei water?\u201d). Un mondo disdegnato da Anderson.\nThe Third Hoorah.\n\u201cIl terzo urr\u00e0\u201d sembra essere una sorta di discorso realizzato da qualcuno che tenta di reclutare nuovi soldati (\"Dance with the WarChild, Hoorah!\"). Suggerisce che una parte di noi vuole \u201csporcarsi\u201d e ammazzare qualcuno, la vita stessa \u00e8 una guerra, quindi perch\u00e9 fuggire?\nAnderson non ha mai dato, per\u00f2, indicazioni riguardo al significato preciso di questa canzone pertanto si tratta soltanto di alcune ipotesi portate avanti da alcuni fans dediti allo studio dei testi della band nel corso degli anni.\nTwo Fingers.\nL'ultimo pezzo della versione originale dell'album \u00e8 un adattamento di un'altra canzone della band, \"Lick Your Fingers Clean\", che fu registrata durante le sessioni dell'album \"Aqualung\", seppur non inclusa. L'adattamento consiste in un diverso stile musicale, con strumenti diversi, oltre ad una variazione del ritmo. Anche il testo \u00e8 diverso, nonostante alcuni versi siano rimasti invariati. Esso tratta il tema della morte e del Giudizio Universale e la parte iniziale descrive delle persone che si riuniscono in un posto non meglio definito, preparandosi ad essere giudicate. Viene citato il \u201clavoratore miracoloso\u201d (\"the miracle worker\"), ossia Ges\u00f9 Cristo (che rappresenta la Chiesa), presentato in toni sarcastici e ironici.\nWar Child 40th Anniversary Theatre Edition.\nIl 24 novembre del 2014 venne rilasciata la 40th Anniversary Theatre Edition dell'album. \"War Child\" venne riproposto in un box set con 2 CD, 2 DVD e, separatamente, il vinile o il CD singolo, contenenti tutti i brani remixati da Steven Wilson e brani extra del 1973/1974, nonch\u00e9 10 brani orchestrali (di cui 9 inediti) composti per la colonna sonora del potenziale film, mai realizzato, tratto dal disco."}
{"id": "261911", "revid": "123661826", "url": "https://it.wikipedia.org/wiki?curid=261911", "title": "Giuseppe Marello", "text": "Biografia.\nFiglio di Vincenzo Marello - originario di San Martino Alfieri - e di Anna Maria Viale - di Venaria Reale -, nacque a Torino il 26 dicembre 1844 nella parrocchia del \"Corpus Domini\" dove lo stesso giorno fu battezzato. All'et\u00e0 di tre anni rimase orfano di madre e a sette anni, con il padre e il fratello Vittorio, trasloc\u00f2 da Torino a San Martino Alfieri dove frequent\u00f2 le scuole elementari.\nLa vocazione.\nA 11 anni il padre e il piccolo Giuseppe, che aveva terminato le elementari, si recarono a Savona e visitarono il santuario della Madonna della Misericordia. Al ritorno dal viaggio Giuseppe comunic\u00f2 al padre il desiderio di farsi sacerdote e il 31 ottobre 1856 entr\u00f2 nel seminario diocesano di Asti. Nel giugno 1862, al termine degli studi di filosofia lasci\u00f2 il seminario e con il padre si trasfer\u00ec a Torino dove intraprese gli studi con indirizzo tecnico-commerciale. Nel dicembre 1863, gravemente ammalato di tifo, rifer\u00ec di avvertire l'invito della Madonna Consolata a ritornare in seminario, le chiese la grazia della guarigione e prontamente guar\u00ec. Nel febbraio 1864 ritorn\u00f2 nel seminario di Asti. Il periodo giovanile trascorso a Torino fu utile per la comprensione della societ\u00e0 e delle idee del tempo e favor\u00ec la linea educativa e sociale che impresse alla sua attivit\u00e0 di sacerdote e vescovo cos\u00ec come alla sua fondazione religiosa.\nSacerdote della diocesi di Asti.\nIl 19 settembre 1868 fu ordinato sacerdote nella cattedrale di Asti e dall'ottobre dello stesso anno il vescovo Carlo Savio lo volle come suo segretario. Nel novembre 1869 accompagn\u00f2 il vescovo a Roma in occasione del Concilio Vaticano I, e l'allora cardinale Gioacchino Pecci ebbe modo di apprezzarne le doti e le virt\u00f9. Alla fine di luglio 1870, per la definitiva sospensione del Concilio Vaticano I ritorn\u00f2 con il vescovo ad Asti, compiaciuto dalla proclamazione del dogma dell'infallibilit\u00e0 papale da parte di papa Pio IX. Ricopr\u00ec anche contemporaneamente vari incarichi: responsabile della buona stampa, direttore della \"Dottrina cristiana\", direttore spirituale nel seminario dal 1880 al 1882 e nell'Istituto di Suore Milliavacca. Il 2 marzo 1880 fu nominato canonico della cattedrale e il 5 luglio 1881, in seguito alla morte del vescovo Carlo Savio, fu nominato cancelliere vescovile capitolare e dal 30 giugno 1882 cancelliere vescovile per nomina del nuovo vescovo monsignor Giuseppe Ronco.\nLa fondazione degli Oblati di San Giuseppe.\nNegli ultimi mesi del 1872 fond\u00f2 in Asti la \"Compagnia di San Giuseppe promotrice degli interessi di Ges\u00f9\", di laici che si riunivano presso la Chiesa del SS.mo Nome di Ges\u00f9, con ruoli di apostolato e preghiera. Il 14 marzo 1878 fond\u00f2 la \"Compagnia di San Giuseppe\" - detta poi Congregazione di San Giuseppe, Oblati di San Giuseppe o Giuseppini d'Asti - un gruppo di giovani a servizio di un orfanotrofio presso l'Opera Pia Michelerio, in fraterna vita comune formati a una spiritualit\u00e0 cristocentrica di consacrazione e umile operosit\u00e0 nell'imitazione di San Giuseppe, per farsi veri discepoli di Ges\u00f9 Maestro. Le prime regole, scritte nel 1892 insieme a lui dai primi membri, definirono che la Congregazione di San Giuseppe \"ha per scopo l'educazione cristiana della giovent\u00f9\", i sacerdoti inoltre offrono aiuto in varie forme al clero locale, e attraverso la predicazione e la disponibilit\u00e0.\nUn santo sociale.\nIl 6 ottobre 1882, per mandato del vescovo, insieme a don Giovanni Maria Sardi - futuro vescovo di Pinerolo - rilev\u00f2 l'amministrazione dell'Ospizio dei Cronici fondato in Asti da Francesco Cerrato. Dall'ottobre 1885 visse nell'istituzione caritativa, trasferitasi nei locali dell'ex-convento di Santa Chiara, dove apr\u00ec anche una scuola media. A motivo delle opere da lui promosse nella citt\u00e0 di Asti, per la sensibilit\u00e0 sociale da lui manifestata da sacerdote, fondatore e vescovo, \u00e8 annoverato tra i Santi Sociali dell'Ottocento piemontese. I santi sociali con cui ha avuto relazioni di amicizia furono:\nAmici torinesi di San Giuseppe Marello furono monsignor Giovanni Battista Bertagna, vescovo ausiliare di Torino dal 1884: ebbe un'amicizia rispettosa verso il professore di morale venuto nel 1878 da Torino ad insegnare nel seminario di Asti, insieme a lui canonico poi vicario generale della diocesi. Soprattutto, fu fondamentale la sua relazione con il torinese vescovo di Asti monsignor Carlo Savio, gi\u00e0 professore della Facolt\u00e0 Teologica di Torino, inoltre istitutore del futuro Re Umberto I di Savoia: egli coltiv\u00f2 con il vescovo Savio un'amicizia filiale facendogli da segretario e una condivisione di interessi e ideali pastorali comuni, tra i quali - alcuni ritengono - la stessa fondazione degli Oblati di San Giuseppe.\nVescovo di Acqui e morte.\nIl 17 febbraio 1889 a Roma nella chiesa di Santa Maria Immacolata a via Veneto fu consacrato vescovo dal cardinale Raffaele Monaco La Valletta. Il 31 maggio 1889 inoltr\u00f2 la , \"sulla pace\". Il 16 giugno 1889 fece il suo ingresso ad Acqui.\nIl 2 febbraio 1890 invi\u00f2 la seconda lettera alla diocesi sull'imminente \"visita pastorale\". Il 13 aprile dello stesso anno diede inizio alla visita alle 143 parrocchie della diocesi, che concluse nel 1895: in soli sei anni di episcopato riusc\u00ec a visitare tutti i paesi della sua vasta diocesi, alcuni dei quali molto difficili da raggiungere. Il 16 dicembre 1890 ricevette la \"laurea honoris causa\" in Sacra Teologia dal Collegio teologico di S. Tommaso di Genova.\nDel 13 gennaio 1891 la terza lettera pastorale \"Sulla penitenza\". Il 26 settembre 1891 partecip\u00f2 a Roma al pellegrinaggio in occasione del III centenario della morte di San Luigi Gonzaga.\nDel 4 febbraio 1892 la quarta lettera pastorale \"Sull'istruzione e l'educazione in famiglia della giovent\u00f9\". Dal 4 all'8 ottobre 1892 partecip\u00f2 a Genova al X Congresso dei Cattolici Italiani.\nIl 25 gennaio 1893 trasmise la quinta lettera pastorale \"Sulla professione della fede e il rispetto umano\". Dal 14 al 28 febbraio 1893 si rec\u00f2 a Roma in occasione del cinquantesimo di episcopato di Leone XIII e il 23 febbraio a Napoli al Santuario di Pompei.\nIl 20 gennaio 1894 invi\u00f2 la sesta lettera pastorale sul \"Catechismo\". Dal 2 al 6 settembre dello stesso anno partecip\u00f2 al secondo Congresso Eucaristico nazionale a Torino.\nL'8 febbraio 1895 scrisse la settima lettera pastorale che ebbe per argomento Le \"Missioni e la propagazione della fede\". Il 26 maggio 1895 era a Savona, per invito degli Scolopi, a presiedere i festeggiamenti in onore del terzo centenario della morte di San Filippo Neri. Il 27 maggio, nel Santuario di Nostra Signora della Misericordia a Savona celebr\u00f2 la sua ultima messa. Il 30 maggio mor\u00ec nell'episcopio di Savona. La sua scomparsa improvvisa e discreta, a 50 anni e 5 mesi di et\u00e0, avvenne in un momento difficile e doloroso della sua vita, suscitato dalle sofferenze a motivo dell'incerto futuro degli Oblati di San Giuseppe, la famiglia religiosa da lui fondata.\n\u00c8 sepolto ad Asti in una cappella del Santuario di San Giuseppe, situato in pieno centro cittadino.\nCanonizzazione.\nMorto in fama di santit\u00e0, dovuta anche alle numerose testimonianze di grazie ottenute, a partire dal 1924 furono avviati i processi informativi. Il 28 maggio 1948 fu introdotta la causa di beatificazione e il 12 giugno 1978, alla presenza di papa Paolo VI, veniva letto il decreto sull'eroicit\u00e0 delle virt\u00f9. Papa Giovanni Paolo II lo proclam\u00f2 beato in Asti il 26 settembre 1993, come esempio e modello di carit\u00e0 verso tutti e di instancabile e silenziosa operosit\u00e0 a favore dei giovani e degli abbandonati.\nCon solenne decreto del 18 dicembre 2000, papa Giovanni Paolo II dichiar\u00f2:\nRiconosciuto il miracolo, nel corso del concistoro ordinario del 2001 per la canonizzazione di alcuni beati, Giovanni Paolo II pronunci\u00f2 la sua volont\u00e0: \"Per l'autorit\u00e0 di Dio Onnipotente, dei Santi Apostoli Pietro e Paolo e Nostra, decretiamo che ...il Beato Giuseppe Marello... sia iscritto nell'Albo dei Santi il giorno 25 novembre 2001\".\nGenealogia episcopale.\nLa genealogia episcopale \u00e8:"}
{"id": "261913", "revid": "1645873", "url": "https://it.wikipedia.org/wiki?curid=261913", "title": "Lingua karakalpaka", "text": "La lingua karakalpaka o caracalpaca \u00e8 una lingua turca parlata in Uzbekistan, nella repubblica autonoma del Karakalpakstan.\nDistribuzione geografica.\nSecondo \"Ethnologue\", il karakalpako \u00e8 parlato da circa 400.000 persone, situate principalmente lungo il basso corso del fiume Amu Darya e nelle zone circostanti la parte meridionale del Lago d'Aral. La lingua \u00e8 attestata anche nelle vicine repubbliche ex-sovietiche Kazakistan, Kirghizistan e Turkmenistan, e nella Federazione Russa.\nLingua ufficiale.\n\u00c8 lingua ufficiale del Karakalpakstan.\nDialetti e lingue derivate.\nSi distinguono due varianti dialettali, settentrionale e meridionale.\nClassificazione.\nSecondo \"Ethnologue\", la classificazione della lingua karakalpaka \u00e8 la seguente:\nSistema di scrittura.\nPer la scrittura vengono utilizzati l'alfabeto cirillico e l'alfabeto latino."}
{"id": "261914", "revid": "125610221", "url": "https://it.wikipedia.org/wiki?curid=261914", "title": "Passo Rolle", "text": "Il passo Rolle (\"Rollepass \"in tedesco) \u00e8 un valico alpino in provincia di Trento posto a quota 1.984\u00a0m s.l.m., che collega le valli del Primiero e di Fiemme. Il nome Rolle (in dialetto R\u00f2le), nel 1204 prima accezione \"mons de arola\", indica lo spiazzo e le praterie del passo dall\u2019etimo latino areola piccola aia.\nDescrizione.\nIl passo \u00e8 situato nel comune di Primiero San Martino di Castrozza, lungo la Strada statale 50 del Grappa e del Passo Rolle e mette in comunicazione San Martino di Castrozza con Paneveggio e Bellamonte, frazioni di Predazzo. Il valico rappresenta lo spartiacque tra la valle del Cismon e la valle del Travignolo.\nIl Rolle \u00e8 circondato dal gruppo dolomitico delle Pale di San Martino, in particolare dal Cimon della Pala (3186 m s.l.m.) e dalla Vezzana (3192\u00a0m s.l.m.). Dal valico, punto di partenza per ascensioni sulle Pale e sul gruppo del Lagorai, si possono rapidamente raggiungere i laghetti di Colbric\u00f2n, luoghi d'insediamento di cacciatori nel Neolitico, e la Val Venegia, una delle aree naturalistiche pi\u00f9 belle del Trentino, parte del Parco Naturale Paneveggio-Pale di San Martino. Si possono inoltre percorrere numerose trincee e gallerie risalenti alla Prima guerra mondiale, in particolare sulla cima Cavallazza, sul monte Colbric\u00f2n e sul Castellazzo.\nAl passo si trovano numerosi impianti di risalita e piste da sci del comprensorio Dolomiti Superski. Durante la stagione estiva i pascoli della zona sono usati per il bestiame delle due malghe presenti in prossimit\u00e0 del passo.\nLa stazione meteorologica di Passo Rolle, ufficialmente riconosciuta dall'Organizzazione meteorologica mondiale, \u00e8 attiva fin dal 1949 per l'analisi climatica del territorio e l'assistenza alla navigazione aerea.\nTradizionalmente il valico \u00e8 legato alla presenza della Guardia di finanza, che ha inserito nel proprio stemma araldico l'inconfondibile profilo del Cimon della Pala, viste le origini del Corpo come guardia di frontiera. Il valico ospita infatti due caserme della Guardia di finanza, \u00e8 sede anche del SAGF, \"Soccorso alpino Guardia di finanza\" e del soggiorno montano delle Fiamme Gialle (caserma Sass Maor). Da moltissimi anni vi svolgono l'addestramento montano (estivo ed invernale) sia gli allievi ufficiali dell'Accademia che gli allievi finanzieri della Scuola Alpina di Predazzo della Guardia di Finanza. Inoltre sulle stesse piste, nel mese di febbraio, vengono organizzate le gare del Corpo, che richiamano autorit\u00e0 e finanzieri (che gareggiano divisi per regioni) da tutta Italia. Inoltre vengono effettuati addestramenti per gli equipaggi degli elicotteri del servizio aereo della Guardia di finanza alla Sopravvivenza in Montagna con corsi di 5 giorni, dove viene simulata la sopravvivenza a fianco di un mezzo aereo caduto in ambiente montano in condizioni meteorologiche estreme.\nCiclismo.\nIl passo Rolle \u00e8 ciclisticamente molto amato per le bellezze paesaggistiche che offre, unitamente a delle pendenze non proibitive su entrambi i versanti:\nScendendo dal Rolle verso Predazzo ci si pu\u00f2 collegare con il vicino Passo Valles deviando sulla destra dopo 6,5\u00a0km e proseguendo per 8\u00a0km.\nIl valico \u00e8 uno dei passi dolomitici storici, percorsi svariate volte dal Giro d'Italia. Fu inserito nella prima tappa dolomitica mai avvenuta, nell'edizione 1937. Nel 1962 la 14\u00aa tappa partiva da Belluno e sarebbe dovuta terminare a Moena, ma la direzione di gara concluse la frazione prematuramente in cima al Rolle a causa della neve. Nell'edizione 1978 il passo fu inserito all'ultimo momento nel percorso della 15\u00aa tappa (Treviso &gt; Canazei) insieme al Valles e al San Pellegrino, dopo che la neve aveva reso impraticabili il Falzarego e il Pordoi. \nDi seguito si riportano i passaggi effettuati durante il Giro d'Italia:"}
{"id": "261915", "revid": "2184448", "url": "https://it.wikipedia.org/wiki?curid=261915", "title": "Caracalpachi", "text": " \nI Caracalpachi (anche Caracalpacchi; Kara Kalpak; Qara-Qalpaq; e altre varianti) sono un gruppo etnico parlante la lingua karakalpaka che risiede nel Karakalpakstan) a sud-est del lago d'Aral, intorno al delta del fiume Amu Darya e ad est del deserto chiamato Kyzyl Kum (K\u0131z\u0131l Kum).\nLa parola in turco significa \"cappello nero\", in riferimento all'abbigliamento tradizionale di questa trib\u00f9. Non \u00e8 chiaro se i Caracalpachi di oggi, che parlano un dialetto turco indicato talora come cumano, siano rapportabili ai Caracalpachi (in russo, \"\u010cernije Klobuki\" ovvero berretti neri) che nel Medioevo costituivano un insieme di trib\u00f9 turche che servivano come guardie di confine per vari principati russi."}
{"id": "261918", "revid": "2091899", "url": "https://it.wikipedia.org/wiki?curid=261918", "title": "Deurbanizzazione", "text": "In sociologia ed in urbanistica, la deurbanizzazione \u00e8 un fenomeno che ha avuto origine in Italia a partire dagli anni ottanta e novanta e che consiste nello spopolamento delle citt\u00e0 da parte di masse consistenti della popolazione che si insedia in comuni limitrofi al centro urbano.\nFra le cause principali vi sono fattori antropologici ed economici; da una parte rileva la ricerca di una migliore qualit\u00e0 della vita, la cui esigenza \u00e8 resa pi\u00f9 acuta dallo scadimento delle condizioni ambientali, relazionali ed organizzative urbane. Per altro verso, la facilitazione dei collegamenti rende pi\u00f9 agevole il pendolarismo, mentre frequentemente si registra che i centri minori offrono notevoli vantaggi in termini di costo della vita.\nDal punto di vista sociale il fenomeno dell'\"esplosione delle citt\u00e0\" comporta una conversione delle aree verdi in aree cementificate, un aumento dei costi per la fornitura dei servizi (dai trasporti pubblici alla raccolta dei rifiuti fino all'assistenza sanitaria) e, soprattutto quando la mobilit\u00e0 avviene prevalentemente su veicoli a combustibile fossile, un aumento dell'inquinamento ambientale."}
{"id": "261920", "revid": "1632387", "url": "https://it.wikipedia.org/wiki?curid=261920", "title": "Xmas", "text": "Il termine Xmas o X-Mas \u00e8 una abbreviazione, di uso informale e colloquiale, o commerciale, della parola inglese \"Christmas\" (Natale). Tale abbreviazione deriva dalla parola greca \u03a7\u03a1\u0399\u03a3\u03a4\u039f\u03a3, ovvero Cristo.\nLe origini del termine.\nOriginariamente, la prima lettera di Xmas stava per \u03a7 (\"chi\") e veniva quindi pronunciata secondo la fonetica greca, ovvero come un \"[kh]\" aspirato. Con il tempo per\u00f2 il \"chi\" greco, a causa della sua somiglianza con la lettera latina \"X\", divent\u00f2 sempre pi\u00f9 simile a quest'ultima assumendone anche la pronuncia.\nI primi utilizzi diffusi dell'abbreviazione \"Xmas\" li troviamo con Bernard Ward nella Storia del Collegio St.Edumnd (pubblicato nel 1755). Una versione ancor precedente dell'abbreviazione la troviamo nel 1551, e corrispondeva a \"X'temmas\". Andando ancor pi\u00f9 indietro, intorno al 1100 troviamo il termine \"Xp\u0304es Maesse\" nella Cronaca Anglosassone.\n\"Xmas\" si trova anche in una lettera scritta da George Woodward, diplomatico britannico, nel 1753. Lord Byron utilizz\u00f2 il termine nel 1811, come anche Samuel Coleridge (1801) e Lewis Carroll (1864).\nNegli Stati Uniti, la quinta edizione del \"Dizionario Inglese Royal Standard\", pubblicato a Boston nel 1800, incluse questa abbreviazione nella sua \"lista di abbreviazioni comuni e di contrazioni delle parole\".\nNell'antica arte cristiana \u03c7 e \u03c7\u03c1 (\"Chi Rho\" - le prime due lettere della parola greca \u03a7\u03c1\u03b9\u03c3\u03c4\u03bf\u03c2, \"Christos\") costituivano il monogramma di Cristo ed erano usate come abbreviazione del nome di Cristo, come compare spesso anche nel Nuovo Testamento.\nUtilizzo.\nQuesta abbreviazione inglese di Natale non \u00e8 per\u00f2 universalmente accettata: a volte pu\u00f2 essere vista come una dissacrazione del Natale e come blando metodo per risparmiare caratteri nella scrittura di e-mail e SMS.\n\u00c8 per\u00f2 molto diffusa, tanto che molte altre parole vengono ormai abbreviate nel medesimo modo (come per esempio Xtal per Crystal)."}
{"id": "261922", "revid": "6923", "url": "https://it.wikipedia.org/wiki?curid=261922", "title": "Unione civile (ordinamento italiano)", "text": "L'unione civile \u00e8 il termine con cui nell'ordinamento italiano si indica l'istituto giuridico di diritto pubblico comportante il riconoscimento giuridico della coppia formata da persone dello stesso sesso, finalizzato a stabilirne diritti e doveri reciproci. Le coppie di persone dello stesso sesso anagrafico che accedono a questo istituto hanno gran parte dei diritti e dei doveri delle coppie sposate. L'unione civile incide sullo stato civile della persona.\nL'istituto, in vigore dal 5 giugno 2016, \u00e8 stato introdotto dall'art. 1, commi 1-35, della Legge 20 maggio 2016, n. 76, a volte chiamata legge Cirinn\u00e0 dal nome della senatrice promotrice e prima firmataria, pubblicata nella Gazzetta Ufficiale della Repubblica Italiana il 21 maggio 2016 (GU Serie Generale n.118 del 21-5-2016) e denominata \"Regolamentazione delle unioni civili tra persone dello stesso sesso e disciplina delle convivenze\".\nStoria dell'introduzione dell'unione civile nell'ordinamento italiano.\nLe proposte di legge dal 1986 al 2008.\nIn Italia tale istituto giuridico fu proposto per la prima volta nel 1986 con la \"Interparlamentare donne Comuniste\" e ad Arcigay (associazione per i diritti degli omosessuali), si incominci\u00f2 a discutere per la prima volta in ambito parlamentare di unioni civili. In particolare, furono la senatrice Ersilia Salvato e le deputate Romana Bianchi e Angela Maria Bottari a presentare alle rispettive Camere di appartenenza un disegno di legge sulle unioni civili.\nNel 1988, su insistenti pressioni di Arcigay, Agata Alma Cappiello, avvocato e parlamentare socialista, present\u00f2 la prima proposta di legge (PdL N. 2340, \"Disciplina della famiglia di fatto\", 12 febbraio 1988), mai calendarizzata, per il riconoscimento delle convivenze, riportando la dicitura \"tra persone\", prescindendo quindi dal sesso e dalla identit\u00e0 di genere.\nLa proposta Cappiello, che ebbe ampia risonanza sulla stampa (la quale, con una semplificazione giornalistica, parl\u00f2 di \"matrimonio di serie b\") adombrava il riconoscimento anche delle coppie omosessuali.\nNegli anni novanta divenne consistente il numero di proposte di legge per le unioni civili presentate sia alla Camera che al Senato, cos\u00ec come il numero di inviti del Parlamento europeo a parificare coppie gay con le eterosessuali, cos\u00ec come coppie conviventi e sposate.\nNel corso della XIII legislatura fu presentata almeno una decina di disegni di legge (da Nichi Vendola, Luigi Manconi, Gloria Buffo, Ersilia Salvato, Graziano Cioni, Antonio Soda, Luciana Sbarbati, Antonio Lisi, Anna Maria De Luca, e Mauro Paissan). Nessuno di questi disegni arriv\u00f2 mai all'ordine del giorno dei lavori delle Camere, anche per il veto espresso ed esplicito delle gerarchie cattoliche, influenti su entrambe le coalizioni.\nCi\u00f2 continu\u00f2 anche nel nuovo millennio. Nel settembre 2003 il Parlamento europeo approv\u00f2 una risoluzione sui diritti umani in Europa (conosciuta come Rapporto Sylla sul rispetto dei diritti umani nell'Unione europea) nella quale all'interno della sezione dedicata alle discriminazioni per orientamento sessuale: \"ribadisce la propria richiesta agli Stati membri di abolire qualsiasi forma di discriminazione - legislativa o de facto - di cui sono ancora vittime gli omosessuali, in particolare in materia di diritto al matrimonio e all'adozione\" e \"raccomanda agli Stati membri di riconoscere, in generale, i rapporti non coniugali fra persone sia di sesso diverso che dello stesso sesso, conferendo gli stessi diritti riconosciuti ai rapporti coniugali, oltretutto adottando le disposizioni necessarie per consentire alle coppie di esercitare il diritto alla libera circolazione nell'Unione\"\".\nNel corso della XIV legislatura, con l'attivit\u00e0 politica del deputato Franco Grillini e della militanza omosessuale, il dibattito sull'approvazione di una proposta per i Pacs trov\u00f2 un consenso trasversale. Franco Grillini, appena insediato, present\u00f2 una proposta di legge, l'8 luglio 2002 molto simile a quella firmata nella precedente legislatura dal deputato Soda, che ricalcava il matrimonio sul modello delle leggi nel frattempo approvate nei paesi di area scandinava a partire dalla Danimarca.\nUn avvenimento che diede notevole risonanza ai Pacs fu l'unione, il 21 ottobre seguente, presso il Consolato francese a Roma, tra Alessio De Giorgi e Christian Pierre Panicucci (che possiede anche la cittadinanza francese; la Francia si era dotata di una legge sul Pacs nell'ottobre 1999), imprenditori e animatori della comunit\u00e0 virtuale Gay.it su Internet, nonch\u00e9 impegnati da anni nel movimento di liberazione omosessuale italiano. Il giorno stesso Franco Grillini present\u00f2 la proposta di legge, sottoscritta da 161 parlamentari di centro sinistra.\nL'unione civile in Italia fu oggetto di un disegno di legge deliberato dal Consiglio dei ministri l'8 febbraio 2007 il quale avrebbe formalizzato il riconoscimento di tali unioni, sotto il nuovo nome di DICO - distaccandosi cos\u00ec dalle unioni di tipo francese e britannico - l'iter fu per\u00f2 interrotto dalla caduta del Governo Prodi II (e comunque non rientrava tra le priorit\u00e0 delle Camere una discussione su tale disegno di legge gi\u00e0 nella seconda parte del Governo Prodi II).\nNel corso della XVI Legislatura venne depositato alla Camera dei deputati, dai deputati Lucio Barani e Francesco De Luca e su proposta dei ministri Renato Brunetta e Gianfranco Rotondi, un disegno di legge riguardante le coppie conviventi, conosciuto con il nome di DiDoRe (DDL N. 1756, \"Disciplina dei diritti e dei doveri di reciprocit\u00e0 dei conviventi\", 8 ottobre 2008).\nDall'inizio della XVII legislatura all'approvazione della legge Cirinn\u00e0.\nCon la XVII legislatura, iniziata a marzo 2013, riprese la discussione in parlamento delle svariate proposte sulle\nunioni civili tra le persone dello stesso sesso.\nAl Senato la Commissione giustizia, in sede referente, inizi\u00f2 ad esaminare in modo congiunto i disegni di legge n. 14 - \"Disciplina delle unioni civili\", n. 197 - \"Modifica al codice civile in materia di disciplina del patto di convivenza\", n. 239 - \"Introduzione nel codice civile del contratto di convivenza e solidariet\u00e0\", n. 314 - \"Disciplina dei diritti e dei doveri di reciprocit\u00e0 dei conviventi\", n. 909 - \"Normativa sulle unioni civili e sulle unioni di mutuo aiuto\", n. 1211 - \"Modifiche al codice civile in materia di disciplina delle unioni civili e dei patti di convivenza\", n. 1231 - \"Unione civile tra persone dello stesso sesso\", n. 1316 - \"Disposizioni in materia di unioni civili\", n. 1360 - \"Regolamentazione delle unioni civili tra persone dello stesso sesso\", n. 1745 - \"Testo unico dei diritti riconosciuti ai componenti di una unione di fatto\" e n. 1763 - \"Disposizioni in materia di istituzione del registro delle stabili convivenze\". I disegni di legge in questione erano di iniziativa parlamentare; nel corso del 2014 si \u00e8 parlato di un eventuale disegno di legge in materia di iniziativa del governo Renzi ma in seguito tale ipotesi \u00e8 stata scartata.\nUna prima proposta di testo unificato dei disegni di legge all'esame congiunto della commissione giustizia del Senato fu depositata a giugno 2014 dalla senatrice Monica Cirinn\u00e0 (Pd), nominata relatrice; a questa prima proposta di testo unificato segu\u00ec una seconda proposta di testo unificato, depositata nel luglio seguente, e una terza proposta di testo unificato, depositata a marzo 2015. La terza proposta di testo unificato fu adottata il 26 marzo come testo base per il proseguimento della discussione in commissione giustizia, che procedette con la presentazione degli emendamenti al testo.\nIl testo unico avrebbe dovuto portare i medesimi benefici del matrimonio alla coppia che sottoscrive l'unione civile, ma la relatrice Cirinn\u00e0 decise successivamente di eliminare dal testo ogni riferimento al matrimonio nominando, per\u00f2, tutti gli articoli del Codice Civile che ne trattano; pertanto codesto DDL prevedeva il riconoscimento di quasi tutti i benefici riservati al matrimonio tra cui l'eredit\u00e0, la pensione di reversibilit\u00e0 e l'adozione del figlio del partner, vietando esplicitamente per\u00f2 l'adozione congiunta da parte della coppia, imitando la legge sulle unioni civili tedesca approvata nel 2001. In pi\u00f9 era previsto che l'unione civile fosse contraibile davanti all'Ufficiale dello stato civile solo da coppie dello stesso sesso.\nAl termine dei lavori della commissione parlamentare, prima dell'approdo in aula della discussione, a votare favorevolmente il testo della relatrice furono il Partito Democratico ed il Movimento 5 Stelle, mentre a votare contro furono Nuovo Centrodestra, Lega Nord e Forza Italia. L'unico astenuto fu per\u00f2 un senatore di quest'ultimo partito. In tutto vi furono 14 voti a favore, 8 contrari ed un astenuto.\nI tempi per l'esame degli emendamenti furono allungati poich\u00e9 alcuni senatori di area cattolica contrari al disegno di legge proposero un numero massiccio di modifiche a fini prettamente ostruzionistici. Oltre la met\u00e0 degli emendamenti presentati fu respinta per inammissibilit\u00e0 e durante le votazioni fu proposto di adottare la cosiddetta \"regola del canguro\", per eliminare gli \"emendamenti fotocopia\" posti dai contrari alla legge tesi ad ostruire il percorso della sua approvazione.\nIl 13 gennaio 2016 il Centro Studi Livantino, un centro di studi giuridici di matrice conservatrice, present\u00f2 un appello al Parlamento italiano affinch\u00e9 i contenuti del DDL venissero annacquati, in quanto altrimenti i diritti concessi alle coppie omosessuali sarebbero stati troppo simili a quelli del matrimonio civile, e avrebbero aperto alla adozione del configlio per le coppie omosessuali e sdoganato la surrogazione di maternit\u00e0.\nIl dibattito del nuovo DDL Cirinn\u00e0 inizi\u00f2 in Senato il 2 febbraio 2016. A pochi minuti dal primo voto dell'aula il Movimento 5 Stelle comunic\u00f2 improvvisamente la propria contrariet\u00e0 a votare la norma con lo strumento del canguro, nonostante le rassicurazioni fatte al Partito Democratico e agli attivisti LGBT nei giorni precedenti. Il Partito Democratico si vide allora costretto a richiedere la temporanea interruzione del dibattito parlamentare, rilevando un cambiamento totale delle forze politiche a sostegno della propria proposta di legge.\nIl Governo guidato dal premier Matteo Renzi, temendo che il provvedimento non raggiungesse i voti necessari con la sola attivit\u00e0 parlamentare, intervenne con forza nel dibattito e decise di accelerarne l'approvazione cercando l'accordo politico all'interno della propria maggioranza, essendo ormai sfumata l'idea del sostegno alle unioni civili da parte del Movimento 5 Stelle e di Sinistra Ecologia Libert\u00e0. \nIl 23 febbraio present\u00f2 quindi un maxi emendamento del governo che recepiva quasi integralmente il DDL Cirinn\u00e0 per l'istituzione delle unioni civili tra persone dello stesso sesso, qualificate come \"formazione sociale specifica\" con esplicito riferimento, per\u00f2, all'articolo 2 della Costituzione e non all'articolo 29 (che tratta dell'istituzione del matrimonio).\nIl nuovo testo prevedeva tutta la serie di diritti e doveri sostanzialmente identici a quelli previsti per il matrimonio, stralciando invece la possibilit\u00e0 di adozione del figlio naturale del partner (la cosiddetta \"adozione del configlio\"), cancellata in seguito al veto posto dall'ala cattolica e conservatrice della maggioranza (divenuta cruciale dopo l'abbandono del sostegno da parte del Movimento 5 Stelle e di Sinistra Ecologia Libert\u00e0) e allo stallo venutosi a verificare. Fu cancellato anche l'obbligo di fedelt\u00e0 per le parti dell'unione civile. Il testo, cos\u00ec modificato e su cui il Governo pose la questione di fiducia, fu approvato in prima lettura dal Senato nella seduta del 25 febbraio. I voti favorevoli furono 173 (Partito Democratico, Nuovo Centrodestra, Scelta Civica, il gruppo Alleanza Liberalpopolare-Autonomie dei senatori ex-Forza Italia vicini a Denis Verdini, i senatori a vita Mario Monti, Giorgio Napolitano ed Elena Cattaneo), i contrari 71 (Sinistra Ecologia Libert\u00e0, alcuni senatori dissidenti del Nuovo Centrodestra, Forza Italia, Lega Nord). Il Movimento 5 Stelle non ha partecipato al voto, confermando la propria scelta di non votare a favore o contro il provvedimento.\nIl disegno di legge pass\u00f2 all'esame della Camera il 9 maggio 2016; anche in questo caso il governo pose la questione di fiducia, evitando qualsiasi modifica rispetto al testo licenziato dal Senato, che fu approvato in via definitiva l'11 maggio con 372 voti favorevoli (Partito Democratico, Nuovo Centrodestra, Scelta Civica, Alleanza Liberalpopolare-Autonomie, Sinistra Ecologia Libert\u00e0, Partito Socialista Italiano, DeS, Centro Democratico, Minoranze linguistiche pi\u00f9 10 deputati dissidenti di Forza Italia), 51 contrari (Forza Italia, Lega Nord, Unione di Centro pi\u00f9 diversi dissidenti di Nuovo Centrodestra e DeS) e 99 astenuti (Movimento 5 Stelle e Possibile).\nLa sera dell'approvazione si tennero sit-in di festeggiamenti in diverse piazze italiane e alcuni sindaci fecero illuminare i loro Municipi con i colori della bandiera arcobaleno. Non mancarono al tempo stesso le proteste e le polemiche soprattutto da parte del mondo cattolico: la Conferenza Episcopale Italiana critic\u00f2 il ricorso al voto di fiducia, gli organizzatori della manifestazione per i diritti della famiglia tradizionale denominata \"Family Day\" e parte del centrodestra annunciarono l'avvio della raccolta firme, poi mai portata avanti, per un referendum abrogativo.\nIl disegno di legge cos\u00ec approvato dal Parlamento \u00e8 stato promulgato dal Presidente della Repubblica Italiana il 20 maggio, per essere pubblicato il giorno successivo sulla Gazzetta Ufficiale della Repubblica Italiana. La legge \u00e8 entrata quindi in vigore il 5 giugno.\nAll'indomani dell'approvazione definitiva della legge da parte del Parlamento la maggioranza degli italiani (oltre il 60%) si dichiarava favorevole alla legge, soltanto un 19% si dichiarava contrario e un 21% ammetteva di non avere un'opinione precisa al riguardo.\nContenuto.\nLa Legge del 20 maggio 2016 n. 76 si compone di un unico articolo e 69 commi. L'istituto dell'unione civile tra persone dello stesso sesso \u00e8 introdotto nella prima parte (commi 1-35); nella seconda (commi 36-65) trovano invece disciplina le convivenze di fatto. I commi 66-69 fanno una previsione degli oneri derivanti dall'attuazione dei commi dall'1 al 35 e delegano il Ministro dell'Economia e delle Finanze ad apportare eventuali variazioni di bilancio.\nCostituzione.\nDue persone maggiorenni dello stesso sesso possono costituire un'unione civile mediante dichiarazione di fronte all'ufficiale di stato civile e alla presenza di due testimoni.\nL'atto di costituzione dell'unione civile \u00e8 registrato nell'archivio dello stato civile.\nNon sono richieste dalla legge le formalit\u00e0 previste dal codice civile in merito alle pubblicazioni a differenza del matrimonio.\nDiritti e doveri reciproci.\nLe parti che costituiscono l'unione civile possono stabilire di assumere, per la durata dell'unione civile stessa, un cognome comune scegliendolo tra i loro cognomi. La parte pu\u00f2 anteporre o posporre al cognome comune il proprio cognome, se diverso, facendone dichiarazione all'ufficiale di stato civile.\nCon la costituzione dell'unione civile tra persone dello stesso sesso le parti acquistano gli stessi diritti e assumono i medesimi doveri: dall'unione civile deriva l'obbligo reciproco all\"assistenza morale e materiale\" e alla \"coabitazione,\" in base al comma 11 dell\u2019art. 1, l. n. 76/2016, che sostanzialmente riproduce il testo dell\u2019art. 143 c.c.\nEntrambe le parti sono tenute, ciascuna in relazione alle proprie sostanze e alla propria capacit\u00e0 di lavoro professionale e casalingo, a contribuire ai bisogni comuni. Le parti concordano tra loro l'indirizzo della \"vita familiare\" e fissano la \"residenza comune,\" a ciascuna delle parti spetta il potere di attuare l'indirizzo concordato.\nRegime patrimoniale.\nIl regime patrimoniale dell'unione civile tra persone dello stesso sesso, in mancanza di diversa convenzione patrimoniale, \u00e8 costituito dalla comunione dei beni. In materia di forma, modifica, simulazione e capacit\u00e0 per la stipula delle convenzioni patrimoniali si applicano gli articoli 162, 163, 164 e 166 del codice civile. Le parti non possono derogare n\u00e9 ai diritti n\u00e9 ai doveri previsti dalla legge per effetto dell'unione civile. Si applicano le disposizioni di cui alle sezioni II, III, IV, V e VI del capo VI del titolo VI del libro primo del codice civile.\nEstensione dei diritti matrimoniali.\nAll'unione civile tra persone dello stesso sesso si applicano le disposizioni di cui al titolo XIII del libro primo del codice civile, nonch\u00e9 gli articoli 116, primo comma, 146, 2647, 2653, primo comma, numero 4), e 2659 del codice civile. La legge dispone che al solo fine di garantire l'effettivit\u00e0 della tutela le disposizioni che si riferiscono al matrimonio e le disposizioni contenenti le parole \"\u00ab coniuge \u00bb\", \"\u00ab coniugi \u00bb\" o termini equivalenti, ovunque ricorrono nelle leggi, negli atti aventi forza di legge, nei regolamenti nonch\u00e9 negli atti amministrativi e nei contratti collettivi, si applicano anche ad ognuna delle parti dell'unione civile tra persone dello stesso sesso. Tale disposizione consente l'estensione alle parti dell'unione civile di tutti i diritti sociali, fiscali, patrimoniali previsti per le coppie eterosessuali sposate, compresa la reversibilit\u00e0 della pensione.\nSi applicano le disposizioni previste dal capo III e dal capo X del titolo I, dal titolo II e dal capo II e dal capo V-bis del titolo IV del libro secondo del codice civile.\nPrima della approvazione della legge Cirinn\u00e0, venivano riconosciuti alcuni diritti sociali e patrimoniali solo a poche categorie di persone:\nAdozione in casi particolari.\nLa legge esclude che si applichino alle parti dell'unione civile le disposizioni di cui alla legge 4 maggio 1983, n. 184 in materia di adozioni. Tuttavia la legge prevede espressamente che \"\"resta fermo quanto previsto e consentito in materia di adozione dalle norme vigenti\", non impedendo cos\u00ec l'evoluzione giurisprudenziale che consente la possibilit\u00e0 da parte dei tribunali di applicare le norme sull'adozione in casi particolari che dal 2007 \u00e8 ammessa anche in coppie non legate da vincolo matrimoniale e quindi anche a coppie omosessuali. L'adozione in casi particolari, ovvero l'adozione del configlio viene applicata dalla giurisprudenza nell'interesse del minore.\nPoche settimane dopo l'entrata in vigore della legge Cirinn\u00e0, la prima sezione civile della Corte di Cassazione ha confermato una sentenza della Corte d'Appello di Roma con la quale \u00e8 stata accolta la domanda di adozione di una minore proposta dalla compagna della madre, con lei convivente in modo stabile.\nCon la sentenza 12962/16, pubblicata 22 giugno 2016, ha confermato questa adozione, affermando che \"non determina in astratto un conflitto di interessi tra il genitore biologico e il minore adottando, ma richiede che l'eventuale conflitto sia accertato in concreto dal giudice\". Secondo la Cassazione, inoltre, questa adozione \"prescinde da un preesistente stato di abbandono del minore e pu\u00f2 essere ammessa semprech\u00e9, alla luce di una rigorosa indagine di fatto svolta dal giudice, realizzi effettivamente il preminente interesse del minore\"\".\nScioglimento e assegno di mantenimento.\nLa morte o la dichiarazione di morte presunta di una delle parti dell'unione civile ne determina lo \"scioglimento\". L'unione civile si scioglie altres\u00ec nei casi previsti dall'articolo 3, numero 1) e numero 2), lettere a), c), d) ed e), della legge 1\u00ba dicembre 1970, n. 898, cio\u00e8 nei casi in cui una delle due parti sia coinvolta o condannata in un procedimento penale per alcuni tipi di reati.\nIn caso di scioglimento, il componente della cessata unione civile ha diritto al mantenimento ai sensi dell\u2019art. 5 della legge sul divorzio, in forza sia del richiamo espresso contenuto nell\u2019art. 1, comma 25 della l. cit., sia della generale estensione della disciplina matrimoniale alle unioni civili contenuta nell\u2019art. 1, comma 20 della l. cit.\nApplicazione della legge sul divorzio.\nA differenza del matrimonio, non \u00e8 prevista per l'unione civile la separazione. Il procedimento di scioglimento pu\u00f2 svolgersi di fronte all'ufficiale di stato civile e non in sede giudiziale con l'accordo delle parti. Diversamente si applicano le norme sul divorzio dinanzi al Tribunale.\nL'unione civile si scioglie, quando le parti hanno manifestato anche disgiuntamente la volont\u00e0 di scioglimento dinanzi all'ufficiale dello stato civile. In tale caso la domanda di scioglimento dell'unione civile \u00e8 proposta decorsi tre mesi dalla data della manifestazione di volont\u00e0 di scioglimento dell'unione.\nSi applicano, in quanto compatibili, gli articoli 4, 5, primo comma e dal quinto all'undicesimo comma, 8, 9, 9-bis, 10, 12-bis, 12-ter, 12-quater, 12-quinquies e 12-sexies della legge 1\u00ba dicembre 1970, n. 898, nonch\u00e9 le disposizioni di cui al titolo II del libro quarto del codice di procedura civile ed agli articoli 6 e 12 del decreto-legge 12 settembre 2014, n. 132, convertito, con modificazioni dalla legge 10 novembre 2014, n. 162.\nRettificazione di attribuzione di sesso.\nLa sentenza di rettificazione di attribuzione di sesso di una parte determina lo \"scioglimento automatico\" dell'unione civile: se le parti vorranno continuare a tutelare la loro unione attraverso un istituto giuridico dovranno necessariamente accedere al matrimonio. Viceversa, la sentenza di rettificazione di attribuzione di sesso di un coniuge determina l\"automatica instaurazione dell'unione civile\" tra persone dello stesso sesso se entrambi i coniugi manifestano la volont\u00e0 di non sciogliere il matrimonio o di non cessarne gli effetti civili, senza necessit\u00e0 di costituire ex novo un'unione civile.\nCoppie dello stesso sesso sposate all'estero.\nLa legge Cirinn\u00e0 si applica alle coppie dello stesso sesso che hanno contratto all'estero matrimonio o istituto analogo alle unioni civili.\nAnche prima della Legge Cirinn\u00e0 a partire dalla Sentenza 4184/2012 della Corte di Cassazione l'ordinamento italiano prevedeva la piena esistenza e validit\u00e0 delle nozze celebrate in un paese estero, previo rispetto delle leggi locali durante la celebrazione, in quanto la Suprema Corte ha ritenuto che i matrimoni omosessuali celebrati all'estero non contrastassero pi\u00f9 con l'ordine pubblico dell'ordinamento italiano, facendo cadere l'ostacolo principale alle trascrizioni dei matrimonio omosessuali celebrati all'estero. Tuttavia la stessa sentenza in cui la Corte di Cassazione rigett\u00f2 il ricorso proposto da una coppia di cittadini italiani che, unitisi in matrimonio a L'Aia nel 2002, chiesero al Comune di Latina la trascrizione del loro atto di matrimonio., rilevava che il matrimonio omosessuale celebrato all'estero, pur esistente e valido, non poteva estendere i suoi effetti nell'ordinamento italiano, mancando una normativa che consentisse in Italia l'accesso al matrimonio o ad analogo istituto da parte di coppie formate da persone dello stesso sesso.\nUn'analoga unione celebratasi a New York nel 2012, fu invece riconosciuta valida nel 2014 dal Tribunale di Grosseto, che ordin\u00f2 al comune di Grosseto l'iscrizione nel registro dello stato civile. L'ordinanza del Tribunale di Grosseto fu comunque successivamente annullata dalla Corte d'Appello di Firenze.\nA partire dal 30/06/2014 i matrimoni celebrati all'estero tra cittadini italiani o tra un cittadino italiano e un cittadino straniero, potevano gi\u00e0 essere trascritti nei registri di stato civile del Comune di Napoli per effetto della Direttiva emanata al riguardo dal Sindaco Luigi de Magistris in data 23/06/2014.\nStato civile.\nL'unione civile incide sullo stato coniugale della persona, come previsto dall'art. 86 del codice civile e gli atti dell'unione civile o del suo scioglimento sono conservati presso il registro dello stato civile.\nSuccessione.\nIn relazione alla successione, si applica all'unione civile parte della disciplina contenuta nel libro Secondo del Codice Civile (\"Delle Successioni\", artt. 456-809).\nCon l'eccezione delle disposizioni del codice civile non richiamate espressamente e di quelle della legge sull'adozione, le disposizioni contenenti le parole \u00abconiuge\u00bb, \u00abconiugi\u00bb, \u00abmarito\u00bb e \u00abmoglie\u00bb, ovunque ricorrano nelle leggi, nei regolamenti, negli atti amministrativi e nei contratti collettivi, trovano applicazione anche alla parte della unione civile tra persone dello stesso sesso.\nPer le coppie conviventi (coppie di fatto) resta invece in vigore quanto previsto in precedenza: il convivente superstite non \u00e8 erede dell'altro, a meno che non sia nominato nel testamento.\nTra i conviventi, infatti, non esiste alcun diritto legale alla successione. Naturalmente il convivente pu\u00f2 essere nominato erede, come qualunque altra persona, per testamento. L'inconveniente di tale soluzione, per\u00f2, \u00e8 che per testamento si pu\u00f2 disporre solo di una quota del proprio patrimonio, chiamata appunto \"disponibile\". Se si hanno parenti di primo grado (cio\u00e8 figli, coniuge separato, genitori), questi hanno diritti su parte del patrimonio, e potrebbero chiedere la \"legittima\", cio\u00e8 la parte che spetta loro del patrimonio del defunto a prescindere dalla sua volont\u00e0.\nDecreti attuativi.\nEntro \"trenta\" giorni dalla data di entrata in vigore della legge con Decreto del Presidente del Consiglio dei Ministri su proposta del Ministro dell'Interno, vengono stabilite le disposizioni transitorie necessarie per la tenuta dei registri nell'archivio dello stato civile per il tempo dell'entrata in vigore dei decreti legislativi adottati dal Governo.\nEntro \"sei mesi\" dalla data di entrata in vigore della legge (entro il 5 dicembre) il governo \u00e8 delegato ad adottare uno o pi\u00f9 decreti legislativi in materia di unione civile tra persone dello stesso sesso nel rispetto dei seguenti principi e criteri direttivi:\na) adeguamento alle previsioni della presente legge delle disposizioni dell'ordinamento dello stato civile in materia di iscrizioni, trascrizioni e annotazioni (attuato dal decreto legislativo 5/2017)\nb) modifica e riordino delle norme in materia di diritto internazionale privato, prevedendo l'applicazione della disciplina dell'unione civile tra persone dello stesso sesso regolata dalle leggi italiane alle coppie formate da persone dello stesso sesso che abbiano contratto all'estero matrimonio, unione civile o altro istituto analogo (attuato dal decreto legislativo 6/2017)\nc) modificazioni ed integrazioni normative per il necessario coordinamento con la presente legge delle disposizioni contenute nelle leggi, negli atti aventi forza di legge, nei regolamenti e nei decreti. (attuato dal decreto legislativo 7/2017)\nI decreti sono stati approvati dal Consiglio dei Ministri nel novembre 2016 dal Governo Renzi. Dopo aver ottenuto il parere favorevole delle Commissioni Affari Costituzionali e Bilancio di Camera e Senato, i decreti sono stati approvati in via definitiva dal Governo Gentiloni.\nDecreto provvisorio e formulario.\nCon il Decreto del Presidente del Consiglio dei Ministri 23 luglio 2016 n. 144 pubblicato in Gazzetta Ufficiale il 28 luglio 2016 ed entrato in vigore il 29 luglio 2016 vengono stabilite le modalit\u00e0 di celebrazione dell'unione civile e di tenuta dei registri delle unioni civili provvisori, lo stesso giorno \u00e8 entrato in vigore il Decreto del Ministero dell'Interno 28 luglio 2016 recante le formule per gli adempimenti dello stato civile in materia di unioni civili tra persone dello stesso sesso. Entrambi i decreti sono rimasti in vigore fino all'entrata in vigore dei decreti legislativi previsti dalla legge 76/2016 di cui sopra.\nAnche prima dell'entrata in vigore del decreto attuativo provvisorio (29 luglio 2016) i comuni hanno scelto in casi di emergenza di celebrare unioni civili in quanto la legge era in vigore dal 5 giugno 2016, come nel caso della prima unione civile celebrata a Milano tra due donne, di cui una malata terminale scomparsa due giorni dopo la celebrazione.\nLa prima unione civile gay celebrata in Italia, per effetto della legge 76/2016, \u00e8 quella di Giovanni Giovannini e Gianluca Zoffoli che ha deciso, inoltre, con l'atto di unione di prendere anche il cognome del suo compagno: Giovannini. Celebrata nella sala del Consiglio del comune di Lugo dal sindaco Davide Ranalli il 24 giugno 2016 e registrata ufficialmente nei registri delle unioni civili e dei matrimoni - Parte II - Serie C in data 5 luglio 2016 .\nLa prima unione civile celebrata in Italia fra due donne \u00e8 quella di Elena Vanni e Deborah Piccinini celebrata nel comune di Castel San Pietro Terme dal sindaco Fausto Tinti il 23 luglio 2016 a poco pi\u00f9 di 24 anni dalla prima celebrazione simbolica avvenuta in Italia il 27 giugno 1992 a Milano\nLa prima unione civile celebrata in vigenza dei decreti attuativi e quindi celebrata formalmente nel pieno rispetto di tutte le norme vigenti \u00e8 quella celebrata a Reggio nell'Emilia tra lo scrittore Piergiorgio Paterlini e Marco Sotgiu.\nCircolare attuativa sulle convivenze.\nCon la circolare n.7 il Ministero dell'Interno ha chiarificato che in merito alla seconda parte della legge relativa alle convivenze \"l'attivit\u00e0 degli uffici anagrafici riguarder\u00e0, quindi, l'iscrizione delle convivenze di fatto, la registrazione dell'eventuale contratto di convivenza, ed il rilascio delle relative certificazioni\".\nLa circolare dispone che \"l'iscrizione delle convivenze di fatto dovr\u00e0 essere eseguita secondo le procedure gi\u00e0 previste e disciplinate dall'ordinamento anagrafico ed, in particolare, dagli artt. 4 e 13, D.P.R. n. 223/1989, come espressamente richiamati dal comma 37 dell'art. 1 della legge n. 76/2016\".\nIn merito al contratto di convivenza specifica che \"la registrazione del contratto di convivenza costituisce invece un adempimento nuovo, che l'ordinamento ha configurato quale base giuridica della opponibilit\u00e0 del contratto ai terzi. In particolare l'ufficiale di anagrafe del comune di residenza dei conviventi, ricevuta copia del contratto di convivenza, trasmessa dal professionista, dovr\u00e0 tempestivamente procedere: 1) a registrare, nella scheda di famiglia dei conviventi oltre che nelle schede individuali, la data e il luogo di stipula, la data e gli estremi della comunicazione da parte del professionista; 2) ad assicurare la conservazione agli atti dell'ufficio della copia del contratto. Anche la successiva risoluzione del contratto di convivenza dovr\u00e0 essere registrata - nella scheda di famiglia dei conviventi, oltre che nelle schede individuali - mediante indicazione della data e del luogo della risoluzione, della causa e degli estremi della notifica, da parte del professionista, o della comunicazione, da parte dell'ufficiale dello stato civile. Alla registrazione della risoluzione l'ufficiale dovr\u00e0 procedere nei casi in cui riceva uno dei seguenti atti: - notifica da parte del professionista dell'intervenuta risoluzione per accordo delle parti (comma 59, lettera a, in combinato disposto con il comma 51); - notifica da parte del professionista dell'intervenuta risoluzione per recesso unilaterale di una parte (comma 59, lettera b, in combinato disposto con il comma 61). comunicazione dell'ufficio di stato civile riguardante il matrimonio o l'unione civile tra i conviventi o tra uno dei conviventi ed altra persona (comma 59, lettera c, in combinato disposto con l'art. 12 del regolamento anagrafico); notifica da parte del professionista dell'intervenuta risoluzione per morte di una parte (comma 59, lettera d, in combinato disposto con il comma 63)\".\nInfine la stessa circolare conclude che \"in ordine, infine, alle certificazioni anagrafiche - che dovranno contenere i dati contrattuali registrati nelle schede, come sopra evidenziati - si richiama l'attenzione sul trattamento dei dati personali contenuti nelle stesse che, come contemplato nel comma 55, deve avvenire conformemente alla normativa prevista dal decreto legislativo n. 196/2003 (codice della privacy), garantendo il rispetto della dignit\u00e0 degli appartenenti al contratto di convivenza\".\nIniziative di enti locali e di aziende private prima della Legge Cirinn\u00e0.\nI registri delle unioni civili.\nIl movimento LGBT, per sollecitare l'approvazione di una legge nazionale sulle unioni civili, dagli anni novanta, ha chiesto in diverse citt\u00e0 italiane l'istituzione a livello comunale di registri anagrafici delle unioni civili.\nPer una coppia, gay o meno, la registrazione anagrafica della convivenza avrebbe assunto solo un significato simbolico, a meno che il singolo Comune non decidesse di aggiungere al valore simbolico dell'unione diritti reali (ad esempio, accesso agli alloggi popolari).\nIl primo comune a dotarsi di un registro, con una delibera del 21 ottobre 1993, fu Empoli; tuttavia il Co.Re.Co, il Comitato regionale di controllo, bocci\u00f2 nemmeno un mese dopo la delibera comunale. Solo nel 2001 il TAR della Toscana ha accolto il ricorso del Comune di Empoli contro la sentenza del Co.Re.Co, dando ufficialmente il via libera a quel registro.\nCon deliberazione di Giunta Comunale di Napoli n. 451 del 07/06/2012 \u00e8 stata definita l'organizzazione e la disciplina per l'iscrizione e la cancellazione nel registro amministrativo delle Unioni Civili. Napoli, con il sindaco Luigi de Magistris, e grazie al supporto del Coordinamento Campania Rainbow e del tavolo permanente LGBT del Comune di Napoli, risulta essere il primo grande Comune italiano ad attuare il Registro delle Unioni Civili.\nIl 20 luglio 2012 a Cagliari con delibera della Giunta Comunale n. 140 venne istituito il Registro delle Unioni di fatto e Convivenze, come previsto dal programma elettorale di Massimo Zedda e il seguente 27 luglio 2012 venne istituito a Milano il registro delle unioni civili, come previsto dal programma elettorale di Giuliano Pisapia.\nNel luglio del 2013 diventa operativo il registro delle unioni civili del comune di Palermo, che permette la parit\u00e0 di accesso delle coppie iscritte al registro ai servizi comunali rispetto alle coppie sposate.. \nLe regioni e le unioni civili.\nPrima del 2016, oltre ai comuni anche alcune regioni italiane hanno approvato statuti che contenevano segnali di apertura per una legge sulle unioni civili, anche omosessuali.\nTra le prime regioni a dotarsi di uno statuto c'\u00e8 stata la Calabria, il 6 luglio 2004.\nUn articolo di tale statuto sostiene il \"\"riconoscimento delle formazioni sociali, culturali, economiche e politiche nelle quali la personalit\u00e0 umana, promuovendo il libero svolgimento delle loro funzioni ed attivit\u00e0\". Il riferimento alle nuove famiglie, per quanto velato, \u00e8 chiaro.\nMaggiore \u00e8 la chiarezza nello statuto della Toscana, approvato il 19 luglio 2004, che \"tutela la valorizzazione della famiglia fondata sul matrimonio\" e che, tra le finalit\u00e0 prioritarie della regione, individua \"il riconoscimento delle altre forme di convivenza\" rifiutando \"ogni forma di xenofobia e di discriminazione legata all'etnia, all'orientamento sessuale\".\nAnche lo Statuto dell'Umbria, approvato il 2 settembre 2004 \u00e8 favorevole alle unioni civili. La regione riconosce \"i diritti della famiglia e adotta ogni misura idonea a favorire l'adempimento dei compiti che la Costituzione le affida\" e \"tutela altres\u00ec forme di convivenza\".\nL'Emilia-Romagna, infine, il 14 settembre 2004, ha riconosciuto l'importanza \"delle formazioni sociali attraverso le quali si esprime e si sviluppa la dignit\u00e0 della persona e, in questo quadro, lo specifico ruolo sociale proprio della famiglia, promuovendo le condizioni per il suo efficace svolgimento\".\nLa maggior parte degli statuti si rif\u00e0 alla Carta dei diritti fondamentali dell'Unione europea che all'articolo 9 sancisce, tra i diritti fondamentali della persona, il \"Diritto di sposarsi e di costituire una famiglia\".\nL'apertura alle nuove famiglie negli Statuti regionali \u00e8 stata oggetto di un conflitto tra istituzioni. Il Governo della XIV legislatura (2001-2006), di centro-destra, ha impugnato lo Statuto della Toscana, dell'Umbria e dell'Emilia-Romagna, facendo ricorso alla Corte Costituzionale contestando \"profili di illegittimit\u00e0 costituzionale per talune disposizioni\"\".\nLa Corte Costituzionale ha respinto sia il ricorso contro l'Umbria che quello contro la Toscana.\nAziende private e a partecipazione pubblica.\nPur non essendo riconosciuto in Italia il congedo matrimoniale per le coppie omosessuali sposate all'estero sono molte le aziende pubbliche e private che lo riconoscono.\nNel marzo 2015 l'ATAC, la municipalizzata dei trasporti romani, ha concesso 15 giorni di congedo matrimoniale all'autista gay dopo l'iscrizione nel registro delle coppie di fatto in Campidoglio: era successo anche a Palermo pochi mesi prima, stessa situazione. L'Alma Mater Studiorum - Universit\u00e0 di Bologna ha fatto altrettanto con tre diversi docenti.\nIn seguito \u00e8 stato il Massimo di Palermo ad accordare, primo teatro in Italia, permessi matrimoniali ai suoi dipendenti, per nozze o unioni civili. \u00c8 una pratica ormai consolidata in DHL (qui basta il certificato di convivenza rilasciato dal comune, anche in assenza di registro), Ikea (che prevede pure permessi familiari per occuparsi dei figli non biologici, basta il certificato anagrafico di convivenza), Servizi Italia e Call &amp; Call, Telecom e Intesa Sanpaolo.\nNel novembre del 2015 anche la multinazionale Synlab ha firmato un accordo sindacale che prevede permessi per decesso o grave infermit\u00e0 del partner, aspettativa per gravi motivi familiari, congedo matrimoniale. L'accordo, per\u00f2, \u00e8 stato firmato solo dai sindacati autonomi Cobas e Cub, ma non da Cgil e Cisl. La Cisl si sarebbe sfilata affermando che: \u00abCon tutti i problemi che abbiamo in questo momento, non sembrava un argomento prioritario. Preferiamo attendere una legge nazionale alla quale ispirarci\u00bb. Anche la Cgil pur mostrando inizialmente adesione all'iniziativa, poi i delegati si sono defilati. Alla domanda perch\u00e9 la Cgil si \u00e8 tirata indietro, i responsabili hanno accusato \u00abl'azienda di aver dato un'accelerazione improvvisa e incomprensibile alla trattativa\u00bb.\nParlamentari e giornalisti.\nNel 1990 \u00e8 stata votata una legge per i soli parlamentari che prevede l'estensione dell'assistenza sanitaria per i partner conviventi \"more uxorio\" da almeno tre anni. La legge cos\u00ec tratta i conviventi come legittimi sposi (Regolamento di assistenza sanitaria integrativa dei Deputati, art. 2, lettera \"d\"). Ultimamente ai partner di fatto \u00e8 stato riconosciuto anche la reversibilit\u00e0 della pensione. Tale vitalizio \u00e8 riconosciuto anche al partner di fatto dei consiglieri regionali.Anche i giornalisti che iscrivono il/la partner convivente alla Casagit possono beneficiare dell'assistenza sanitaria a pagamento nella stessa forma dei coniugi dei giornalisti.\nIl contratto di convivenza.\nIl 2 dicembre 2013, quando la situazione legislativa risultava molto lacunosa, il Consiglio del notariato approv\u00f2 l'adozione dei contratti di convivenza, con i quali si sfruttavano i buchi legislativi dell'ordinamento italiano per dare una tutela minima ad una coppia di fatto che non pu\u00f2 contrarre matrimonio n\u00e9 vedeva il proprio matrimonio riconosciuto dallo Stato Italiano. I vantaggi che se ne ricavavano erano tendenzialmente pochi e di natura strettamente economica. Tali contratti potevano essere stipulati rivolgendosi ad un qualsiasi notaio.\nPareri, risoluzioni e sentenze fino al 2015.\nLa giurisprudenza, anche prima di una legge specifica era orientata a ricomprendere la coppia di fatto, anche omosessuale, quale \"formazione sociale\", nell'alveo delle tutele previste all'articolo 2 della Costituzione italiana secondo cui la Repubblica riconosce e garantisce i diritti inviolabili dell'uomo, sia come singolo sia nelle formazioni sociali ove si svolge la sua personalit\u00e0.\nDecisione del 17 settembre 2009 del Garante della privacy.\nIl Garante della privacy, nel 2009, ha riconosciuto il diritto del convivente a richiedere copia della cartella clinica del/la compagno/a deceduto/a, nonostante l'opposizione degli eredi.\nSentenza 138/2010 della Corte costituzionale.\nInterpellata in merito alla costituzionalit\u00e0 di alcuni articoli del Codice Civile che, di fatto, a causa della terminologia utilizzata, impediscono il matrimonio tra individui dello stesso sesso, la Corte costituzionale ha emesso una sentenza nella quale le unioni civili sono chiaramente chiamate in causa. Dichiarando inammissibili e non fondati i due ricorsi sollevati dal Tribunale di Venezia e dalla Corte d'appello di Trento (fine dei quali era il riconoscimento del matrimonio civile tra individui dello stesso sesso) la Consulta ha chiarito alcune questioni legate a tale argomento. Avendo definito, da parte del legislatore, la mancanza dell'obbligo di estendere alle coppie omosessuali la possibilit\u00e0 di accedere all'istituto del matrimonio (lasciando quindi discrezionalit\u00e0 al parlamento su questo punto) la Consulta ha affermato che, nonostante ci\u00f2, le coppie omosessuali devono comunque vedere soddisfatta l'aspirazione all'accesso a determinati diritti. Cos\u00ec, i giudici, spiegano il concetto:\n\"\"L'art. 2 Cost. dispone che la Repubblica riconosce e garantisce i diritti inviolabili dell'uomo, sia come singolo sia nelle formazioni sociali ove si svolge la sua personalit\u00e0 e richiede l'adempimento dei doveri inderogabili di solidariet\u00e0 politica, economica e sociale. Orbene, per formazione sociale deve intendersi ogni forma di comunit\u00e0, semplice o complessa, idonea a consentire e favorire il libero sviluppo della persona nella vita di relazione, nel contesto di una valorizzazione del modello pluralistico. In tale nozione \u00e8 da annoverare anche l'unione omosessuale, intesa come stabile convivenza tra due persone dello stesso sesso, cui spetta il diritto fondamentale di vivere liberamente una condizione di coppia, ottenendone \u2013 nei tempi, nei modi e nei limiti stabiliti dalla legge \u2013 il riconoscimento giuridico con i connessi diritti e doveri\".\"\nEscludendo che la realizzazione di tali aspirazioni \"possa essere realizzata soltanto attraverso una equiparazione delle unioni omosessuali al matrimonio\" i giudici invitano ad esaminare le legislazioni dei Paesi che finora hanno riconosciuto le unioni suddette. Al tempo in cui \u00e8 stata emessa la sentenza, la maggioranza dei Paesi dell'Europa occidentale non consentiva alle coppie dello stesso sesso di accedere al matrimonio e prevedeva svariate disparit\u00e0 di trattamento legale tra coppie di sesso diverso unite in matrimonio e coppie dello stesso sesso riconosciute tramite varie forme di unioni civili. La Francia, ad esempio, ancora consentiva il matrimonio alle sole coppie di sesso diverso e riconosceva le coppie dello stesso sesso unicamente tramite il patto civile di solidariet\u00e0 e il concubinage, che comportavano un trattamento legale piuttosto diverso da quello spettante ai coniugi; la Germania all'epoca non prevedeva per le coppie dello stesso sesso in unione registrata parit\u00e0 di trattamento legale rispetto ai coniugi n\u00e9 in materia fiscale n\u00e9 in materia di prerogative quali l'adozione del figlio adottivo del partner.\nRisoluzione del 13 marzo 2012 del Parlamento europeo.\nIl 13 marzo 2012 il Parlamento europeo ha votato a maggioranza una risoluzione, secondo la quale gli Stati membri dell'Unione europea (fra cui ovviamente l'Italia) non devono dare al concetto di famiglia \"definizioni restrittive\" allo scopo di negare protezione alle coppie omosessuali e ai loro figli.\nImmediatamente dopo, il 15 marzo 2012, e quindi senza appoggiarsi sulla Risoluzione, ma arrivando indipendentemente a conclusioni simili, la Corte di cassazione italiana depositava una sentenza molto importante sul tema, la n. 4184/2012.\nSentenza 4184/2012 della Corte di Cassazione.\nLa Corte di Cassazione, con sentenza n. 4184/2012, depositata il 15 marzo 2012, ha affermato che, in alcune specifiche situazioni, le coppie omosessuali hanno il pieno diritto di rivolgersi al giudice per far valere il diritto ad un trattamento omogeneo a quello assicurato dalla legge alla coppia coniugata.\nNella stessa pronuncia si afferma che i componenti della coppia omosessuale, a prescindere dall'intervento del legislatore in materia, sono titolari del diritto alla vita familiare, del diritto inviolabile di vivere liberamente una condizione di coppia e del diritto alla tutela giurisdizionale di specifiche situazioni.\nLa Corte ha inoltre precisato che la differenza di sesso non \u00e8 pi\u00f9 da considerare quale elemento naturalistico del matrimonio.\nSecondo la massima (cio\u00e8 il riassunto ufficiale) della sentenza il matrimonio contratto all'estero non \u00e8 trascrivibile nei registri dello stato civile italiano. Tuttavia, esso pu\u00f2 produrre effetti anche in Italia, quali il sorgere del diritto della coppia gay alla vita familiare e all'unit\u00e0 della coppia.\nPi\u00f9 precisamente, nelle motivazioni della sentenza i Giudici della Suprema Corte hanno affermato espressamente che: \"\"i componenti della coppia omosessuale, conviventi in stabile relazione di fatto, se - secondo la legislazione italiana - non possono far valere n\u00e9 il diritto a contrarre matrimonio n\u00e9 il diritto alla trascrizione del matrimonio contratto all'estero, tuttavia - a prescindere dall'intervento del legislatore in materia - quali titolari del diritto alla \"vita familiare\" e nell'esercizio del diritto inviolabile di vivere liberamente una condizione di coppia e del diritto alla tutela giurisdizionale di specifiche situazioni, segnatamente alla tutela di altri diritti fondamentali, possono adire i giudici comuni per far valere, in presenza appunto di \"specifiche situazioni\", il diritto ad un trattamento omogeneo a quello assicurato dalla legge alla coppia coniugata e, in tale sede, eventualmente sollevare le conferenti eccezioni di illegittimit\u00e0 costituzionale delle disposizioni delle leggi vigenti, applicabili nelle singole fattispecie, in quanto ovvero nella parte in cui non assicurino detto trattamento, per assunta violazione delle pertinenti norme costituzionali e/o del principio di ragionevolezza\"\".\nLa I Sezione civile del Tribunale di Reggio Emilia si \u00e8 spinta oltre. In una recente sentenza, ha affrontato il problema della definizione di \"coniuge\" ai fini del diritto al permesso di soggiorno. Giudicando il caso di un italiano sposato con cittadino extracomunitario in Spagna ha sancito che \"il termine coniuge non pu\u00f2 essere interpretato secondo la normativa italiana\", ma secondo il diritto comunitario. E quindi ha riconosciuto, ai fini del permesso di soggiorno, il matrimonio contratto in Spagna da due uomini, l'uno italiano, l'altro extracomunitario (nel caso, uruguayano). Al giovane uruguayano \u00e8 stato concesso, in base a tale sentenza, il permesso di soggiorno. \u00c8 la prima volta in Italia. Per essere pi\u00f9 precisi, il Tribunale, come la Cassazione nella sentenza di cui sopra, non ha riconosciuto il matrimonio, ma, sulla base di tale atto, il diritto della coppia gay ad avere una vita familiare in Italia.\nSentenza C-267/12 della Corte di giustizia dell'Unione europea.\nNel dicembre 2013 la Corte di giustizia dell'Unione europea ha stabilito che il congedo matrimoniale deve essere concesso anche alle coppie omosessuali che abbiano contratto un Pacs.\nLa sentenza depositata dai giudici di Lussemburgo (causa C\u2013267/12) riguarda un cittadino francese che ha fatto causa al suo datore di lavoro (il Credit Agricole mutuel) prima della legge che in Francia ha regolamentato le nozze omosessuali. La vicenda era alla fine approdata alla Corte di Cassazione francese che a sua volta ha girato la questione alla Corte UE. E qui gli \u00e8 stato riconosciuto il diritto di usufruire del congedo matrimoniale e del premio previsto dal contratto collettivo nazionale del Cr\u00e9dit Agricole.\nCausa la funzione nomofilattica in ambito comunitario della Corte europea, tale sentenza costituisce un criterio orientatore della giurisprudenza in tutti gli Stati dell'Unione europea in cui il matrimonio \u00e8 precluso alle coppie omosessuali e nei quali per\u00f2 vige il sistema dei Patti civili di solidariet\u00e0 o le unioni civili; tuttavia, nel 2015, in Italia l'azienda Sanitaria di Bressanone ha rifiutato la possibilit\u00e0 di concedere il congedo matrimoniale ad una coppia gay (un italiano ed un austriaco) sposata regolarmente in Austria.\nSentenza 170/2014 della Corte costituzionale.\nL'11 giugno 2014 la Corte Costituzionale ha emesso una sentenza in cui le unioni civili sono ancora chiamate in causa. La Corte ha infatti dichiarato incostituzionali le norme dell'ordinamento italiano che disciplinano l'automatico scioglimento del matrimonio in seguito al cambiamento di sesso di uno dei coniugi laddove non consentono ai coniugi stessi, dopo lo scioglimento del matrimonio, di mantenere in vita un rapporto di coppia giuridicamente regolato con altra forma di convivenza registrata, che tuteli adeguatamente i diritti ed obblighi della coppia medesima, con le modalit\u00e0 da statuirsi dal legislatore.\nDalla sentenza: \n\"\"La Corte Costituzionale [...] dichiara l'illegittimit\u00e0 costituzionale degli artt. 2 e 4 della legge 14 aprile 1982, n. 164 (Norme in materia di rettificazione di attribuzione di sesso), nella parte in cui non prevedono che la sentenza di rettificazione dell'attribuzione di sesso di uno dei coniugi, che provoca lo scioglimento del matrimonio o la cessazione degli effetti civili conseguenti alla trascrizione del matrimonio, consenta, comunque, ove entrambi lo richiedano, di mantenere in vita un rapporto di coppia giuridicamente regolato con altra forma di convivenza registrata, che tuteli adeguatamente i diritti ed obblighi della coppia medesima, con le modalit\u00e0 da statuirsi dal legislatore\"\nNella sentenza si legge anche: \n\"Sar\u00e0, quindi, compito del legislatore introdurre una forma alternativa (e diversa dal matrimonio) che consenta ai due coniugi di evitare il passaggio da uno stato di massima protezione giuridica ad una condizione, su tal piano, di assoluta indeterminatezza. E tal compito il legislatore \u00e8 chiamato ad assolvere con la massima sollecitudine per superare la rilevata condizione di illegittimit\u00e0 della disciplina in esame per il profilo dell'attuale deficit di tutela dei diritti dei soggetti in essa coinvolti.\"\"\nSentenza del 21 luglio 2015 Corte europea dei diritti dell'uomo.\nL'Italia \u00e8 stata condannata nel 2015 dalla Corte europea dei diritti dell'uomo (Caso \"Oliari ed altri contro Italia\") per la violazione dell'art. 8 della Convenzione dei diritti dell'uomo che sancisce il diritto alla vita privata e familiare, tra cui pu\u00f2 essere ricompresa una relazione affettiva tra persone dello stesso sesso protetta dall'ordinamento anche non necessariamente mediante l'istituto matrimoniale. L'art. 12 della Convenzione non esclude che gli Stati estendano il modello matrimoniale anche alle persone dello stesso sesso, tuttavia non prevede nessun obbligo in tal senso. Il legislatore italiano ha infatti scelto la strada di un nuovo istituto giuridico analogo al matrimonio per le coppie formate da persone dello stesso sesso.\nRisvolti.\nSecondo i dati ISTAT al 1\u00ba gennaio 2018 le persone residenti in Italia unite civilmente erano circa 13.300, di cui il 68.3% di sesso maschile, ripartite tra Nord (56.8%), Centro (31.5%) e Sud (11.7%). L'et\u00e0 media stimata delle persone in questione fu di 49,5 anni per gli uomini e di 45,9 anni per le donne.\nDopo 2 anni dall'emanazione della legge sono state 8.506 le coppie omosessuali che si sono unite civilmente.\nCollegamenti esterni.\n. Diverse letture della sentenza e testo completo del pronunciamento."}
{"id": "261923", "revid": "125116503", "url": "https://it.wikipedia.org/wiki?curid=261923", "title": "Archaea", "text": "Gli arch\u00e8i o arch\u00e8obatteri, nome scientifico Archaea (dal greco antico \u1f00\u03c1\u03c7\u03b1\u1fd6\u03b1, cio\u00e8 antico) o Archaeobacteria che significa \"batteri antichi\", sono una suddivisione sistematica della vita cellulare. Possono considerarsi regno o dominio a seconda degli schemi classificativi, ma mostrano strutture biochimiche tali da considerarsi un ramo basilare, presto distaccatosi dalle altre forme dei viventi. Nonostante il nome attribuito a questo taxon, gli archaea non sono i procarioti pi\u00f9 antichi mai apparsi sulla Terra, ma sono stati preceduti dagli eubatteri.\nEssendo costituiti da singole cellule mancanti di nucleo, per forma e dimensioni molto simili ai batteri, sono stati in passato classificati assieme ad essi, come procarioti o monere. Originariamente furono ritrovati negli ambienti pi\u00f9 estremi, ma successivamente sono stati trovati in tutti gli habitat, compreso l'intestino umano, nel caso del Methanobrevibacter smithii.\nNonostante non sia del tutto sicura la filogenesi del gruppo, gli archei sono quindi (insieme agli eucarioti e agli eubatteri) uno dei tre fondamentali gruppi degli esseri viventi nella classificazione di Woese. Tesi recenti propongono di considerare Archea ed Eukaryota un unico regno, contrapposto ai Bacteria, in quanto all'origine degli eucarioti vi sarebbe l'endosimbiosi mitocondriale..\nStoria.\nNel 1977, Carl Woese e George Fox dell'universit\u00e0 dell'Illinois condussero un'analisi filogenetica comparativa, basata sulle sequenze del DNA e dell'RNA della piccola subunit\u00e0 ribosomiale (subunit\u00e0 16S), che permise la distinzione dei procarioti in due diversi domini: \"Eubacteria\" e \"Archaebacteria\", modificati poi nel 1990 in \"Bacteria\" e \"Archaea\".\nIn seguito, Thomas Cavalier-Smith propose (tra il 2002 e il 2004) una classificazione alternativa in base alla quale tutti i batteri discendono da organismi gram-negativi, dotati di una seconda membrana nella parete cellulare. Da questi sarebbero derivati innanzitutto i batteri gram-positivi, dotati di una singola membrana cellulare, e solo da questi gli archei e gli eucarioti. In base a questa controversa classificazione Archaea e Bacteria verrebbero riuniti di nuovo in un unico dominio, quello dei Prokaryota.\nSuccessivamente e negli anni pi\u00f9 recenti, alla luce di nuove analisi di genomi e proteomi, \u00e8 stata aumentata l'importanza della distinzione tra Archaea e Bacteria rintracciando negli Archea caratteristiche che li ipotizzano all'origine della nascita delle cellule eucariote, il dominio della vita che include tutti gli organismi multicellulari complessi\nEvoluzione e classificazione.\nLa filogenesi e la relazione evolutiva tra archaea, batteri ed eucarioti rimane non chiarita completamente. A parte le differenze nella struttura delle cellule, nelle funzioni molti fattori di tipo genetico accomunano archaea ed eucarioti. Fattori di complicazione sono la constatazione che il rapporto tra eucarioti e il phylum Euryarchaeota (archaea) \u00e8 pi\u00f9 stretto del rapporto tra Euryarchaeota e il phylum Crenarchaeota (archaea) nonch\u00e9 la presenza di archaea-geni in alcuni batteri, come \"Thermotoga maritima\", per trasferimento orizzontale di geni.\nL'ipotesi principale \u00e8 l'endosimbiosi, cio\u00e8 che l'antenato degli eucarioti si sia discostato anticipatamente da archaea, e che gli eucarioti originino attraverso la fusione di un archaea e un eubacterio, che ne diventano rispettivamente il nucleo e il citoplasma: questa spiegazione \u00e8 l'unica plausibile e considerata un fatto verificato dalla comunit\u00e0 scientifica.\nTrascrizione e traduzione in archaea assomigliano agli analoghi processi negli eucarioti pi\u00f9 che nei batteri, per il comportamento della archaea-RNA polimerasi e dei ribosomi molto simile a quello dei loro equivalenti negli eucarioti. Anche se gli archaea hanno un solo tipo di RNA polimerasi, la sua struttura e funzione nella trascrizione sembra essere vicina a quella della RNA polimerasi II degli eucarioti, dove i fattori di trascrizione generali dirigono il legame della RNA polimerasi al promotore di un gene. Tuttavia, altri fattori di trascrizione archaea sono pi\u00f9 vicini a quelli trovati nei batteri. La modifica post-trascrizionale \u00e8 pi\u00f9 semplice di quanto lo sia negli eucarioti, poich\u00e9 la maggior parte dei geni archaea hanno assenza di introni, anche se ci sono molti introni nei geni per t-RNA e r-RNA, e possono osservarsi introni in alcuni geni che codificano proteine .\nIn base all'analisi del DNA, gli archaea sono raggruppati in tre phylum: Crenarchaeota, Euryarchaeota e Korarchaeota. Gli Euryarcheota sono i meglio conosciuti ed includono i metanoproduttori e gli alofili. I Crenarcheota comprendono microrganismi termofili, mentre i Korarchaeota sono ancora poco noti, poich\u00e9 di loro si conosce soltanto il DNA, ma nessun microrganismo \u00e8 stato finora isolato. Il phylum Nanoarchaeota \u00e8 stato creato come tentativo per descrivere alcune specie peculiari come la \"Nanoarchea equitans.\"\nHabitat.\nSebbene siano presenti in ambienti pi\u00f9 ospitali, come il plancton, gli archei sono gli abitanti degli ambienti pi\u00f9 estremi e inospitali della Terra. I termofili possono svilupparsi a temperature ben superiori ai 100\u00a0\u00b0C, gli psicrofili a quelle inferiori a -10\u00a0\u00b0C, mentre gli acidofili e gli alcalofili crescono rispettivamente in ambienti estremamente acidi o alcalini; infine gli alofili prediligono ambienti a elevatissima salinit\u00e0, con concentrazioni di NaCl anche di 6 mol/L.\nCaratteristiche degli archea.\nPur mantenendo le caratteristiche dei procarioti (assenza di un nucleo distinto e di organuli citoplasmatici rivestiti da membrane, strutture di rivestimento pi\u00f9 complesse rispetto alla cellula eucariote), date le condizioni estreme in cui possono svilupparsi, gli archei presentano una composizione biochimica unica delle loro strutture di rivestimento, che conferisce loro una notevole impermeabilit\u00e0 e che li differenzia sia dai batteri che dagli eucarioti.\nLa parete cellulare degli archei \u00e8 composta da proteine, polisaccaridi o molecole di pseudopeptidoglicano, che al posto dell'acido muramico contengono acido talosaminuronico, mentre mancano i D-aminoacidi caratteristici dei batteri.\nGli archei sono caratterizzati da una membrana citoplasmatica, in cui i diacil-fosfogliceridi (che rappresentano l'impalcatura fondamentale delle membrane degli eucarioti e dei batteri) sono sostituiti da lipidi contenenti glicerolo e isoprenoidi. A differenza dei diacil-fosfogliceridi, nei quali il glicerolo \u00e8 unito con legami estere a due acidi grassi, negli archeobatteri il glicerolo \u00e8 unito con legame etereo a due isoprenoidi.\nGli isoprenoidi sono lipidi costituiti da unit\u00e0 ripetute di 5 atomi di carbonio (isoprene), che formano lunghe catene sature. I pi\u00f9 frequenti isoprenoidi negli archeobatteri sono il fitanolo (C20) e il bifitanolo (C40).\nSi riconoscono due tipi fondamentali di lipidi: i glicerol-di-eteri o di-fitanil-glicerol-dieteri (detti archeolipidi), che formano tipiche membrane a doppio strato, con un foglietto lipidico esterno ed un foglietto interno, simili a quelle degli altri due regni; i glicerol-tetra-eteri o di-bifitanil-di-glicerol-tetraeteri, (caldarcheolipidi) in cui entrambe le estremit\u00e0 delle molecole degli isoprenoidi sono legate ad una molecola di glicerolo. I glicerol-tetra-eteri formano, caso unico tra gli esseri viventi, membrane monostrato, costituite da un unico foglietto, composto da una parte idrofobica interna, rappresentata dalle catene idrocarboniose degli isoprenoidi, e da una parte idrofila, a contatto con gli ambienti acquosi intra- ed extracellulare, rappresentata dalle molecole di glicerolo. Poich\u00e9 gli isoprenoidi dei glicerol-tetra-eteri sono costituiti da bifitanolo, lo spessore delle membrane monostrato si mantiene simile a quello delle membrane a doppio strato.\nLa maggioranza dei glicerol-tetra-eteri contengono ad una estremit\u00e0 uno o pi\u00f9 residui glucidici legati al glicerolo (di solito l'estremit\u00e0 extracellulare) e all'altra estremit\u00e0 un gruppo fosfato esterificato a un'altra molecola di glicerolo (di solito l'estremit\u00e0 citoplasmatica).\nDue specie di archei (\"M. jannaschii\" e \"Methanococcus igneus\") contengono nella loro membrana archeoli macrociclici o glicerol-di-eteri ciclici, in cui un'unica catena isoprenoide (C40) \u00e8 eterificata con entrambe le estremit\u00e0 al glicerolo, formando una struttura ciclica.\nLa maggioranza degli archei che vivono in condizioni di stress ambientale moderato hanno membrane cellulari formate da glicerol-di-eteri (Archeobatteri metanogeni e alofili), mentre quelli che sono esposti alle condizioni pi\u00f9 estreme presentano di preferenza glicerol-tetra-eteri (termofili e acidofili). Negli Archeobatteri termofili, una o pi\u00f9 subunit\u00e0 isoprenoidi dei glicerol-tetra-eteri possono formare strutture cicliche sature a cinque atomi di carbonio (ciclopentano).\nA differenza dei diacil-fosfogliceridi, che alle alte temperature divengono notevolmente permeabili all'acqua e ai protoni, i lipidi degli Archea formano un'impalcatura rigida che mantiene una notevole impermeabilit\u00e0 anche alle alte temperature. L'aumento di permeabilit\u00e0 con la temperatura \u00e8 causato dalla maggiore mobilit\u00e0 delle catene idrocarboniose, in particolare dalla maggior frequenza delle isomerizzazioni trans-gauche (vedi voce fosfolipidi), che provocano momentanee soluzioni di continuit\u00e0 nella membrana cellulare, sufficienti per il passaggio di piccole molecole, come acqua e ioni.\nLa rigidit\u00e0 della membrana degli archei \u00e8 dovuta ad un minor grado di movimento delle catene idrocarboniose dei lipidi, che \u00e8 conseguenza della saturazione delle catene isoprenoidi e della presenza di legami etere invece che estere (= minor volume delle teste, vedi voci fosfolipidi e membrana cellulare-fluidit\u00e0) e dell'eventuale formazione di anelli ciclopentanici.\nDal momento che la massima mobilit\u00e0 delle catene idrocarboniose si ha al centro dei doppi strati lipidici (ovvero in corrispondenza delle estremit\u00e0 terminali delle catene idrocarboniose), le membrane costituite da un solo monostrato di glicerol-tetra-eteri sono in assoluto le pi\u00f9 rigide, in quanto entrambe le estremit\u00e0 delle catene idrocarboniose degli isoprenoidi sono fissate al glicerolo, che ne limita i movimenti.\nAnche la presenza di anelli ciclopentanici, a causa del loro notevole ingombro sterico, riduce notevolmente la mobilit\u00e0 delle catene isoprenoidi, con un effetto simile a quello prodotto dal colesterolo nelle membrane eucariote (vedi voce fosfolipidi). Per questo alcuni termofili possono controllare la fluidit\u00e0 della propria membrana, variando il numero degli anelli ciclopentanici da 1 a 8 nelle catene lipidiche.\nPer le stesse ragioni di stabilit\u00e0, la membrana cellulare degli eubatteri termofili, che come gli Archei possono popolare ambienti ad alte temperature (&gt;60\u00a0\u00b0C), quali le acque nelle vicinanze dei vulcani, contiene dialchil-di-eteri-gliceroli."}
{"id": "261924", "revid": "1437722", "url": "https://it.wikipedia.org/wiki?curid=261924", "title": "Fronte del palco", "text": "Fronte del palco \u00e8 un doppio album live, pubblicato nel 1990, del cantautore italiano Vasco Rossi.\nDescrizione.\nQuesto album \u00e8 stato registrato durante il \"Blasco Tour\" del 1989. Il titolo trae ispirazione dal film \"Fronte del porto\" (1954) di Elia Kazan, interpretato da Marlon Brando, e vincitore di otto premi Oscar.\nL'unico inedito del CD, come sigla finale, \u00e8 \"Guarda dove vai\", pubblicato su 45 giri inciso solo da un lato (EMI Italiana). All'inizio del 1991 l'album super\u00f2 le 400.000 copie vendute."}
{"id": "261925", "revid": "281901", "url": "https://it.wikipedia.org/wiki?curid=261925", "title": "Umbridae", "text": "La famiglia Umbridae comprende 7 specie di pesci d'acqua dolce, appartenenti all'ordine \"Esociformes\".\nDistribuzione e habitat.\nQueste specie sono diffuse in acque dolci fredde prevalentemente in Nord America e in Siberia, una specie (\"Umbra krameri\") si trova nel bacino idrografico del Danubio.\nDescrizione.\nGli Umbridi sono pesci dal corpo allungato, con testa grossa e prominente, pinna dorsale arretrata e in generale pinne robuste e arrotondate. La livrea \u00e8 variabile secondo la specie, ma rimane sui toni bruni atti al mimetismo. Le dimensioni variano dagli 8 ai 33\u00a0cm di lunghezza massima, secondo la specie.\nEtimologia.\nIl nome scientifico degli Umbridi deriva dal latino \"Umbra\", ombra, dovuto alla velocit\u00e0 con cui questi pesci bruni si muovono tra le acque fluviali.\nAcquariofilia.\nAlcune specie sono allevate in acquario d'acqua fredda.\nSpecie.\nLa famiglia \u00e8 divisa in 3 generi, per un totale di 7 specie ad oggi \"(2010)\" classificate."}
{"id": "261929", "revid": "115278364", "url": "https://it.wikipedia.org/wiki?curid=261929", "title": "Bruno Ambrosi", "text": "Biografia.\nGiornalista RAI fin dalle origini (primi anni cinquanta) e iscritto all'albo della Lombardia il 1\u00ba ottobre 1957, collabora all'organizzazione e alla gestione della nascita dei tre telegiornali della RAI: prima al TG1, poi dal 1976 al TG2 di Andrea Barbato, infine a met\u00e0 anni novanta al TG3 dove fu anche caporedattore, oltre che inviato speciale in vari paesi di Europa,\nAfrica e America Latina.\nSegue da cronista alcuni eventi famosi, come la strage del Vajont, la morte di Enrico Mattei, il disastro di Seveso. Conduce negli anni settanta il rotocalco televisivo \"AZ, un fatto come e perch\u00e9\", in onda il sabato sera.\nDopo il ritiro dalla Rai, entra a far parte del consiglio dell'ordine dei giornalisti della Lombardia. \u00c8 stato consigliere nazionale fino a giugno 2010 e si \u00e8 dedicato alla formazione. Per nove anni ha gestito l'Istituto per la Formazione al Giornalismo \"Carlo De Martino\" di Milano, dove ha insegnato anche etica professionale e storia del giornalismo contemporaneo.\nDal 1985 al 1990 \u00e8 consigliere della Regione Lombardia come indipendente eletto nelle liste del Partito Comunista Italiano."}
{"id": "261930", "revid": "11684", "url": "https://it.wikipedia.org/wiki?curid=261930", "title": "Controurbanizzazione", "text": ""}
{"id": "261932", "revid": "1371684", "url": "https://it.wikipedia.org/wiki?curid=261932", "title": "Campionati mondiali di sci nordico 1926", "text": "I Campionati mondiali di sci nordico 1926 furono la terza edizione della manifestazione Campionati mondiali di sci nordico, che si svolsero dal 4 al 6 febbraio 1926 a Lahti, in Finlandia, e contemplarono esclusivamente gare maschili. Vennero assegnati quattro titoli.\nLa gara pi\u00f9 breve dello sci di fondo venne portata da 18 a 30\u00a0km, ma gi\u00e0 ai Mondiali dell'anno seguente venne riportata a 18\u00a0km; la distanza dei 30\u00a0km venne reintrodotta solo con i Mondiali del 1954.\nRisultati.\nCombinata nordica.\n4 febbraio&lt;br&gt;\nTrampolino: Salpausselk\u00e4 K 40&lt;br&gt;\nFondo: 17\u00a0km\nSalto con gli sci.\n4 febbraio&lt;br&gt;\nTrampolino: Salpausselk\u00e4 K 40&lt;br&gt;\nSci di fondo.\n30 km.\n4 febbraio\n50 km.\n6 febbraio"}
{"id": "261935", "revid": "121549629", "url": "https://it.wikipedia.org/wiki?curid=261935", "title": "Sebastiano Valfr\u00e8", "text": "Biografia.\nSebastiano Valfr\u00e8 fu un anticipatore della stagione dei Santi Sociali che investir\u00e0 il Piemonte tra i secoli XVIII-XIX, quando Giovanni Bosco, Giuseppe Benedetto Cottolengo, san Giuseppe Cafasso, san Leonardo Murialdo e altri diedero lustro al cattolicesimo piemontese. Nacque in una numerosa famiglia contadina di condizioni economiche modeste, pur essendo accertata la sua discendenza dalla nota casata braidese dei Valfr\u00e8. Il nonno Andrea si era stabilito a Verduno nel XVI secolo dove, scrive Antonio Manno nel Patriziato subalpino, la discendenza decadde, ma ebbe il \"singolarissimo lustro del santo protettore di Torino\".\nDopo i primi studi ad Alba e a Bra, a 16 anni si trasfer\u00ec a Torino per approfondire gli studi filosofici presso il prestigioso Collegio dei Gesuiti in qualit\u00e0 di alunno esterno, provvedendo al proprio mantenimento copiando di notte libri e lettere. Nel 1650 si laure\u00f2 in filosofia con la discussione della tesi \"De universa philosophia\", dedicata a don Paolo del Carretto, della famiglia dei conti di Verduno. Nel 1656 conseguir\u00e0 una seconda laurea, questa volta in teologia.\nIl 26 maggio 1651 entr\u00f2 nella Congregazione dell'Oratorio di San Filippo Neri di Torino, fondata da soli due anni e in precarie condizioni economiche dopo la prematura morte del dotto teologo Pietro Antonio Defera (Borgomasino 1616 - Torino 1650). L'unico membro rimasto del neonato e povero istituto era il padre Ottaviano Cambiani, peraltro non in grado di attendere alla predicazione e alle confessioni. Il 24 febbraio 1652 venne ordinato sacerdote da mons. Paolo Brizio. Nel 1675 cominciarono i suoi buoni rapporti con famiglia dei Savoia e la loro corte. Quell'anno infatti Valfr\u00e8 assistette, sul letto di morte, il duca Carlo Emanuele II di Savoia e Madama Reale Maria Giovanna Battista di Savoia-Nemours, seguendo le volont\u00e0 del marito defunto, don\u00f2 il terreno per la costruzione dell'attuale grandiosa chiesa di San Filippo Neri di Torino, la quale fu edificata su disegno del celebre architetto Guarino Guarini.\nL'anno seguente Valfr\u00e8 accett\u00f2, anche se con riluttanza, la volont\u00e0 della reggente Madama Reale che lo incaric\u00f2 di occuparsi dell'educazione spirituale del giovane figlio Vittorio Amedeo II di Savoia, non ancora undicenne. Tra i due si instaur\u00f2 nel corso del tempo un forte legame di stima reciproca e amicizia, tanto che Vittorio Amedeo II, una volta divenuto duca, lo nomin\u00f2 suo confessore (carica che mantenne fino al 1690, quando venne sostituito per volont\u00e0 dello stesso Valfr\u00e8, al quale appariva un compito ormai troppo gravoso per la sua et\u00e0) e lo consult\u00f2 frequentemente per averne pareri su materie ecclesiastiche e non solo. In pi\u00f9 di un'occasione Sebastiano Valfr\u00e8 svolse un'efficace opera di mediazione tra il ducato sabaudo e la Santa Sede, tra i quali spesso sorgevano dispute a causa dei diversi punti di vista sulle immunit\u00e0 ecclesiastiche.\nIl duca gli affid\u00f2 inoltre l'educazione spirituale delle sue due figlie, le principesse Maria Adelaide di Savoia e Maria Luisa Gabriella di Savoia, e l'istruzione e l'assistenza religiosa di tutto il personale della Corte torinese, i cui membri lo nominarono spesso loro esecutore testamentario, specie per quanto concerneva le opere pie. Proprio questo stretto legame con le persone pi\u00f9 ricche e influenti dello Stato Sabaudo permise a Valfr\u00e8 di trovare le risorse per realizzare gran parte dei suoi progetti di carit\u00e0: egli infatti per tutta la vita si prese cura di vedove e orfani, prestando loro assistenza economica, don\u00f2 ingenti somme a ospizi e ospedali e visit\u00f2 assiduamente le carceri, in particolare per confortare i condannati a morte, in qualit\u00e0 di membro dell'Arciconfraternita della Misericordia. Nel 1689 mor\u00ec l'arcivescovo di Torino, mons. Michele Beggiamo, e il duca l'anno successivo offr\u00ec con insistenza a Valfr\u00e8 la carica vacante; ma lui ricorse ad ogni mezzo in suo potere, in particolare alla sua forte amicizia con l'influente cardinale Leandro Colloredo, per non ottenere la nomina, per la quale si riteneva inadatto sia a causa degli umili natali sia perch\u00e9 era convinto che gli sarebbe stato pi\u00f9 facile continuare a fare del bene rimanendo un umile prete. Al suo posto divenne arcivescovo Michele Antonio Vib\u00f2.\nIl 26 giugno 1694 assistette, con Vittorio Amedeo II e sua moglie Anna Maria di Borbone-Orl\u00e9ans, alla sostituzione dei teli di sostegno della Sindone e ne rammend\u00f2, personalmente, alcuni strappi. Sebastiano Valfr\u00e8 fu sempre molto devoto al sacro lino, tanto che nel 1693 aveva composto per le due figlie del duca una \"Dissertazione Istorica della SS.a Sindone\". Sempre nel 1694 celebr\u00f2 privatamente nella chiesa della Visitazione, per primo in Italia, la festa del Sacro Cuore.\nDurante l'assedio di Torino del 1706 si adoper\u00f2 infaticabilmente, nonostante i 77 anni d'et\u00e0, nel soccorrere i soldati feriti (tra i quali pare che vi fu anche Pietro Micca, di cui fu forse confessore) e la popolazione civile, animando la speranza della vittoria e promuovendo la fiducia nella protezione della Consolata. Il Consiglio Municipale affid\u00f2 a lui l'incarico di organizzare novene di preghiere e pubbliche devozioni per ottenere l'aiuto divino. Il 13 febbraio 1707 Valfr\u00e8 sugger\u00ec, in una delle numerose lettere che invi\u00f2 a Vittorio Amedeo II, di erigere ad onore di Maria Vergine, alla cui speciale protezione era stata attribuita la vittoria (tanto che era stata eletta dal Consiglio Municipale, dietro suggerimento dello stesso Valfr\u00e8, avvocata della citt\u00e0), una sontuosa chiesa nella Cittadella di Torino o a Superga, dove sar\u00e0 poi edificata.\nAmmalatosi gravemente il 24 gennaio 1710, Valfr\u00e8 mor\u00ec il 30 gennaio, dopo essere stato visitato per due volte dal duca Vittorio Amedeo II, il quale alla notizia della sua morte pare che abbia esclamato: \u00ab\"Io ho perduto un grande amico, la Congregazione dell'Oratorio un grande sostegno, i poveri un gran protettore e padre\"\u00bb.\nCulto.\nI suoi resti sono attualmente conservati nell'urna di un altare della chiesa di San Filippo Neri a Torino.\nFu beatificato il 15 luglio 1834 da papa Gregorio XVI.\nRiconoscimenti.\nLa citt\u00e0 di Torino gli ha dedicato una via nel quartiere del Centro."}
{"id": "261937", "revid": "1371684", "url": "https://it.wikipedia.org/wiki?curid=261937", "title": "Campionati mondiali di sci nordico 1927", "text": "I Campionati mondiali di sci nordico 1927, quarta edizione della manifestazione, si svolsero dal 2 al 5 febbraio a Cortina d'Ampezzo, in Italia, e contemplarono esclusivamente gare maschili. Vennero assegnati quattro titoli.\nLa gara pi\u00f9 breve dello sci di fondo venne riportata da 30 a 18\u00a0km, abbandonando la variazione introdotta ai Mondiali dell'anno precedente; la distanza dei 30\u00a0km venne reintrodotta solo con i Mondiali del 1954.\nRisultati.\nCombinata nordica.\n2 febbraio\nTrampolino: Italia NH\nFondo: 18\u00a0km\nSalto con gli sci.\n2 febbraio\nTrampolino: Italia NH\nSci di fondo.\n18 km.\n3 febbraio\n50 km.\n5 febbraio"}
{"id": "261939", "revid": "2194936", "url": "https://it.wikipedia.org/wiki?curid=261939", "title": "Movimento per le Autonomie", "text": "Il Movimento per la Nuova Autonomia \u00e8 un partito politico italiano, fondato dall'allora europarlamentare catanese Raffaele Lombardo il 30 aprile 2005, ispirato all'autonomismo ed al meridionalismo, con un orientamento marcatamente moderato e riformista. Centro propulsore e di maggior radicamento elettorale del movimento \u00e8 la Sicilia, anche se fin dagli esordi s'\u00e8 posto una pi\u00f9 ampia dimensione \"meridionale\" (il congresso fondativo si \u00e8 tenuto a Bari).\nFino al 2009 il partito si \u00e8 chiamato Movimento per l'Autonomia, quando ha cambiato nome in \"Movimento per le Autonomie\". Il partito \u00e8 stato successivamente ridenominato Movimento per la Nuova Autonomia. Dopo le disavventure giudiziarie di Lombardo, \u00e8 guidato dall'agrigentino Roberto Di Mauro.\nStoria.\nLa nascita.\nIl partito nasce da un dissenso interno all'UDC siciliana: Raffaele Lombardo, segretario regionale del partito, aveva intrapreso un cammino autonomista che doveva portare il partito di Casini ad una federazione di partiti regionali. Tale linea venne rigettata dai vertici nazionali e port\u00f2 Lombardo a lasciare l'UDC, anche sotto la spinta della base del futuro Movimento per l'Autonomia.\nRaffaele Lombardo, all'epoca presidente della Provincia di Catania ed europarlamentare, lasci\u00f2 il partito perch\u00e9 \u00ab\"ai partiti nazionali \u00e8 stato pagato un tributo troppo alto e non sempre sono stati tutelati gli interessi della nostra terra\"\u00bb. Intorno alla leadership di Lombardo il Movimento crebbe, sia sotto l'aspetto elettorale che sotto l'aspetto organizzativo e territoriale, accogliendo esponenti politici provenienti dalla nuova Democrazia Cristiana, dal Partito Socialista Italiano, dal Partito Liberale, dal Partito Comunista e da vari partiti di ispirazione meridionalista e federalista.\nLa nascita avviene nel 2005 e il primo banco di prova ufficiale sono le elezioni comunali di Catania, tenute nel mese di maggio, dove il movimento (che promuove 4 liste) appoggia la coalizione della Casa delle Libert\u00e0 e col 20% contribuisce in modo determinante alla sua vittoria. Successivamente amplia le proprie fila, dichiarando la propria indipendenza da entrambi i poli della politica italiana.\nIl successivo appuntamento elettorale sono state le elezioni amministrative di Messina, tenute in due turni fra novembre e dicembre 2005: l'MpA si presenta con un proprio candidato a sindaco (che riscuote il 7%) e, al ballottaggio, non si schiera a sostegno di nessuno fra i due candidati delle coalizioni.\nIl primo congresso e il nodo delle alleanze.\nIl congresso costitutivo del Movimento si svolge dal 16 al 18 dicembre 2005 a Bari: a dispetto delle voci non viene subito annunciata alcuna \"scelta di campo\" fra le due coalizioni nazionali di centro-destra e centro-sinistra, proponendosi di costruire un \"terzo polo nazionale\", pur cercando il dialogo con i candidati premier delle coalizioni (e non coi singoli leader di partito).\nIn pratica, Lombardo tenta di aprire un confronto diretto con Silvio Berlusconi e Romano Prodi su una piattaforma programmatica. Il Movimento ribadisce la sua collocazione al centro, ponendo come fondamentali impegni la valorizzazione dell'autonomia della Regione Siciliana e l'impegno verso il Mezzogiorno.\nRaffaele Lombardo viene eletto per acclamazione Segretario dal Congresso.\nPolitiche 2006: accordo con la Lega e con la CdL.\nNel 2006 il Movimento decide di sciogliere ogni riserva e di formalizzare la sua intesa con la Casa delle Libert\u00e0, raggiunta tramite un accordo con la Lega Nord di Umberto Bossi \"per porre fine alla conflittualit\u00e0 tra autonomia e federalismo\" e \"trasformare i conflitti in sinergia e collaborazione tra nord e sud del paese\"; \u00e8 il caso storico di un allargamento di vedute del Carroccio, che si apre alle energie del Meridione d'Italia. L'accordo viene formalizzato il 4 febbraio 2006 da Lombardo e dal il Ministro Roberto Calderoli, Coordinatore delle Segreterie nazionali della Lega. I due partiti collaborano anche col Partito Sardo d'Azione, che presenta suoi candidati nella lista per l'elezione della Camera dei deputati. Lombardo sostiene di aver scartato l'ipotesi di un accordo con l'Unione perch\u00e9 la coalizione di centrosinistra non avrebbe intenzione di inserire il ponte sullo Stretto di Messina nel programma di legislatura e per la contrariet\u00e0 verso altri argomenti programmatici favoriti dalla coalizione di Romano Prodi.\nAlle elezioni politiche del 2006, la lista Lega Nord-MPA raccoglie 182\u00a0000 voti (Camera) e 146\u00a0000 voti (Senato) nelle regioni meridionali. In Sicilia, la lista ottiene il 4,5% alla Camera (3 seggi) ed il 4,1% al Senato (1 seggio).\nIn sede parlamentare l'MpA conta 5 deputati che costituiscono una propria componente nel Gruppo misto alla Camera): Giovanni Roberto Di Mauro, Nicola Leanza, Carmelo Lo Monte, Giuseppe Maria Reina e Vincenzo Oliva (questi ultimi due eletti nelle liste di Forza Italia in Puglia e in Toscana, in forza dell'accordo sottoscritto); a fine legislatura diventeranno 7, con l'adesione di Riccardo Minardo e Ferdinando Latteri. Due sono, invece, i Senatori che aderiscono al Gruppo \"DC-PRI-IND-MPA\": il siciliano Giovanni Pistorio ed il friulano eletto in Liguria Giuseppe Saro.\nIl 4 maggio 2006, in seguito all'incendio scoppiato nella raffineria ERG di Priolo Gargallo (SR), i deputati dell'MpA indicono una conferenza stampa con maschere antigas per manifestare la loro ferma opposizione alle politiche industriali di quello stabilimento petrolchimico e delle raffinerie in quel sito e in tanti altri luoghi della Sicilia e dell'Italia meridionale, richiedendo l'istituzione di una Commissione di inchiesta sull'inquinamento prodotto dalle fabbriche della zona. Reina, Lo Monte, Di Mauro e Oliva chiedono lo smantellamento degli impianti e la loro riconversione, nell'ottica di un insediamento industriale di qualit\u00e0 che rispetti il territorio e le popolazioni, che dia produzioni di alto livello ed occupazione qualificata, senza pi\u00f9 inibire lo sviluppo turistico dei luoghi e danneggiare la salute dei cittadini. L'impegno per l'ambiente \u00e8 rimasto una delle priorit\u00e0 del movimento, che si batter\u00e0 per contro l'impiego del Pet Coke a Gela e, pi\u00f9 in generale, per uno sviluppo sostenibile.\nA maggio 2006 si tengono inoltre le elezioni regionali siciliane, dove l'MpA, schierato nel centrodestra a sostegno di Tot\u00f2 Cuffaro, si piazza come il terzo partito con il 12,5%, eleggendo 10 deputati all'Assemblea Regionale Siciliana. Leanza e Di Mauro vengono eletti deputati regionali e lasciano il posto alla Camera a Sebastiano Neri e Pietro Rao.\nL'11 giugno l'MpA alle elezioni provinciali di Trapani arriva a contare 21.530 preferenze con il 9,56 % dei voti totali, contribuendo all'elezione del senatore di Forza Italia Antonio D'Al\u00ec come candidato unico della CDL (contrapposto a Massimo Grillo candidato dell'Unione).\nIl 30 luglio 2006 l'MpA sigla un patto federativo con il neonato movimento \"Nazionalisti Siciliani\", il 21 novembre dello stesso anno raggiunge un'intesa politico-programmatica con Alleanza Siciliana di Nello Musumeci.\nIl Movimento gioca una parte significativa nella crisi del Governo Prodi II, visto che per rafforzare la propria debole maggioranza al Senato, la coalizione de l'Unione ha tentato di coinvolgere i due senatori dell'MpA. In tale occasione il Movimento ha subordinato l'eventuale appoggio al governo ad un radicale cambiamento delle politiche per la Sicilia ed il Meridione, in particolare da un ripensamento sul Ponte sullo Stretto di Messina, opera che l'MpA ha sempre ritenuto fondamentale.\nNel marzo 2007 il Movimento sottoscrive un'intesa politico-programmatica per le elezioni comunali di Palermo, legando il proprio sostegno (che si riveler\u00e0 di nuovo decisivo) a Diego Cammarata ad un programma innovativo di decentramento, trasparenza e riforme. Nello stesso mese viene raggiunta un'intesa col Movimento Autonomista Toscano, nell'ottica della comune battaglia per il federalismo.\nNel gennaio 2008 aderiscono al Movimento gran parte degli esponenti dell'Italia di Mezzo, rappresentati, fra gli altri, dall'ex Ministro Vincenzo Scotti.\nPolitiche 2008: l'alleanza con il PdL e Lombardo Presidente della Regione Siciliana.\nIl 20 febbraio 2008, in vista delle elezioni politiche del 13 e 14 aprile, anticipate per la prematura fine del Governo Prodi II, il Movimento per l'Autonomia sottoscrive un accordo per un'alleanza elettorale e politica con il neonato Popolo della Libert\u00e0 di Silvio Berlusconi e Gianfranco Fini omologo a quello con la Lega Nord: l'MpA presenter\u00e0 il suo simbolo in tutte le regioni centro-meridionali, apparentato con il PdL, specularmente a quanto accadr\u00e0 con la Lega Nord nel Settentrione.\nAlle elezioni politiche del 13-14 aprile, la coalizione tra Popolo della Libert\u00e0, Lega Nord e Movimento per l'Autonomia ha ottenuto la vittoria con il 46,81% alla Camera ed il 47,32% al Senato, conquistando la maggioranza assoluta in entrambe le camere.\nIl Movimento per l'Autonomia ottiene su scala nazionale l'1,13% alla Camera e l'1,08% al Senato ed elegge quindi otto deputati: Elio Belcastro, Roberto Commercio, Arturo Iannaccone, Nicola Leanza, Carmelo Lo Monte, Angelo Lombardo, Antonio Milo e Luciano Sardelli. E due senatori: Giovanni Pistorio e Vincenzo Oliva. Il Movimento ottiene eletti, oltre che in Sicilia, anche in Campania, in Puglia ed in Calabria.\nDopo un ampio ed aspro confronto l'MpA riesce a raggiungere un obiettivo fondamentale, ottenendo la designazione del proprio leader Raffaele Lombardo a candidato unitario del centro-destra alla Presidenza della Regione Siciliana.\nAlle elezioni del 14 aprile 2008, Lombardo riceve un consenso plebiscitario (64% dei voti), che lo manda alla guida della Regione.\nIl IV Governo Berlusconi.\nIl Movimento \u00e8 entrato, coerentemente al risultato elettorale, a far parte della maggioranza che sostiene il Governo Berlusconi IV. Sono membri dell'esecutivo per l'MpA: Giuseppe Maria Reina come Sottosegretario alle Infrastrutture ed ai Trasporti e Vincenzo Scotti come Sottosegretario agli Affari Esteri.\nMotivi di attrito all'interno della maggioranza formata da PdL, Lega e MpA intervengono circa il decreto fiscale varato dal ministro dell'Economia Tremonti, che a detta dell'MpA toglie troppi fondi al Mezzogiorno per la copertura. Il 24 giugno 2008 il Movimento decide di non votare la fiducia posta dal Governo sul provvedimento se l'esecutivo non si impegner\u00e0 a ripristinare i trasferimenti. L'impegno viene sottoscritto e l'MpA accorda la fiducia.\nLa situazione tuttavia si ripete in occasione della posizione della questione di fiducia sul decreto legge anticrisi il 13 gennaio 2009. Il gruppo alla Camera vota la fiducia al governo, ma si astiene dal voto finale sul provvedimento, lamentando uno squilibrio fra Nord e Sud nelle politiche governative, contrario a quanto stabilito nel programma elettorale, e chiedendo un cambio di passo.\nIl secondo congresso e le Europee 2009.\nIl secondo congresso del \"Movimento per l'Autonomia\" si \u00e8 svolto a Roma il 27, 28 febbraio e 1\u00ba marzo 2009. In questa occasione il partito assume la sua nuova denominazione: \"Movimento per le Autonomie\".\nAlle elezioni europee del 2009 l'MpA presenta una lista comune con La Destra di Francesco Storace, il Partito Pensionati di Carlo Fatuzzo e l'Alleanza di Centro di Francesco Pionati: L'Autonomia. La lista nasce con l'intento di \"combattere le tecnocrazie di Bruxelles attraverso l'esercizio della legittimazione democratica e di assottigliare il divario tra Nord e Sud\".\nL'Autonomia ottiene per\u00f2 ben poco successo alle elezioni: 682.046 voti e il 2,2 %, ben lontano dalla clausola di sbarramento fissata al 4 %, e non eleggendo nessun parlamentare europeo.\nIl 7 ottobre 2009 il numero dei senatori del Movimento per le Autonomie sale a tre con l'adesione del senatore Sebastiano Burgaretta Aparo proveniente dal gruppo dell'UDC (subentrato a Salvatore Cintola).\nI finanziamenti della Lega Nord al MpA.\nLa trasmissione Report di Rai3 rese noti i finanziamenti della Lega Nord all'MpA: 387.000 euro nel 2007 e 292.000 nel 2008, come riportato nei bilanci nel movimento.\nL'espulsione di Scotti e la nascita di Noi Sud.\nIl 20 gennaio 2010 vengono espulsi dal partito il Presidente del movimento e Sottosegretario agli Affari Esteri Enzo Scotti ed i deputati Arturo Iannaccone, Luciano Mario Sardelli, Elio Belcastro e Antonio Milo, che hanno proceduto alla costituzione di un nuovo partito: Libert\u00e0 e Autonomia - Noi Sud.\nSuccessivamente aderiscono all'MpA il senatore campano Riccardo Villari (ex PD) e il deputato calabrese Aurelio Misiti (ex IdV). Il 7 ottobre 2009 aderisce all'MpA anche il senatore Sebastiano Burgaretta Aparo, subentrato al senatore dimissionario dell'UdC Salvatore Cintola, e vi rimarr\u00e0 fino al suo passaggio al PdL avvenuto il 28 dicembre 2010.\nElezioni regionali 2010.\nAlle elezioni regionali del 2010 il partito ha espresso le sue posizioni in maniera articolata:\nIl \"terzo polo\" e l'uscita dal Governo Berlusconi IV.\nIn occasione della mozione di sfiducia al sottosegretario alla Giustizia, Giacomo Caliendo, il neonato gruppo dei finiani Futuro e Libert\u00e0 per l'Italia, l'Unione di Centro, l'Alleanza per l'Italia e il Movimento per le Autonomie scelgono di astenersi. Pier Ferdinando Casini ha definito questa alleanza \"un'area di responsabilit\u00e0 nazionale\"; Francesco Rutelli ha parlato della necessit\u00e0 di \"unire le forze che vogliono fare le riforme ed esercitare una grande responsabilit\u00e0\"; dello stesso avviso anche il capogruppo di FLI, Italo Bocchino, che in un editoriale sul Secolo d'Italia ha scritto che si tratta di una \"responsabilit\u00e0 - aggiunge - spesso messa sotto i piedi da un violento spirito di parte, da una faziosit\u00e0 senza limiti e da una partigianeria che non possiamo condividere\". Gli astenuti totali sono stati 75.\nSono stati molti, tra giornali e intellettuali, a definire questa alleanza tra moderati, un possibile embrione di Terzo Polo.\nIl 13 novembre 2010, con le dimissioni del proprio sottosegretario alle Infrastrutture e ai trasporti Giuseppe Maria Reina, l'MpA annuncia la fuoriuscita dal Governo Berlusconi IV, accusando l'esecutivo di non mantenere gli impegni presi con gli elettori e di agire contro gli interessi del Sud Italia.\nIn seguito, il 14 dicembre vota a favore delle mozioni di sfiducia presentate dal Partito Democratico, dall'Italia dei Valori e dalle altre forze del Polo della Nazione.\nIl 22 settembre 2011 aderisce al MpA l'ex Presidente della Regione Calabria e consigliere regionale calabrese, Agazio Loiero, e viene nominato nell'ottobre 2011 Coordinatore Nazionale del MpA.\nCongresso 2012: dimissioni di Lombardo e nuovi vertici.\nIl 7 e 8 luglio 2012 si \u00e8 svolto a Roma il terzo Congresso Federale - Assemblea Congressuale Organizzativa del partito, durante il quale il Segretario Federale e fondatore Raffaele Lombardo, a seguito del coinvolgimento nell'indagine \"Iblis\", si \u00e8 dimesso dalla propria carica. Il Congresso ha eletto successivamente il nuovo Comitato Federale del partito che, il 26 luglio 2012, si \u00e8 riunito ed ha nominato due nuovi Segretari Federali: il consigliere regionale calabrese Agazio Loiero (gi\u00e0 coordinatore nazionale del MPA ed ex Presidente della Calabria) ed il senatore Giovanni Pistorio; confermati i tre Vicesegretari Federali: il sardo Franco Cuccureddu, l'abruzzese Giorgio de Matteis ed il calabrese Orlandino Greco.\nIl 31 luglio 2012 Raffaele Lombardo inoltre si dimette dinanzi l'Assemblea regionale siciliana dalla carica di Presidente regionale con alcuni mesi di anticipo rispetto alla scadenza naturale del mandato prevista per l'aprile 2013. Lombardo ha dichiarato all'Ars di essersi dimesso per affrontare meglio le vicende giudiziarie che lo vedono coinvolto (\u00e8 accusato di Concorso esterno in associazione mafiosa) e per evitare il voto regionale in contemporanea con quello per il rinnovo del parlamento nazionale. Resta in carica solo per l'ordinaria amministrazione fino alle elezioni anticipate, previste dallo Statuto speciale entro tre mesi.\nRegionali Siciliane del 2012.\nIn occasioni delle elezioni regionali siciliane dell'ottobre 2012 il partito si federa in autonomi movimenti regionali: nasce cos\u00ec nell'agosto 2012 il \"Partito dei Siciliani\" e con questo simbolo si presenta la lista a sostegno del candidato alla presidenza della Regione Gianfranco Miccich\u00e9 insieme a Grande Sud e FLI, con Lombardo che non si ricandida.\nL'MPA resta come raggruppamento di sigle regionali. Alle elezioni regionali elegge 10 deputati regionali su 90, nel maggio 2013 il gruppo resta in sette e in quattro successivamente.\nDopo le regionali lasciano il partito l'ex coordinatore Giovanni Pistorio e Nicola D'Agostino. A giugno aveva gi\u00e0 lasciato l'MPA il segretario regionale Nicola Leanza, per passare tutti all'UDC. Nell'aprile 2013 Leanza fonder\u00e0 Articolo 4 e si avviciner\u00e0 al PD.\nElezioni politiche del 2013.\nIn occasione delle elezioni politiche del 24 e 25 febbraio 2013 Raffaele Lombardo decide di candidarsi e, diversamente dalle precedenti regionali siciliane, ricolloca il Movimento nella coalizione di centrodestra ancora guidata da Silvio Berlusconi e che ha come principale alleato la Lega Nord di Roberto Maroni. Alla Camera il Movimento crea una lista unica con il partito Grande Sud di Gianfranco Miccich\u00e9 che viene presentata in quasi tutte le circoscrizioni del Mezzogiorno; al Senato invece presenta in Sicilia una propria lista \"MPA - PARTITO DEI SICILIANI\", mentre nelle altre regioni vi sono candidati targati MPA nelle liste del PDL. La scelta di tornare con Berlusconi provoca la rottura del patto federativo del partito di Lombardo col movimento \"Autonomia e Diritti\" di Agazio Loiero, che non apprezza l'alleanza col centro-destra.\nIl risultato delle elezioni politiche del 2013 \u00e8 tuttavia pessimo sia alla Camera che al Senato: alla Camera non viene eletto nessuno della lista unica \"GRANDE SUD - MPA\" ed al Senato nessun eletto della lista \"MPA - PARTITO DEI SICILIANI\" in Sicilia, dove era candidato lo stesso Lombardo come capolista che quindi rimane fuori dal Parlamento. Risultano tuttavia eletti tre esponenti del Movimento, Antonio Scavone e Pippo Compagnone al Senato ed Angelo Attaguile alla Camera, che erano stati candidati nelle liste del Popolo della Libert\u00e0; i primi due aderiscono al gruppo Grandi Autonomie e Libert\u00e0 del Senato, mentre il terzo aderisce al gruppo \"Lega Nord e Autonomie\" della Camera.\nI due senatori presenti al Senato e il deputato hanno dato fiducia al Governo Letta.\nI parlamentari del MPA hanno invece negato la fiducia al successivo Governo Renzi.\nSuccessivamente Attaguile abbandoner\u00e0 l'MpA per aderire definitivamente alla Lega Nord e diventando presidente dei circoli leghisti nel meridione denominati \"Noi con Salvini\".\nA fine luglio i due senatori Scavone e Compagnone, gi\u00e0 iscritti al gruppo GAL, aderiscono al gruppo parlamentare \"Alleanza Liberalpopolare-Autonomie\", nato per sostenere il governo Renzi.\nRegionali Siciliane del 2017: \"Popolari e Autonomisti\".\nNel maggio 2017 Lombardo, dopo la condanna in appello a due anni per voto di scambio, ma l'assoluzione dall'accusa di concorso esterno alla mafia, torna a una \"convention\" del suo partito.\nAlle regionali siciliane del 5 novembre il partito, sotto la guida del segretario Pippo Reina, si schiera a sostegno del candidato unitario della coalizione di \"centro-destra\" Nello Musumeci, presentandosi con la lista \"Popolari e Autonomisti\" che federa, oltre all'MpA, anche il Cantiere Popolare di Saverio Romano e Idea Sicilia di Roberto Lagalla.\nLa lista ottiene un buon 7,09% ed elegge sei deputati regionali, rispettivamente: 2 all'MpA, 2 al Cantiere Popolare e 2 ad Idea Sicilia. I due eletti del partito sono Roberto di Mauro e il senatore Giuseppe Compagnone, quest'ultimo si dimetter\u00e0 quindi dalla carica di parlamentare nazionale. L'MpA entra inoltre nella giunta regionale con Mariella Ippolito (Assessore al Lavoro, Politiche sociali e Famiglia), mentre Roberto Di Mauro viene eletto Vicepresidente vicario dell'ARS.\nIn seno all'Assemblea Regionale Siciliana viene costituito un unico gruppo parlamentare, quello appunto dei \"Popolari e Autonomisti\".\nIl 20 febbraio 2019 l'ex deputato di MpA Antonio Scavone viene nominato assessore regionale alla Famiglia, Politiche sociali e Lavoro.\nElezioni politiche del 2018.\nAlle elezioni politiche del 2018 l'MpA si schiera nella coalizione di centro-destra e prende parte alla lista unica Noi con l'Italia - UDC (la cosiddetta \"quarta gamba\" della coalizione). I risultati della lista non consentono tuttavia l'elezione di alcun parlamentare.\nNel dicembre 2018 l'europarlamentare Innocenzo Leontini lascia Forza Italia per aderire all'MpA salvo poi unirsi a Fratelli d'Italia.\nIl Patto federativo con la Lega per Salvini Premier.\nNel dicembre del 2020, Matteo Salvini e Roberto Di Mauro stipulano un accordo federativo tra la Lega per Salvini Premier e il \"Movimento per la Nuova Autonomia\" per liste comuni e con l'obiettivo dello sviluppo economico della Sicilia basato su una serie di punti cardine: \"sviluppo infrastrutturale, fiscalit\u00e0 di vantaggio decennale per le imprese che vogliono investire in Sicilia, lotta senza quartiere alla criminalit\u00e0 organizzata, sviluppo dell'agroalimentare siciliano, turismo e rafforzamento dell\u2019autonomia siciliana e del decentramento amministrativo in favore dei comuni, semplificazione e digitalizzazione.\""}
{"id": "261943", "revid": "339392", "url": "https://it.wikipedia.org/wiki?curid=261943", "title": "Qaraqalpaq", "text": ""}
{"id": "261944", "revid": "1371684", "url": "https://it.wikipedia.org/wiki?curid=261944", "title": "Campionati mondiali di sci nordico 1929", "text": "I Campionati mondiali di sci nordico 1929, sesta edizione della manifestazione, si svolsero dal 5 al 9 febbraio a Zakopane, in Polonia, e contemplarono esclusivamente gare maschili. Vennero assegnati quattro titoli.\nRisultati.\nCombinata nordica.\n5 febbraio&lt;br&gt;\nTrampolino: Wielka Krokiew NH&lt;br&gt;\nFondo: 18\u00a0km\nSalto con gli sci.\n5 febbraio&lt;br&gt;\nTrampolino: Wielka Krokiew NH\nSci di fondo.\n18 km.\n7 febbraio\n50 km.\n9 febbraio"}
{"id": "261947", "revid": "1305772", "url": "https://it.wikipedia.org/wiki?curid=261947", "title": "Ceco", "text": ""}
{"id": "261948", "revid": "1305772", "url": "https://it.wikipedia.org/wiki?curid=261948", "title": "Polacco", "text": "Polacco pu\u00f2 riferirsi a:"}
{"id": "261950", "revid": "74801", "url": "https://it.wikipedia.org/wiki?curid=261950", "title": "Slesia", "text": "La Slesia o Silesia (in slesiano \"\u015al\u014dnsk\" ; in polacco: \"\u015al\u0105sk\"; in antico polacco \"\u015al\u0105\u017csk[o]\"; in tedesco: \"Schlesien\"; in ceco: \"Slezsko\"; in slovacco \"Sliezsko\"; in tedesco slesiano \"Schl\u00e4sing\"; in lusaziano superiore \"\u0160leska\"; in lusaziano inferiore \"\u0160lazy\u0144ska\"; in latino \"Silesia\") \u00e8 una regione storica dell'Europa centrale, appartenente oggi per la maggior parte alla Polonia e in misura minore alla Repubblica Ceca e alla Germania.\nGeografia.\nLa Slesia corrisponde all'alto e medio corso del fiume Oder (Odra) ed \u00e8 delimitata nettamente a sud dalla catena montuosa dei Sudeti. Suo capoluogo storico nonch\u00e9 centro principale \u00e8 la citt\u00e0 di Breslavia. La maggiore area metropolitana si trova per\u00f2 nell'Alta Slesia, con centro a Katowice. Parte della citt\u00e0 ceca di Ostrava ricade all'interno della Slesia. \nEtimologia.\nL'origine del nome \u00e8 dibattuta; secondo taluni deriverebbe dal fiume \u015al\u0119za, o forse dal monte \u015al\u0119\u017ca nella Slesia meridionale (la montagna era un luogo di culto nei tempi preistorici). \"\u015al\u0119\u017ca\" si trova in toponimi originari di molte lingue preindoeuropee.\nSecondo gli slavisti polacchi M. Rudnicki, T. Lehr-Splawinski, S. Rospond e lo storico W. Semkowicz, le parole polacche \u2018\u015al\u0119\u017ca' o \u2018\u015al\u0119\u017c' (tradotta in latino \"Silesia\", in slesiano \"\u015alunsk\", in tedesco \"Schlesien\") sono in relazione con la parola paleoslava \"\u015bl\u0119g\" o \"\u015bl\u0105g\" che significa umidit\u00e0, in questo caso con il significato di terreno umido. Inoltre, tra alcuni studiosi tedeschi circola l'ipotesi che il nome derivi dalla parola \"\u015al\u0105sk\", ovverosia la trib\u00f9 dei Silingi.\nStoria.\nNel medioevo la Slesia era in gran parte costituita come Ducato e dominato dalla dinastia dei Piast fin dal 1138 ma fu poi frammentato in diversi minori ducati in base alla spartizione dell'eredit\u00e0 dei Piast di Slesia e di conflitti tra di essi o con gli stati confinanti. Ducati della zona furono (tra parentesi i nomi in lingua polacca e tedesca):\nNel 1327, la parte restante del Ducato di Breslavia, insieme ad altri ducati governati dai Piast slesiani, passarono al Regno di Boemia. L'acquisizione fu completata quando il re Casimiro III il Grande rinunci\u00f2 ai suoi diritti sulla Slesia con il Trattato di Tren\u010d\u00edn, nel 1335.\nLa Slesia divenne in pratica possedimento boemo sotto il Sacro Romano Impero e quindi torn\u00f2 alla corona degli Asburgo nel 1526. Nel 1742, la gran parte della Slesia fu conquistata da Federico II di Prussia nella Guerra di successione austriaca. Questa parte della Slesia costituiva le province prussiane dell'Alta e Bassa Slesia e alla fine della prima guerra mondiale un plebiscito assegn\u00f2 una piccola parte dell'Alta Slesia alla Polonia. Con Federico II il Ducato di Slesia con capoluogo Breslavia fu amministrativamente ripartito in:\nCon il plebiscito dell'Alta Slesia del 1921 la parte pi\u00f9 grande fu assegnata alla Germania, creando la Provincia dell'Alta Slesia, mentre una parte minoritaria costitu\u00ec il Voivodato della Slesia (1921-1939).\nNel 1945, la quasi totalit\u00e0 della regione pass\u00f2 alla Polonia, eccetto una piccola parte sulla riva sinistra dell'Oder (ex ducato di Glatz). Quei territori invece che furono assegnati all'Austria-Ungheria, sono ora entro i confini della Repubblica Ceca.\nLa Slesia oggi.\nAttualmente la Slesia \u00e8 condivisa da tre diversi Stati:\nCitt\u00e0.\nLe citt\u00e0 della Slesia con una popolazione superiore a abitanti (al 2006) sono: "}
{"id": "261952", "revid": "287204", "url": "https://it.wikipedia.org/wiki?curid=261952", "title": "Campionati mondiali di sci nordico 1930", "text": "I Campionati mondiali di sci nordico 1930, settima edizione della manifestazione, si svolsero dal 27 febbraio al 1\u00ba marzo a Oslo, in Norvegia, e contemplarono esclusivamente gare maschili. Vennero assegnati quattro titoli.\nRisultati.\nCombinata nordica.\n27 febbraio\nTrampolino: Holmenkollen NH\nFondo: 18\u00a0km\nSalto con gli sci.\n27 febbraio\nTrampolino: Holmenkollen NH\nSci di fondo.\n18 km.\n28 febbraio\n50 km.\n1\u00ba marzo"}
{"id": "261955", "revid": "1305772", "url": "https://it.wikipedia.org/wiki?curid=261955", "title": "Slesia (disambigua)", "text": "La Slesia identifica, a seconda dello Stato, diversi territori o regioni:"}
{"id": "261959", "revid": "762947", "url": "https://it.wikipedia.org/wiki?curid=261959", "title": "Accordatura", "text": "L'accordatura \u00e8 il processo di regolazione di uno strumento musicale affinch\u00e9 sia perfettamente intonato rispetto al sistema di intonazione vigente o proprio allo strumento stesso.\nDescrizione.\nGeneralmente si parla di accordatura in riferimento agli strumenti a corda, ma pu\u00f2 essere genericamente estesa al concetto di intonazione di altri strumenti. Anche gli strumenti a canne (come l'organo) hanno bisogno di essere accordati: le canne, essendo fatte di materiali diversi, rispondono diversamente alla dilatazione termica (e, per le canne di legno, alle variazioni di umidit\u00e0) producendo variazioni dell'altezza del suono; le canne dei registri ad ancia, poi, si scordano assai pi\u00f9 frequentemente a causa delle vibrazioni stesse a cui \u00e8 sottoposta la linguetta. Per gli strumenti a fiato l'accordatura consiste solo in un (moderato) allungamento o accorciamento del tubo, in corrispondenza della giunzione fra la testata o l'imboccatura dello strumento e il corpo dello stesso. In questo modo si pu\u00f2 adattare la nota fondamentale dello strumento all'accordatura degli altri strumenti presenti (compensando l'effetto delle variazioni di temperatura ecc.), ma non alterare gli intervalli fra le diverse note della scala: questi tuttavia possono essere corretti, secondo le necessit\u00e0, al momento dell'emissione della nota, agendo sull'imboccatura e/o sulla pressione dell'aria.\nStrumenti come il violino o altri archi ad intonazione libera richiedono di accordare unicamente le corde vuote, mentre gli strumenti a tastiera, come il pianoforte, necessitano l'accordatura di ogni singola nota. Negli strumenti dotati di tastatura non fissa (come il liuto o la viola da gamba), oltre all'accordatura delle corde vuote occorre talvolta verificare la posizione dei tasti sul manico.\nIl suono di riferimento per l'accordatura pu\u00f2 essere un diapason o un accordatore elettronico; in orchestra, gli strumenti ad arco si accordano subito prima dell'esecuzione basandosi sul La emesso dall'oboe.\nAttualmente nella musica di derivazione occidentale l'intonazione prevalente \u00e8 quella del temperamento equabile, ma fino al XIX secolo (ed in certi casi anche oggi) venivano usati altri sistemi: ad eccezione dell'accordatura basata sulla scala pitagorica, in uso nell'antichit\u00e0 e nel medioevo, gli intervalli non saranno quindi puri, ma stretti o larghi in funzione del temperamento secondo cui si accorda.\nAccordatura della chitarra e del basso.\nNel caso di una chitarra moderna a sei corde, l'accordatura standard \u00e8 Mi - La - Re - Sol - Si - Mi dalla corda pi\u00f9 grave alla pi\u00f9 acuta (Mi cantino) mentre per il basso a 4 corde \u00e8 Mi - La - Re - Sol (un'ottava sotto alla chitarra). L'accordatura rispetto a determinate frequenze standard (ad esempio per la nota La in ottava centrale) si misura attraverso opportuni strumenti detti accordatori.\nSi pu\u00f2 accordare uno strumento anche \"a orecchio\"; infatti suonando con il diapason un La si pu\u00f2 accordare la corda La dello strumento per poi accordare le altre corde producendo un armonico sul 5\u00ba tasto della corda La da far corrispondere all'armonico prodotto sul 7\u00ba tasto della corda Re. Avendo accordato la corda Re si produce quindi un armonico sul suo 5\u00ba tasto e si fa corrispondere all'armonico prodotto sul 7\u00ba tasto della corda Sol, per accordare il Mi basso produrre l'armonico della corda La sul 7\u00ba tasto e farlo corrispondere all'armonico del suo 5\u00ba tasto. Nei bassi a 5 o 6 corde si continua allo stesso modo. Per accordare il Mi cantino sulla chitarra si deve produrre l'armonico al 7\u00ba tasto della corda La per farlo corrispondere al Mi cantino suonato a vuoto, per accordare il Si produrre l'armonico al 7\u00ba tasto della corda Mi basso per farlo corrispondere al Si suonato a vuoto. Si pu\u00f2 accordare anche ad ottave usando il 12\u00ba tasto anzich\u00e9 il 5\u00ba.\nL'accordatura cos\u00ec ottenuta segue l'intonazione naturale per le corde a vuoto mentre i tasti sono solitamente montati secondo il temperamento equabile.\nEsistono diverse accordature per chitarra, gli esempi pi\u00f9 noti sono quelle in Mi\u266d e Re: nella prima l'accordatura standard Mi - La - Re - Sol - Si - Mi viene abbassata di un semitono, ottenendo Re\u266f - Sol\u266f - Do\u266f - Fa\u266f - La\u266f - Re\u266f, mentre nella seconda l'accordatura standard \u00e8 abbassata di un tono, ottenendo Re - Sol - Do - Fa - La - Re. Queste accordature producono suoni pi\u00f9 gravi, che la distorsione della chitarra elettrica rende particolarmente pesanti e violenti, ecco perch\u00e9 sono le accordature pi\u00f9 utilizzate dai gruppi metal (in particolare dai gruppi death metal), questa accordatura non va confusa con l'accordatura Drop D in cui \u00e8 soltanto la sesta corda ad essere abbassata di un tono. Abbiamo, inoltre, molte accordature non convenzionali nelle quali la distanza tonale standard fra le corde (quella dell'accordatura Mi - La - Re - Sol - Si - Mi) non viene rispettata. Queste accordature vengono usate per ricreare effetti particolari, facilitare la formazione di accordi e, soprattutto sulle chitarre a pi\u00f9 manici, ricreare un accordo suonando corde \"vuote\".\nAccordature aperte.\nLe accordature aperte della chitarra sono impostazioni delle corde che, a vuoto, riproducono un accordo completo, solitamente un accordo maggiore o minore.\nVengono utilizzate per le loro particolari sonorit\u00e0 e per semplificare l'esecuzione dei brani polifonici nelle esecuzioni solistiche o con piccoli gruppi.\nQui di seguito alcuni esempi di accordature aperte:\nEsempio di come ottenere un'accordatura aperta in Sol maggiore:\nAccordature modali.\nLe corde della chitarra con l'accordatura modale producono un accordo di quarta sospesa (1, 4 e 5 al posto di 1, 3 e 5).\nEsempio (Re):\nAccordature alternative.\nSono quelle accordature con impostazioni delle corde diverse dall'accordatura standard (EADGBE) ma che, a differenza delle accordature aperte, se suonate a vuoto non riproducono un accordo completo.\nVengono utilizzate per le loro particolari sonorit\u00e0 e per semplificare l'esecuzione dei brani polifonici nelle esecuzioni solistiche o con piccoli gruppi.\nL'accordatura aperta pi\u00f9 conosciuta e utilizzata \u00e8 la DADGAD, utilizzata soprattutto nella musica celtica.\nQui di seguito alcuni esempi di accordature alternative:"}
{"id": "261960", "revid": "14214", "url": "https://it.wikipedia.org/wiki?curid=261960", "title": "Regione Olomouc", "text": ""}
{"id": "261963", "revid": "14214", "url": "https://it.wikipedia.org/wiki?curid=261963", "title": "Moravia-Slesia", "text": ""}
{"id": "261966", "revid": "124816384", "url": "https://it.wikipedia.org/wiki?curid=261966", "title": "Diego Cugia", "text": "Biografia.\nDi nobili origini sassaresi diviene giornalista professionista nel 1974 collaborando con il giornale \"Il Globo\". Nel 1977 inizia a lavorare per Radiorai. Nel 1993 presenta al Prix Italia \"Mio carissimo signor Padre\". Raggiunge la notoriet\u00e0 grazie alla trasmissione radiofonica \"Alcatraz\" (in onda dall'ottobre 1999 al maggio 2002 su Radio2 e divenuta poi trasmissione televisiva) e al personaggio di \"Jack Folla\". Sua, inoltre, \u00e8 l'invenzione del radiofilm, un nuovo formato di fiction radiofonica, d'impronta cinematografica. \nI suoi radiofilm, \"Il Mercante di Fiori\" e \"Domino\", vengono trasmessi alla mattina su Radio2 nel 1997 e sono seguiti da oltre 1.000.000 di ascoltatori.\nNel marzo del 2001 pubblica con Bompiani il suo primo romanzo dal titolo \"No\". A maggio dello stesso anno viene scelto da Claudia Mori come autore dello show televisivo \"Francamente me ne infischio\" che ha come protagonista il cantante Adriano Celentano. Nel febbraio del 2002 inizia a scrivere per \"l'Unit\u00e0\", collaborazione che resiste fino al maggio del 2003. Il 26 giugno 2003 viene eletto consigliere di amministrazione della SIAE (carica ricoperta fino al 23 giugno 2007). Nel 2004 pubblica per Mondadori \"L'Incosciente\", uno dei suoi romanzi di maggior successo.\nNel 2005 Adriano Celentano lo richiama come co-autore di \"Rockpolitik\". Sua l'invenzione del tormentone Rock e Lento.\nNel 2006 Cugia ritorna in radio per volont\u00e0 di Giancarlo Santalmassi e inizia a trasmettere \"Zombie\" su Radio24, ma dopo solo 35 puntate la trasmissione viene sospesa. In seguito alle proteste di migliaia di ascoltatori il programma riprende regolarmente la messa in onda. Successivamente Cugia inventa e scrive per Rai 1 e Gianni Morandi il programma \"Non facciamoci prendere dal panico\". Nel 2007 \u00e8 co-autore nella produzione di \"Apocalypse Show\", ma si ritira dopo la prima puntata per dissapori con l'anchorman Gianfranco Funari.\nIl 2 agosto 2008 torna cos\u00ec a scrivere sulle pagine del quotidiano fondato da Gramsci, riprendendo il suo personaggio di maggior successo: \"Jack Folla\". Ma, in seguito alla nomina di Concita De Gregorio a direttrice del giornale, da parte di Renato Soru, la sua collaborazione viene interrotta.\nNel 2015 la Mondadori pubblica il suo romanzo dal titolo \"\"Nessuno pu\u00f2 sfrattarci dalle stelle\". Nell'aprile del 2016 Cugia decide, per la prima volta, di pubblicarsi da solo, su Amazon. Il suo diario di un italiano fuoriposto, s'intitola \"Un'anima a 7 euro e 99\"\". A settembre 2018, sempre come editore di s\u00e9 stesso, pubblica \"Jack Folla: Il Libro Nero\", esattamente 20 anni dopo l'esordio in radio di Jack Folla. E nel 2020 \"Jack Folla, un Dj nel braccio della morte\", che contiene i migliori testi del passato e i nuovi monologhi di Jack.\nNel settembre 2020 ritorna in onda su Rai Radio 1 tutti i giorni con Jack Folla, questa volta \u00e8 lui stesso non solo a scrivere i testi ma a interpretarlo. Il programma, riconfermato per una seconda stagione, \u00e8 tuttora in onda dalle 15 alle 15:30 dal luned\u00ec al venerd\u00ec.\nDivorziato, \u00e8 padre di due figli."}
{"id": "261967", "revid": "125873378", "url": "https://it.wikipedia.org/wiki?curid=261967", "title": "Disastro di Balvano", "text": "Il disastro di Balvano fu un incidente ferroviario avvenuto il 3 marzo 1944 nella galleria \"Delle Armi\", nei pressi della stazione di Balvano-Ricigliano, in provincia di Potenza, lungo la ferrovia Battipaglia-Metaponto.\nIl treno merci 8017, con centinaia di passeggeri clandestini a bordo, si ferm\u00f2 nel tunnel, rilasciando elevate quantit\u00e0 di gas tossici.\nSecondo i dati forniti dall'allora Consiglio dei ministri, la tragedia provoc\u00f2 517 morti, bench\u00e9 le stime siano tuttora oggetto di discussione e il numero potrebbe essere maggiore, arrivando a oltre 600 vittime. Alcuni sopravvissuti, che furono 90 in totale, riportarono danni cerebrali permanenti. La tragedia, avvenuta quasi al termine della seconda guerra mondiale e quasi in contemponeanea alla caduta del nazifascismo, venne sottoposta a censura dalle forze alleate e, solo a partire dal dopoguerra, venne eseguita un'indagine dettagliata, con non pochi interrogativi a causa della scomparsa di diverse documentazioni. \nIl disastro di Balvano \u00e8 il pi\u00f9 grave incidente ferroviario per numero di vittime accaduto in Italia e uno dei pi\u00f9 gravi disastri ferroviari della storia.\nStoria.\nUn mese prima dei fatti, in una galleria sulla tratta Baragiano-Tito (immediatamente successiva a quella della tragedia e con pendenze superiori al 22\u2030), un treno dell'autorit\u00e0 militare statunitense aveva subito un incidente simile, con il personale che era rimasto intossicato dai gas di scarico del carbone di scarsa qualit\u00e0. Il macchinista Vincenzo Abbate era svenuto ed era rimasto schiacciato tra la motrice e il tender.\nNel primo pomeriggio del 2 marzo 1944, il treno merci 8017 part\u00ec da Napoli con destinazione Potenza, trainato da una locomotiva E.626, che nella stazione di Salerno venne sostituita da due locomotive a vapore poste in testa al treno, per poter percorrere il tratto che, all'epoca, non era elettrificato (e sarebbe stato dotato di trazione elettrica solo nel 1994). Il treno arriv\u00f2 nella stazione di Battipaglia poco dopo le 6 del pomeriggio.\nAlle 19:00, il treno 8017 part\u00ec dalla stazione di Battipaglia, in direzione di Potenza. Le due locomotive a vapore erano la 476.058 e la 480.016, assegnate al deposito di Salerno. Il convoglio era composto da 47 carri merci e aveva la ragguardevole massa di 520 tonnellate.\nIn origine non erano previste due locomotive; la 480 venne aggiunta al convoglio in quanto era necessario spostarla da Battipaglia a Potenza, approfittando del fatto che la doppia trazione avrebbe reso pi\u00f9 facile l'attraversamento del difficile valico tra Baragiano e Tito. Come tutte le locomotive a vapore dell'epoca, entrambe le macchine avevano la cabina aperta e un equipaggio di due persone: un fuochista per spalare il carbone e un macchinista per la condotta.\nSul treno salirono centinaia di persone, tra cui molte donne ed alcuni ragazzi, provenienti soprattutto dai comuni tra Napoli e Salerno, stremati dalla guerra, che nei paesi di montagna lucani speravano di poter acquistare derrate alimentari in cambio di piccoli oggetti di consumo. Alla stazione di Eboli alcuni abusivi vennero fatti scendere, ma alle stazioni successive ne salirono ancora di pi\u00f9, fino ad arrivare a un numero di circa 600 passeggeri, molti dei quali avevano acquistato un regolare biglietto valido sulla tratta nonostante il treno fosse composto da carri merci. Il treno arriv\u00f2 circa a mezzanotte alla stazione di Balvano-Ricigliano, dove registr\u00f2 37 minuti di ritardo per le procedure di accudienza delle locomotive. Da l\u00ec, alle 0:50 del 3 marzo, ripart\u00ec per un tratto caratterizzato dalla presenza di forti pendenze e numerose gallerie molto strette e poco aerate, che separava Balvano-Ricigliano dalla stazione successiva, quella di Bella-Muro, a cui sarebbe dovuto arrivare circa venti minuti dopo. Lungo tale tratta vi \u00e8 la galleria \"Delle Armi\", lunga 1.968,26 metri e caratterizzata da una pendenza media del 12,8\u2030 (0,73\u00b0 di inclinazione), con punte del 13\u2030. A causa di una serie di movimenti inconsulti e dello slittamento delle ruote, in quanto la grande pendenza impediva alle locomotive di movimentare agevolmente la grande massa del convoglio, a 800 metri dall'ingresso esso fin\u00ec per fermarsi e cominciare a procedere in senso contrario.\nLa galleria presentava gi\u00e0 una concentrazione significativa di monossido di carbonio a causa del passaggio, poco prima, di un'altra locomotiva. Gli sforzi delle locomotive svilupparono a loro volta grandi quantit\u00e0 di monossido di carbonio, che fecero perdere i sensi al personale di macchina. In poco tempo anche la maggioranza dei passeggeri, che in quel momento stava dormendo, venne asfissiata dai gas tossici, che non riuscivano a defluire adeguatamente dalla strettissima galleria.\nL'unico membro del personale di bordo che sopravvisse fu Luigi Ronga, il fuochista della locomotiva di tipo 480; egli dichiar\u00f2 che il macchinista suo compagno, Espedito Senatore, prima di svenire aveva tentato di manovrare per uscire dalla galleria all'indietro. Nella seconda macchina, la 476.058, invece, il macchinista Matteo Gigliano e il fuochista Rosario Barbaro interpretarono la retrocessione del convoglio come una perdita di potenza ed aumentarono la spinta. I due equipaggi non poterono comunicare per accordarsi sulla manovra da eseguire prima di essere sopraffatti dal gas; in questo modo i due locomotori agirono in modo opposto, il primo spingendo all'indietro ed il secondo trazionando in avanti. Un elemento determinante in tale sequenza di eventi fu il fatto che la locomotiva 476 fosse di costruzione austriaca, quindi con la postazione di guida del macchinista situata sulla destra. A complicare la situazione e a rendere del tutto inamovibile il treno, il frenatore del carro di coda, rimasto fuori dalla galleria, quando il treno inizi\u00f2 a retrocedere, siccome il regolamento prevedeva l'attivazione del freno manuale in caso di arretramento del convoglio, esegu\u00ec tale operazione, rendendo quindi del tutto impossibile un ulteriore movimento del mezzo.\nA causa della non esemplare attenzione del personale di linea al movimento del treno 8017, il capostazione di Balvano dette l'allarme solo alle 5:10, pi\u00f9 di quattro ore dopo l'inizio degli eventi. I soccorsi arrivarono ancor pi\u00f9 tardi e la situazione apparve subito molto grave, al punto da non poter rimuovere il convoglio a causa dei corpi riversi anche sotto le ruote.\nAnalisi.\nLe cause.\nLe cause della tragedia furono molteplici; a parte le fatali incomprensioni tra il personale, la mancata vigilanza delle autorit\u00e0 competenti, in quanto fu permesso di circolare con circa 700 persone a bordo ad un treno adibito al solo trasporto di merci. Per una serie di cause concorrenti, oltretutto, il treno era stato composto con due locomotive entrambe in testa, invece che con una in testa e una in coda funzionanti in trazione simmetrica, come tipicamente avveniva. Essendo rimasti fuori dalla galleria gli ultimi due vagoni, aver posto le locomotive separatamente una in testa e una in coda avrebbe potuto quantomeno limitare il bilancio della tragedia, che comunque fu aggravato soprattutto dal ritardo nei soccorsi.\nCome dimostrato dalla perizia svolta dalla commissione d'inchiesta sulla tragedia, la presunta scarsa qualit\u00e0 del carbone fornito dal Comando Militare Alleato, tesi circolata con molta insistenza nei decenni in cui la trazione a vapore fu utilizzata nelle ferrovie italiane, \u00e8 priva di fondamento.\nLe responsabilit\u00e0.\nLa commissione non persegu\u00ec i responsabili, nonostante l'evidenza di plurime e gravissime responsabilit\u00e0; in merito a ci\u00f2 fu decisiva la volont\u00e0 politica degli Alleati.\nCos\u00ec la catastrofe all'epoca venne attribuita principalmente a:\nAlcuni dei parenti delle vittime intentarono causa alle Ferrovie dello Stato, che declinarono ogni responsabilit\u00e0, sostenendo che su quel treno non avrebbero dovuto trovarsi passeggeri di alcun tipo. Per spegnere sul nascere una vertenza che avrebbe potuto trascinarsi in maniera imbarazzante, i contenziosi giudiziari vennero sedati con l'erogazione di un indennizzo per le vittime civili degli eventi bellici.\nFu decisiva al riguardo l'esibizione da parte dei legali dei parenti delle vittime dei biglietti acquistati dalle vittime stesse (circostanza gi\u00e0 emersa nel corso dell'inchiesta amministrativa e generalmente insabbiata).\nLe vittime.\nIl bilancio della tragedia, secondo quanto affermato nei libri di Gianluca Barneschi, sulla base della documentazione riservata dell'indagine, fu di 626 vittime. Molte vittime tra i passeggeri non vennero riconosciute. I corpi vennero tutti allineati sulla banchina della stazione di Balvano e poi sepolti senza funerali nel cimitero del paesino, in quattro fosse comuni. Gli agenti ferroviari, invece, vennero sepolti a Salerno. Molti dei sopravvissuti riportarono lesioni psichiche e neurologiche permanenti. \nFonti diverse hanno riportato bilanci diversi:\nNel libro di Patrizia Reso \"Senza ritorno. Balvano '44, le vittime del treno della speranza\" si pu\u00f2 trovare un elenco delle vittime suddivise per localit\u00e0 di provenienza:\nLe misure successive.\nPer ridurre l'eventualit\u00e0 di questi incidenti, riducendo gli sforzi meccanici e le conseguenti emissioni di gas di scarico delle locomotive, venne disposto per la tratta di interesse il limite di 350 tonnellate per la massa dei convogli e l'utilizzo di locomotori diesel-elettrici americani nei casi di doppia trazione, con eventualmente una locomotiva a vapore italiana posta in coda e posizionata in modo tale da scaricare con il fumaiolo in coda. Venne stabilito a Battipaglia il punto di applicazione di queste normative, per evitare di dover compiere operazioni di separazione sulla linea montana. Questi limiti rimasero per molto tempo in vigore, fino al 1994, quando tutta la linea Battipaglia-Metaponto venne elettrificata.\nNell'uscita sud della galleria \"Delle Armi\" fu istituito un posto di guardia con un operatore che, ogni volta che un treno transitava nel tunnel, aveva il compito di avvertire telefonicamente la stazione di Balvano, in modo tale che venisse dato il segnale di via libera ad eventuali altri treni in attesa, quando si riusciva a vedere nuovamente la luce proveniente dal lato opposto, segno che la galleria era stata liberata e che i gas di scarico erano stati interamente smaltiti. Queste disposizioni rimasero in vigore fino al 1959, quando su questa linea vennero vietate le locomotive a vapore, sostituite dai rotabili a trazione diesel."}
{"id": "261968", "revid": "1764185", "url": "https://it.wikipedia.org/wiki?curid=261968", "title": "Compsognatidi", "text": ""}
{"id": "261970", "revid": "1543377", "url": "https://it.wikipedia.org/wiki?curid=261970", "title": "Battaglia di Leuttra", "text": "La battaglia di L\u00e8uttra fu combattuta tra Spartani e Tebani il 6 luglio 371 a.C.; costitu\u00ec l'inizio dell'egemonia tebana.\nAntefatti.\nNel 382 a.C. una guarnigione spartana, guidata da Febida, si era impossessata della Cadmea, la rocca di Tebe, con la connivenza di Leonziade, Archia ed altri politici tebani, che, protetti dai militari lacedemoni, governarono la citt\u00e0 come tiranni. Dopo circa tre anni un gruppo di esuli, guidati da Pelopida ed appoggiati da altri concittadini, tra i quali Caronte, nell'inverno del 379-378 a.C. rovesciarono il governo oligarchico e scacciarono i militari lacedemoni, restaurando la democrazia a Tebe.\nCome conseguenza, scoppi\u00f2 un conflitto, detto guerra beotica, tra Sparta e Tebe, quest'ultima alleatasi con Atene. La guerra si protrasse senza n\u00e9 vinti n\u00e9 vincitori per otto anni fino alla decisiva battaglia di Leuttra, nonostante i tentativi di mediazione di Atene del 375 a.C. e del 371 a.C., l'ultimo dei quali port\u00f2 Atene ad uscire dal conflitto ma a lasciare, soprattutto per l'intransigenza di Epaminonda, beotarca tebano, Sparta e Tebe ancora in guerra.\nSvolgimento.\nDopo il fallimento della conferenza del 371 a.C., che doveva, nei piani ateniesi, portare alla pace, Cleombroto I, uno dei due re di Sparta, si diresse col suo esercito verso Tebe e si accamp\u00f2 nella piana di Leuttra, nel territorio di Tespie. Ad Epaminonda fu assegnato il comando delle truppe tebane, che contavano circa seimila opliti, dei quali i trecento soldati scelti del battaglione sacro, agli ordini di Pelopida, mentre l'esercito spartano era di diecimila effettivi, dei quali settecento Spartiati.\nIl 6 luglio del 371 a.C. i due eserciti si schierarono pronti per la battaglia. Dopo uno scontro delle cavallerie, dove ebbero la meglio i Tebani, superiori in numero in questo reparto, le truppe spartane si disposero in maniera tradizionale, con gli Spartiati, guidate da Cleombroto, disposti sulla destra su una decina di file, mentre Epaminonda introdusse una notevole innovazione, schierando il battaglione sacro e le altre truppe scelte sulla sinistra, proprio di fronte al re spartano, disposte su cinquanta file: questa tecnica, perfezionata nella battaglia di Mantinea nove anni dopo, era la cosiddetta falange obliqua.\nPlutarco racconta che Cleombroto intu\u00ec la tattica tebana, che puntava sul respingimento degli Spartiati con un attacco frontale portato da una falange profonda, e tent\u00f2 di modificare lo schieramento aggirando il nemico, ma il battaglione sacro di Pelopida si lanci\u00f2 contro lo schieramento del re spartano con un tale impeto e una tale decisione prima che questo avesse di nuovo serrato le file, che lo sbaragli\u00f2 completamente.\nLo stesso Cleombroto mor\u00ec in battaglia, trafitto da un'asta. Fu la prima volta che un re spartano cadde in battaglia per mano di un soldato greco. Secondo Plutarco, questa sarebbe la dimostrazione del fatto che i nemici degli Spartani avevano in genere un fortissimo timore reverenziale nei confronti della dignit\u00e0 del re, tanto da esitare nel lanciarsi contro di lui in uno scontro diretto.\nMille Peloponnesiaci vennero uccisi, tra i quali quattrocento Spartiati, mentre i Beoti persero solo trecento uomini.\nConseguenze.\nLa vittoria di Leuttra segn\u00f2 la fine dell'egemonia spartana sulla Grecia e l'inizio di quella tebana. Gli alleati peloponnesiaci, infatti, vista la sconfitta e la perdita di pi\u00f9 di met\u00e0 degli Spartiati, revocarono le loro alleanze con Sparta, mentre a Tebe furono attribuiti grandi onori ad Epaminonda e a Pelopida, che proseguirono la guerra invadendo il Peloponneso e strappando diverse citt\u00e0 al dominio spartano.\nLe tecniche militari di Epaminonda, sperimentate nella battaglia di Leuttra, fecero scuola nell'arte della guerra, tanto che il futuro re macedone Filippo II, nel periodo in cui fu ostaggio a Tebe, le fece sue e le sfrutt\u00f2 per migliorare l'efficienza del suo esercito e guadagnare cos\u00ec una posizione di forza in Grecia."}
{"id": "261972", "revid": "73843", "url": "https://it.wikipedia.org/wiki?curid=261972", "title": "Daniel Danieli", "text": ""}
{"id": "261977", "revid": "339392", "url": "https://it.wikipedia.org/wiki?curid=261977", "title": "Chilometro cubico", "text": ""}
{"id": "261978", "revid": "9447", "url": "https://it.wikipedia.org/wiki?curid=261978", "title": "Metro cubico", "text": ""}
{"id": "261979", "revid": "29727", "url": "https://it.wikipedia.org/wiki?curid=261979", "title": "Tomisidi", "text": ""}
{"id": "261982", "revid": "1371684", "url": "https://it.wikipedia.org/wiki?curid=261982", "title": "Campionati mondiali di sci nordico 1931", "text": "I Campionati mondiali di sci nordico 1931, ottava edizione della manifestazione, si svolsero dal 13 al 15 febbraio a Oberhof, in Germania, e contemplarono esclusivamente gare maschili. Vennero assegnati quattro titoli.\nRisultati.\nCombinata nordica.\n13 febbraio&lt;br&gt;\nTrampolino: Hindenburgschanze NH&lt;br&gt;\nFondo: 18 km\nSalto con gli sci.\n13 febbraio&lt;br&gt;\nTrampolino: Hindenburgschanze NH\nSci di fondo.\n18 km.\n13 febbraio\n50 km.\n15 febbraio"}
{"id": "261985", "revid": "110042985", "url": "https://it.wikipedia.org/wiki?curid=261985", "title": "Villa Grimaldi", "text": "Villa Grimaldi fu uno dei principali centri di detenzione e di tortura utilizzati dalla DINA, la polizia segreta cilena, sotto la dittatura di Augusto Pinochet. Si trova nella periferia di Santiago. Attualmente ospita il \"Parque por la Paz\" (Parco della Pace).\nStoria.\nLa villa fu espropriata a Emilio Vassallo alla fine del 1973. Emilio Vassallo era proprietario della villa dagli anni cinquanta e aveva trasformato la casa in un ristorante, in un ritrovo per politici, intellettuali e artisti. La villa assomigliava molto a una villa italiana, per questo la chiamarono villa Grimaldi, con molte piante, statue in marmo, fontane e mosaici sui muri. Ogni volta che aumentavano i detenuti venivano costruite nuove strutture per la tortura. Il suo isolamento privilegi\u00f2 la scomparsa dei prigionieri. Da Tobalaba, aeroporto vicino, partivano gli elicotteri pieni di corpi dei desaparecidos che successivamente venivano buttati in mare. Nel 1987 la villa venne venduta alla Societ\u00e0 Costruttrice EGPT e successivamente divenne Parco per la Pace."}
{"id": "261987", "revid": "1652635", "url": "https://it.wikipedia.org/wiki?curid=261987", "title": "Victor Garber", "text": "Carriera.\nAttivo nel cinema, in televisione e in teatro, cos\u00ec come apprezzato interprete di svariati ruoli nei teatri di Broadway, \u00e8 noto al pubblico italiano per il ruolo di Jack Bristow nella serie televisiva \"Alias\" ma, soprattutto, per il ruolo di Thomas Andrews nel film \"Titanic\".\nBiografia.\nVictor si fece notare in Canada, interpretando Ges\u00f9 in \"Godspell\" nel 1972. L'anno seguente riprese il ruolo nella versione cinematografica dello spettacolo. In seguito \u00e8 apparso in numerosi spettacoli a New York, sia come interprete di musical (, \"Little Me\", \"Assassins\") che come attore di prosa (\"Noises Off\", \"You Never Can Tell\"), ottenendo quattro candidature ai Tony Awards e due ai Drama Desk Awards (vincendo nel 1984).\nContemporaneamente ha intrapreso una carriera come caratterista al cinema ed in televisione, interpretando in genere ruoli secondari o di supporto. Nel 1993 ha lavorato al fianco di Michael J. Fox e Nathan Lane nel film \"Cercasi superstar\", e assieme a Tom Hanks in \"Insonnia d'amore\", mentre, nel 1996, \u00e8 ex marito di Goldie Hawn in \"Il club delle prime mogli\". La sua fama presso il grande pubblico si consolida grazie alla partecipazione a \"Titanic\" di James Cameron nel 1997.\nNel 2001 (oltre a partecipare alla miniserie \"Judy Garland\") acquista celebrit\u00e0 internazionale grazie al ruolo dell'agente della CIA Jack Bristow, uno dei protagonisti della serie televisiva \"Alias\", al fianco di Jennifer Garner e Ron Rifkin. Per questa sua interpretazione ha ricevuto il Golden Satellite Award ed il Saturn Award. Inoltre, dal 2001 al 2005 ha ricevuto sei nomination consecutive agli Emmy Award (incluse due nello stesso anno). \nNel gennaio 2013 ha fatto coming out, dichiarando di essere gay e di avere un compagno, Rainer Andreesen, con il quale convive dal 2000 a New York, constatando comunque che il suo orientamento sessuale, sebbene non ne avesse mai parlato, fosse risaputo. I due convolano a nozze in Canada l'11 ottobre 2015. \u00c8 padrino di Violet, figlia degli attori Ben Affleck e Jennifer Garner.\nDoppiatori italiani.\nNelle versioni in italiano dei suoi lavori, Victor Garber \u00e8 stato doppiato da:\nCome doppiatore \u00e8 sostituito da:"}
{"id": "261989", "revid": "9498", "url": "https://it.wikipedia.org/wiki?curid=261989", "title": "Orazio Flacco Quinto", "text": ""}
{"id": "261990", "revid": "1543377", "url": "https://it.wikipedia.org/wiki?curid=261990", "title": "Direcci\u00f3n de inteligencia nacional", "text": "La Direcci\u00f3n de Inteligencia Nacional o DINA fu la polizia segreta cilena nel primo periodo della dittatura di Augusto Pinochet.\nStoria.\nFin dalla sua creazione nel novembre del 1973, a capo della DINA ci fu Manuel Contreras. Fu ufficializzata pubblicamente nel giugno del 1974 con il decreto #521, che le dava potere di detenere e confinare persone durante il dichiarato stato di emergenza.\nFu responsabile, tra gli altri, dell'assassinio di uno dei membri del governo di Allende, Orlando Letelier. La DINA aveva anche degli agenti segreti che operavano in altre nazioni, come Michael Townley, che assassin\u00f2 Letelier a Washington e il generale Carlos Prats a Buenos Aires in Argentina. Sospetti sono stati recentemente avanzati in ordine ad un suo ruolo nel presunto avvelenamento di Pablo Neruda.\nLa DINA impieg\u00f2 il sequestro di persona, la tortura e l'assassinio come metodo repressivo. Parecchi dei detenuti sono semplicemente scomparsi. Uno dei pi\u00f9 grossi centri di tortura e di detenzione fu Villa Grimaldi.\nLa DINA continu\u00f2 a operare fino al 1977, quando fu sostituita dal Centro Nacional de Informaci\u00f3n (CNI).\nIl generale Contreras fu processato in Cile a causa delle numerose violazioni dei diritti umani perpetrate dalla DINA (fu condannato a 12 anni di prigione per sequestro di persona, un delitto che non pu\u00f2 essere amnistiato). Tuttavia, il giudice Victor Montiglio, che sostitu\u00ec il giudice Juan Guzm\u00e1n che si era occupato del caso, ha amnistiato Contreras nel 2005."}
{"id": "261991", "revid": "1543377", "url": "https://it.wikipedia.org/wiki?curid=261991", "title": "Calcio ai Giochi della V Olimpiade", "text": "Il torneo di calcio della V Olimpiade fu il quinto torneo olimpico. Si svolse dal 29 giugno al 5 luglio 1912 in tre citt\u00e0 (Stoccolma, Traneberg e Solna) e vide la vittoria per la seconda volta del .\nVenne anche previsto un torneo di consolazione per le squadre escluse dalla competizione per le medaglie, vinto dall'. Qui si distinse il tedesco Gottfried Fuchs, autore di 10 reti nell'incontro con la , eguagliando cos\u00ec il record di goal segnato in un solo incontro in un torneo olimpico, stabilito dal danese Nielsen nel 1908.\nFormula.\nIl torneo prevedeva un turno preliminare di qualificazione per determinare le tre squadre che avrebbero avuto accesso ai quarti di finale, a cui erano gi\u00e0 qualificate , , , ed . Successivamente era prevista una formula ad eliminazione diretta, composta da quarti di finale, semifinali e finali per il primo e il terzo posto.\nLe perdenti del turno preliminare e dei quarti di finale si sarebbero affrontate in un secondo turno preliminare per determinare le tre squadre che avrebbero avuto accesso alle semifinali del torneo di consolazione, a cui era gi\u00e0 qualificata di diritto una quarta, che fu l'.\nClassifica marcatori.\n11 reti\n10 reti\n8 reti\n7 reti\n5 reti\n4 reti\n3 reti\n2 reti\n1 rete\nAutoreti"}
{"id": "261995", "revid": "1371684", "url": "https://it.wikipedia.org/wiki?curid=261995", "title": "Campionati mondiali di sci nordico 1933", "text": "I Campionati mondiali di sci nordico 1933, decima edizione della manifestazione, si svolsero dall'8 al 12 febbraio a Innsbruck, in Austria, e contemplarono esclusivamente gare maschili. Con l'introduzione della staffetta 4x10 km di sci di fondo i titoli assegnati vennero per la prima volta portati a cinque.\nRisultati.\nCombinata nordica.\n8 febbraio&lt;br&gt;\nTrampolino: Bergisel NH&lt;br&gt;\nFondo: 18 km\nSalto con gli sci.\n8 febbraio&lt;br&gt;\nTrampolino: Bergisel NH\nSci di fondo.\n18 km.\n10 febbraio\n50 km.\n12 febbraio\nStaffetta 4x10 km.\n12 febbraio"}
{"id": "261997", "revid": "599013", "url": "https://it.wikipedia.org/wiki?curid=261997", "title": "Cammeo", "text": "Il cammeo (o cameo) \u00e8 un gioiello realizzato attraverso l'incisione di una pietra stratificata (agata, sardonica o onice) o di una conchiglia, in particolare la \"Cypraecassis rufa\", la \"Cassis madascarensis\" e la \"Cassis cornuta\" in quanto queste conchiglie della famiglia della \"Cassis\" presentano la superficie costituita da due strati di colore distinti, il che permette di isolare nitidamente dal fondo la figura in rilievo.\nEtimologia.\nIl termine deriva dal vocabolo arabo \"gama'il\" (bocciolo di fiore), dal quale si \u00e8 arrivati all'odierno \"cammeo\" attraverso l'antica denominazione francese \"camaheu\".\nStoria.\nNell'arte antica ionica ed etrusca si realizzarono pietre dure che vengono considerate anticipatrici del cammeo, il cui utilizzo si diffuse a partire dall'et\u00e0 ellenistica. Anticamente venne utilizzata la pietra sardonica, ben presto affiancata dall'agata e dall'onice. I primi cammei furono rintracciati nelle tombe di Crimea assieme alle monete di Lisimaco e risalirono al 281 a.C..\nAlcuni dei pi\u00f9 famosi cammei sono stati prodotti nel periodo imperiale romano, anche se lo stile e la tecnica \u00e8 derivata dall'Ellenismo: la \"Tazza Farnese\" di et\u00e0 augustea, lavorata su un'onice a due strati, ricca di venature, presenta la raffigurazione di Medusa e della fertilit\u00e0 del Nilo; la \"Tazza dei Tolomei\", risalente al periodo di Nerone \u00e8 decorata con gli elementi necessari per la celebrazione del rito dionisiaco; la \"Gemma augustea\" di Dioscuride \u00e8 decorata con scene esaltanti l'imperatore Augusto; il \"Cammeo di Francia\" dell'et\u00e0 tiberiana \u00e8 una sardonica a cinque strati.\nIn Persia e nella Mesopotamia l'arte del cammeo raggiunse un periodo florido dal III al VII secolo ben esemplificato da un capolavoro come \"Lotta tra un cavaliere romano e un sasanide\".\nDurante il Rinascimento italiano vari artisti, tra i quali il Grechetto si distinsero in questo settore e anche nei secoli seguenti la penisola mantenne la guida dell'arte del cammeo. Se la produzione principale nel XVII secolo si trasfer\u00ec in Austria, ancora italiani furono gli artisti principali, quali Alessandro Masnago e Ferdinando Eusebio Miseron. Dopo il XVIII secolo questa attivit\u00e0 incominci\u00f2 una sua parabola discendente e si commercializz\u00f2 confondendosi con la produzione di ricordi turistici.\nLavorazione.\nAncora oggi la lavorazione del cammeo si effettua artigianalmente. La prima fase della lavorazione consiste nella scelta della conchiglia adatta all'incisione. Successivamente si passa alla \"scoppatura\", ovvero al taglio della parte pi\u00f9 convessa della conchiglia, la \"coppa\"; poi si procede alla \"segnatura\" e alla \"sagomatura\" del pezzo tagliato: all'interno della coppa si tracciano i contorni dei cammei che si vogliono ricavare e si eliminano, tagliandole, le parti superflue.\nInfine si passa all\"aggarbatura\", che consiste nel dare al pezzo la forma voluta (in genere ovale o tonda) utilizzando una mola speciale. A questo punto i pezzi ottenuti sono fissati su un fuso di legno con mastice caldo composto da pece greca, cera e scagliola. Dopo tale operazione si passa alla \"scrostatura\" cio\u00e8 l'abrasione della parte pi\u00f9 esterna della conchiglia in modo da lasciare in superficie lo strato chiaro da incidere. Il lavoro passa poi all'incisore, che disegna sulla superficie il soggetto da riprodurre.\nLa lavorazione del cammeo ha conosciuto il suo massimo apice nel Rinascimento, oggi questi esemplari, alcuni dei quali realizzati ed impreziositi con materiali pregiati, sono presenti nelle collezioni medicee o conservati nei pi\u00f9 importanti musei di tutto il mondo.\nIntagli e cammei.\nTecnicamente il cammeo \u00e8 quella incisione che produce un'impronta negativa, contrariamente ai sigilli che tecnicamente sono degli \"intagli\" (negativi, producono una impronta positiva). Questa distinzione di termini ormai \u00e8 poco usata e, in pratica, il termine cammeo indica sia i cammei veri e propri, sia gli intagli.\nCuriosit\u00e0.\nArgomentando sulla difficolt\u00e0 \"di apprezzare come si deve l'arte di affilare massime\", Nietzsche paragona quelli che \"traggono da queste... poco pi\u00f9 di un gradevole sapore in bocca\" a quelle \"persone comuni che si trovano a esaminare dei cammei: esse lodano perch\u00e9 non possono amare e sono subito pronte ad ammirare, ma ancor pi\u00f9 pronte a scappare via\". E questa pu\u00f2 essere considerata una pregevole massima sull'incapacit\u00e0 di amare."}
{"id": "261998", "revid": "1272592", "url": "https://it.wikipedia.org/wiki?curid=261998", "title": "Corrosione", "text": "Il termine corrosione (dal latino \"com-\" particella indicante insistenza e \"rodere\", per \"consumare\") indica un processo naturale e irreversibile di consumazione lenta e continua di un materiale, che ha come conseguenze il peggioramento delle caratteristiche o propriet\u00e0 fisiche del materiale inizialmente coinvolto.\nLa corrosione \u00e8 un fenomeno di natura elettrochimica che determina una interazione chimico-fisica del materiale metallico con l'ambiente che lo circonda.\nPossono essere coinvolti da tale fenomeno molti tipi di materiali, sebbene il termine \"corrosione\" venga comunemente associato ai materiali metallici (cio\u00e8 i metalli e le loro leghe).\nLa corrosione dei metalli pu\u00f2 essere definita come un processo di degradazione e ricomposizione con altri elementi presenti nell'ambiente: metalli e leghe si trovano a un livello energetico maggiore di quello a cui stanno i corrispondenti minerali, per cui sotto determinate condizioni ambientali tendono a riprendere lo stato pi\u00f9 stabile presente in natura, usualmente quello di ossido, di idrato o di sale.\nTrattazione elettrochimica dei fenomeni corrosionistici.\nA prescindere da quale sia il particolare meccanismo scatenante, per avere luogo la corrosione \u00e8 necessario che intervengano dei processi di natura elettrochimica a cui prendano parte il materiale metallico (che funge da elettrodo) e l'ambiente di corrosione (che funge da elettrolita). Il sistema cos\u00ec costituito pu\u00f2 essere schematizzato con una cella galvanica in condizioni di corto circuito, cio\u00e8 una cella galvanica in cui gli elettrodi sono da una parte separati dall'elettrolita (all'interno del quale si ha trasporto di carica elettrica per mezzo di ioni) e dall'altra parte sono in contatto attraverso un circuito elettrico esterno (dove il trasporto di carica \u00e8 assicurato dal moto di elettroni).\nLa corrosione \u00e8 provocata dallo svolgersi di una reazione di ossidazione, che ha luogo all'anodo della cella che rappresenta il sistema corrosionistico, mentre al catodo ha luogo una reazione di riduzione.\nIn tutti i processi corrosivi, oltre a una semireazione di ossidazione del materiale metallico, ha luogo una semireazione di riduzione. La specie chimica coinvolta nella semireazione di ossidazione \u00e8 principalmente il metallo, mentre le specie chimiche coinvolte nella semireazione di riduzione dipendono dall'ambiente di reazione.\nLa semireazione di ossidazione pu\u00f2 essere schematizzata nel modo seguente:\nIn cui \"z\" \u00e8 la carica dello ione metallico (Mz+) che si forma in seguito all'ossidazione del metallo M, allontanando \"z\" elettroni (e-).\nOltre allo studio della cella elettrochimica rappresentativa del fenomeno, durante le indagini dei fenomeni corrosionistici vengono impiegati altri strumenti teorici sviluppati nell'ambito dell'elettrochimica, tra cui i diagrammi di Pourbaix (impiegati per mostrare l'effetto del pH sul fenomeno della corrosione una volta noto l'ambiente di reazione) e i diagrammi di Evans (utilizzati per ipotizzare la velocit\u00e0 di corrosione una volta noto lo stadio cineticamente determinante).\nAmbiente di corrosione.\nLa corrosione dei materiali metallici pu\u00f2 essere classificata a seconda dell'ambiente in cui ha luogo la corrosione:\nMeccanismi di corrosione.\nA seconda del meccanismo con cui avviene la corrosione, si parla di:\nMorfologia dei fenomeni corrosivi.\nA seconda della parte del materiale metallico interessata dalla corrosione, si parla di:\nCorrosione intergranulare.\nLa corrosione intergranulare (o intercristallina) si manifesta in corrispondenza dei bordi di grano di una soluzione solida, in particolare dell'acciaio inossidabile austenitico o ferritico che sia stato sensibilizzato con un riscaldamento oltre i 500 \u00b0C.\nIn queste condizioni infatti si ha la precipitazione dei carburi di cromo, i quali, grazie all'alta temperatura, diffondono verso le zone distorte (i bordi di grano), dove vi \u00e8 una maggiore concentrazione di carbonio.\nSi crea cos\u00ec una situazione in cui i bordi di grano sono ricchi di carburi di cromo, che fungono da catodo, e di matrice circostante con una percentuale di cromo minore del 12%, non pi\u00f9 passivata e quindi fungente da anodo: pu\u00f2 cos\u00ec avere luogo la corrosione a umido. Una grana fine in questa situazione \u00e8 controproducente, in quanto una maggiore estensione dei bordi di grano implica maggiore estensione delle zone sottoposte a corrosione.\nPer ridurre tale corrosione \u00e8 consigliabile attraversare velocemente l'intervallo critico di temperatura (per esempio con raffreddamento in acqua) oppure prolungare il riscaldamento: questo per impedire o favorire la diffusione del cromo. Un'ulteriore soluzione, adottata spesso negli acciai inossidabili austenitici, consiste nell'aggiungere in lega quantit\u00e0 relativamente basse di metalli pi\u00f9 carburabili del cromo (Ti, Nb o Ta), che, formando i propri carburi, impediscono la carburazione del cromo.\nUna soluzione largamente diffusa consiste nel decarburare l'acciaio, portando la percentuale di carbonio al di sotto dello 0.03%, cos\u00ec da limitare la formazione di carburi di cromo. I materiali cos\u00ec costituiti sono contraddistinti dalla sigla \"EL\" (\"Extra Low Carbon\"), mentre un tenore percentuale di carbonio compreso tra lo 0.03% e lo 0.08% caratterizza acciai \"L\" (\"Low Carbon\").\nCorrosione per aerazione differenziale.\nLa corrosione localizzata per aerazione differenziale si instaura quando sulla superficie del materiale metallico sono presenti zone che presentano una differente permeabilit\u00e0 nei confronti dell'ossigeno.\nLa parte della superficie metallica meno permeabile all'ossigeno si comporta da regione anodica, quindi \u00e8 sede del processo di dissoluzione del metallo; ad esempio nel caso dell'acciaio si ha il seguente processo di ossidazione:\nmentre la parte della superficie metallica pi\u00f9 permeabile all'ossigeno si comporta da regione catodica, quindi \u00e8 sede del processo di riduzione dell'ossigeno:\nQuesto tipo di corrosione avviene nelle strutture metalliche interrate che attraversano strati di terreno di natura differente (ad esempio argilla, meno permeabile all'ossigeno, e sabbia, pi\u00f9 permeabile all'ossigeno) o nel caso in cui la superficie del metallo sia parzialmente bagnata (essendo l'acqua poco permeabile all'ossigeno), ad esempio all'interno di condotte idriche quando per un malfunzionamento dei dispositivi di sfiato si abbia la formazione di sacche d'aria.\nCorrosione atmosferica.\nIn genere i materiali metallici esposti all'atmosfera e a temperatura ambiente tendono a corrodersi formando ossidi; la stabilit\u00e0 di tali ossidi diminuisce all'aumentare della temperatura. Ci\u00f2 \u00e8 dovuto al fatto che a temperatura ambiente quasi tutti i metalli hanno un'affinit\u00e0 chimica per l'ossigeno positiva, cio\u00e8 tendono a reagire con l'ossigeno, ossidandosi.\nIn particolare, nel caso di una lega bimetallica, si hanno i seguenti casi:\nQuindi da un punto di vista termodinamico la corrosione atmosferica \u00e8 favorita. \u00c8 possibile comunque sfruttare il fenomeno della passivazione per contrastare l'avanzare della corrosione. La passivazione di un materiale metallico consiste nella formazione di un film di ossido particolarmente stabile e sottile (dello spessore di qualche micrometro); la formazione di tale film dipende dalle condizioni esterne (tra cui umidit\u00e0 atmosferica e temperatura) e della natura del materiale metallico.\nNel caso in cui tale film riesca a bloccare la diffusione dell'ossigeno nel materiale metallico, si ha il fenomeno della passivazione; se invece tale strato di ossido non ricopre in maniera adeguata la superficie del materiale, l'ossigeno ha la possibilit\u00e0 di reagire con il metallo e il fenomeno della corrosione non viene bloccato.\nNel caso di rame o alluminio, l'ossido ha un peso specifico minore del peso specifico del metallo stesso, quindi a parit\u00e0 di peso l'ossido occupa maggior volume e protegge il materiale sottostante.\nNel caso dell'acciaio, invece, l'ossido ha un peso specifico maggiore del peso specifico del metallo stesso, quindi, a parit\u00e0 di peso l'ossido occupa minor volume e si ritira e crea delle crepe dove penetra altro ossigeno che continua il processo corrosivo nella parte sottostante.\nPertanto la pellicola di ossido di ferro (detta comunemente \"ruggine\"), essendo friabile e non sufficientemente aderente, non pu\u00f2 essere considerata protettiva.\nAggiungendo all'acciaio altri metalli (come cromo e nichel) si riesce a ottenere una pellicola passivante molto aderente, ottenendo il cosiddetto \"acciaio inossidabile\".\nI fattori che intervengono sulla velocit\u00e0 di accrescimento dello strato di ossido sono:\nCorrosione galvanica.\nIl meccanismo della corrosione galvanica si produce secondo un processo a umido e si innesca quando due materiali, aventi un diverso valore di nobilt\u00e0 (oppure due parti dello stesso materiale esposte a condizioni differenti), vengono posti a diretto contatto (formando un \"accoppiamento galvanico\"), in presenza su entrambi di un terzo elemento (detto \"elettrolita\").\nSi viene a formare una cella galvanica in cortocircuito (detta macrocoppia) nella quale gli elettrodi sono costituiti dai due materiali accoppiati.\nSi genera un flusso di elettroni dal materiale meno nobile (avente potenziale minore), denominato anodo (o polo negativo) che si ossida, verso quello pi\u00f9 nobile avente potenziale maggiore, denominato catodo (o polo positivo), dove avviene la riduzione dei cationi, che pu\u00f2 rivestirsi di strati metallici.\nLe reazioni che avvengono durante il processo di corrosione sono tutte redox (dall'inglese reduction\" e oxidation\"). Per convenzione, il verso della corrente elettrica \u00e8 assunto opposto al flusso degli elettroni, per cui si ha circolazione di una corrente continua di intensit\u00e0 \"i\" dalla zona catodica a quella anodica; la stessa corrente circola in verso opposto nell'elettrolita, trasportata dagli ioni disciolti.\nI metalli meno nobili (per esempio zinco, ferro, nichel) presentano una maggiore tendenza a corrodersi rispetto ai metalli pi\u00f9 nobili (per esempio rame, argento, acciaio inossidabile), per cui mettendo a contatto un metallo meno nobile e un metallo pi\u00f9 nobile sar\u00e0 il metallo meno nobile a corrodersi (fungendo da anodo) e la corrosione risulter\u00e0 accelerata, invece il metallo pi\u00f9 nobile rimarr\u00e0 intatto a causa di un fenomeno di protezione.\nI concetti che stanno alla base della corrosione per contatto galvanico di metalli possono essere estesi anche agli accoppiamenti di metalli e leghe con materiali da loro differenti, quali ossidi e solfuri, purch\u00e9 dotati di conducibilit\u00e0 elettronica (per esempio magnetite, solfuri di rame e ferro, grafite).\nL'entit\u00e0 della corrosione dipende:\nLa nobilt\u00e0 relativa dei diversi materiali metallici tiene conto di fattori cinetici, per cui non corrisponde ai valori termodinamici riportati nella serie elettrochimica dei potenziali di equilibrio di ossidoriduzione per le reazioni di ionizzazione dei vari metalli.\n\u00c8 necessario, infatti, conoscere anche i valori dei potenziali che i diversi materiali assumono una volta immersi in ambienti aggressivi \"reali\", stabilendo in questo modo delle serie galvaniche \"pratiche\", relative al comportamento dei vari materiali metallici qualora vengano accoppiati nei differenti ambienti in esame.\nLa nobilt\u00e0 di un materiale metallico pu\u00f2 infatti variare in un ampio intervallo di potenziale in dipendenza delle condizioni sia dell'ambiente (composizione, valore di pH, temperatura, presenza o assenza di condizioni di scambio termico, agitazione) sia del materiale metallico (passivit\u00e0 a seguito della presenza di film superficiali protettivi o attivit\u00e0 quando la superficie metallica \u00e8 direttamente a contatto con il mezzo aggressivo).\nLa realizzazione di accoppiamenti di materiali prossimi tra loro nelle serie galvaniche \u00e8 quindi considerata favorevole, risultando questi materiali tra loro \"galvanicamente compatibili\", mentre \u00e8 da evitare l'impiego di materiali tra loro lontani nella serie galvanica d'interesse.\nNel processo di corrosione per contatto, in qualche\nUn esempio classico \u00e8 quello della coppia Zn-Fe in acque naturali a temperatura elevata; lo zinco, metallo meno nobile e inizialmente anodico rispetto al ferro, a seguito della formazione di un film passivante stabile di ossido di zinco dotato di conducibilit\u00e0 elettronica, assumer\u00e0 nel tempo un comportamento catodico rispetto al ferro.\nTra i fattori che regolano la corrosione per contatto va ricordata la conducibilit\u00e0 elettrica dell'ambiente aggressivo. Infatti, nei mezzi dotati di elevata conducibilit\u00e0 l'attacco \u00e8 intenso e si fa sentire a distanze elevate, mentre in ambienti con alta resistivit\u00e0 la corrosione risulta limitata alla zona anodica in prossimit\u00e0 della giunzione con l'area catodica. Per tale motivo questo tipo di corrosione risulta particolarmente grave in acque di mare ma non in acque dolci che hanno una conducibilit\u00e0 di almeno due ordini di grandezza pi\u00f9 bassa.\nUn altro fattore importante nella regolazione della corrosione galvanica \u00e8 rappresentato dal rapporto tra le aree catodiche e quelle anodiche; le condizioni pi\u00f9 sfavorevoli si realizzano quando l'area anodica \u00e8 piccola rispetto a quella catodica, in quanto l'attacco corrosivo si concentra sull'area limitata. Un esempio tipico pu\u00f2 essere l'impiego di elementi di giunzione in ferro (chiodi o viti) su strutture in rame o (come succede spesso nelle costruzioni idrauliche) bulloni in acciaio inox su tubazioni in acciaio al carbonio o in ghisa.\nLa prevenzione o il contenimento della corrosione per contatto possono essere realizzati evitando il contatto tra materiali di nobilt\u00e0 molto diversa o isolando tra loro, ove possibile, materiali metallici differenti. Anche l'impiego di rivestimenti protettivi o di inibitori pu\u00f2 ridurre il rischio di corrosione per contatto. Qualora sia impossibile evitare l'impiego di una coppia di materiali metallici tra loro non compatibili, si pu\u00f2 ampliare la catena galvanica, introducendo un terzo metallo, meno nobile di quelli costituenti la coppia, agente quindi come anodo sacrificale.\nNobilt\u00e0 dei metalli.\nI metalli sono caratterizzati da una loro nobilt\u00e0, che indica la maggiore o minor facilit\u00e0 dei materiali a cedere un certo numero di elettroni.\nI metalli pi\u00f9 nobili (ad esempio rame e argento) cedono pi\u00f9 difficilmente gli elettroni che non i metalli meno nobili (ad esempio ferro e zinco).\nDal punto di vista puramente qualitativo, qui di seguito viene riportata la scala galvanica (riferita all'elettrodo a idrogeno) dei pi\u00f9 comuni metalli e leghe (partendo dal meno nobile):\nComportamento elettrochimico dei metalli.\nNei metalli, si distinguono due comportamenti elettrochimici:\nCorrosione del ferro e delle sue leghe.\nNelle leghe ferrose, come gli acciai al carbonio e basso legati e le ghise, come vedremo in seguito, i prodotti insolubili che si formano per effetto della corrosione elettrochimica non risultano protettivi per il sottostante materiale e pertanto tali leghe hanno un \"comportamento elettrochimico attivo\".\nLa condizione necessaria affinch\u00e9 si manifesti la corrosione elettrochimica del ferro, a temperatura normale, \u00e8 che il manufatto si trovi in presenza di acqua e ossigeno.\nIn un metallo M isolato, immerso in una soluzione acquosa, avviene naturalmente la seguente reazione:\nQuesto significa che il metallo M ha la tendenza a far passare in soluzione alcuni atomi disposti sulla sua superficie sotto forma di ioni Mn+.\nPoich\u00e9 gli ioni che passano in soluzione lasciano nel metallo i loro elettroni pi\u00f9 esterni ne-, il metallo stesso si carica negativamente.\nIn questa situazione alcuni ioni Mn+ verranno attratti dal metallo e si ridepositeranno sulla sua superficie in forma metallica secondo la reazione:\nQuando le due reazioni raggiungono la stessa velocit\u00e0 si ha un equilibrio dinamico in cui il numero di atomi che lasciano il metallo \u00e8 uguale al numero di ioni che si ridepositano su questo.\nA questo punto Il metallo assumer\u00e0 un determinato potenziale elettrico di equilibrio Eeq (potenziale di ossidoriduzione).\nQualora due metalli (o parti dello stesso metallo) a diverso potenziale vengono messi a contatto in presenza di un elettrolita, si forma una cella galvanica.\nIl suddetto processo dipende dalla natura chimico-fisica del metallo e dal tipo di ambiente in cui \u00e8 immerso. Sulla superficie dei manufatti in acciaio, a causa delle lavorazioni subite, vi sono sempre zone o punti che differiscono tra loro fisicamente o chimicamente e che pertanto hanno un diverso potenziale.\nTra due di questi punti, nonostante la differenza di potenziale (\u0394E), non vi \u00e8 per\u00f2 passaggio di corrente se l'ambiente \u00e8 secco, anche in presenza di ossigeno, non potendosi realizzare un conduttore ionico.\nSe invece sulla superficie del manufatto si deposita uno strato di acqua o un leggero velo di umidit\u00e0, normalmente contenuta nell'atmosfera, tra i due punti con differenza di potenziale si vengono a costituire miriadi di minuscole pile, poich\u00e9:\nL'acqua infatti a causa del suo carattere anfotero \u00e8 debolmente dissociata in ioni idrogeno H+ e ossidrili OH-:\nPertanto, anche se l'acqua \u00e8 purissima, presenta una piccola ma misurabile conducibilit\u00e0 elettrica. Per quanto sopra la corrosione nel ferro segue il seguente processo. Nella zona anodica, il ferro passa in soluzione cedendo all'acqua o al velo di umidit\u00e0, lo ione Fe++ e liberando nel contempo degli elettroni:\nGli elettroni liberati dagli atomi di ferro in corrispondenza dell'anodo, migrano attraverso il metallo (\"circuito elettronico\") al catodo, dove reagiscono con gli ioni idrogeno H+ provenienti dal \"circuito ionico\":\nQuesta reazione ha un duplice effetto: diminuisce la concentrazione di H+ rispetto a quella degli ioni ossidrili OH-, rendendo alcalina l'acqua a contatto col catodo; la formazione di bollicine di gas idrogeno ostacola l'avvicinamento di nuovi ioni idrogeno alla superficie del catodo, prevenendo la fuga di altri elettroni. \nA questo punto interviene l'ossigeno disciolto nell'acqua (o nel velo di umidit\u00e0) che, reagendo con il gas idrogeno, forma acqua e depolarizza il catodo:\nNel contempo nella zona anodica gli ioni ossidrili provenienti dal catodo attraverso il circuito ionico, incontrano gli ioni ferrosi Fe++ che si diffondono dall'anodo nell'acqua o nel velo di umidit\u00e0, formando idrato ferroso:\nIn presenza di sufficiente ossigeno nella zona anodica, lo ione ferroso viene ossidato a ione ferrico con formazione di ossido ferrico idrato (che costituisce chimicamente la ruggine), poco solubile, che precipita sul metallo:\nData la tendenza degli ioni ferrosi a diffondersi dall'anodo prima di combinarsi e formare la ruggine, questa depositatasi sulla superficie del manufatto in ferro, si presenta come un prodotto spugnoso con labile adesione sul metallo all'anodo.\nPertanto la sua azione protettiva (passivazione) non \u00e8 sufficiente a inibire o arrestare il processo corrosivo come avviene invece nell'acciaio inossidabile (o nelle leghe di rame e di alluminio) per il quale i prodotti della corrosione, formando un film di ossidi continui e aderenti alla superficie del materiale, inibiscono il processo anodico in modo tale che la velocit\u00e0 di corrosione diventa del tutto trascurabile (\"comportamento elettrochimico passivo\").\nLa continua perdita di metallo all'anodo pu\u00f2 verificare profonde cavit\u00e0 e persino la perforazione dello stesso elemento in acciaio. Quanto su detto vale per l'azione dell'acqua e dell'ossigeno sulla corrosione dell'acciaio.\nLa conducibilit\u00e0 elettrica, dell'acqua, e pertanto la velocit\u00e0 di corrosione, aumenta in funzione della quantit\u00e0 di sali disciolti.\nIn atmosfera marina o in acqua di mare la conducibilit\u00e0 elettrica raggiunge valori molto superiori a quelli che si riscontrano nell'acqua chimicamente pura.\nIn questa situazione resta valido il meccanismo visto precedentemente, ma gli ioni ferrosi che si diffondono dall'anodo si combinano pi\u00f9 facilmente con gli ioni cloro prodotti dalla dissociazione elettrolitica del cloruro di sodio nell'acqua o nel velo di umidit\u00e0, formando cloruro ferroso:\nContemporaneamente nella zona catodica gli ioni sodio si combinano con gli ioni ossidrili (OH-) formando idrato di sodio:\nLa successiva reazione tra cloruro ferroso, idrato di sodio e l'ossigeno, presente nell'acqua o nel velo d'umidit\u00e0, determina la formazione di ossido ferrico:\nPoich\u00e9 anche in questa caso sia il cloruro ferroso sia l'idrato sodico sono molto solubili, diffondendosi nel circuito ionico sia nella zona anodica sia catodica, la ruggine che deposita sulla superficie del materiale ferroso risulta ancora molto spugnosa e molto labile e pertanto non riesce a passivare il metallo.\nInoltre il processo di corrosione \u00e8 ulteriormente facilitato dalla rigenerazione del cloruro di sodio.\nCorrosione dei ferri d'armatura delle strutture in calcestruzzo armato.\nAnche l'armatura del calcestruzzo armato, pur essendo immersa nella matrice cementizia, pu\u00f2 essere soggetta a fenomeni corrosivi.\nQuesto avviene quando nel calcestruzzo, a seguito del processo di carbonatazione che si innesca per la diffusione dell'anidride carbonica all'interno della pasta cementizia, si ha una diminuzione del pH che determina l'ambiente ideale per l'innesco della corrosione dei ferri di armatura (per un calcestruzzo completamente carbonatato, il pH scende a circa 8,5).\nInfatti esistono varie forme di idrossido di ferro che si genera a seguito dell'ossidazione del ferro metallico; in particolare in ambiente molto basico con pH &gt; 11 (come si verifica nel calcestruzzo per effetto della presenza della calce), si forma un tipo di idrossido denominato \"lapidocrocite\", il quale si presenta stabile, denso, compatto e aderente al sottostante supporto metallico creando una barriera impenetrabile all'ossigeno e all'umidit\u00e0 a tal punto che il processo di ossidazione avviene a una velocit\u00e0 trascurabile (ferro passivato).\nIn ambienti meno basici con pH &lt; 11 (come si verifica nel calcestruzzo quando la calce \u00e8 stata neutralizzata per effetto della carbonatazione) o, come vedremo in seguito, in ambienti contenenti cloruro, l'idrossido di ferro diviene poroso, permeabile all'ossigeno e all'umidit\u00e0 e quindi non pi\u00f9 protettivo per il ferro sottostante (depassivazione del ferro) e pertanto si pu\u00f2 innescare la corrosione.\nIn generale \u00e8 possibile individuare due differenti periodi dell'attacco corrosivo: \nPer effetto della corrosione i ferri d'armatura presentano sostanzialmente i seguenti fenomeni degradanti:\nIn presenza di ioni cloro Cl-, la corrosione dei ferri di armatura pu\u00f2 innescarsi anche con pH elevati (&gt; 9), in questo caso si ha una corrosione localizzata detta corrosione per pitting (o vaiolatura). Questo tipo di corrosione pu\u00f2 attaccare anche l'acciaio inox.\nProtezione delle armature.\nLa protezione delle armature d'acciaio contro la corrosione dipende dalla massa volumica del calcestruzzo, dalla qualit\u00e0 e dallo spessore del copriferro e dal grado di fessurazione del copriferro stesso.\nLa massa volumica e la qualit\u00e0 del copriferro si ottengono controllando il massimo rapporto acqua/cemento e il minimo contenuto di cemento.\nLa fessurazione del copriferro pu\u00f2 essere provocata da fenomeni come la variazione di temperatura, il ritiro, tanto plastico quanto igrometrico, lo scorrimento viscoso, e alle fessurazioni indotte nelle strutture in servizio da carichi dinamici e ciclici o da sollecitazioni termiche. Gli stessi prodotti espansivi della corrosione possono indurre fessurazioni aggiuntive del copriferro quando la corrosione viene innescata dalla penetrazione degli agenti aggressivi attraverso un calcestruzzo eccessivamente poroso.\nInoltre, nelle strutture in calcestruzzo prefabbricato, le fessure possono essere prodotte anche da urti meccanici o sollecitazioni flessionali indotte durante il trasporto, il sollevamento e il montaggio.\nUn altro possibile mezzo di protezione e prevenzione dalla corrosione delle armature \u00e8 quello di ricorrere a protezioni aggiuntive delle armature stesse, come l'utilizzo di tondini in acciaio zincato o acciaio inox.\nCorrosione dei manufatti in ferro interrati.\nIn assenza dell'azione dei batteri, la velocit\u00e0 di corrosione delle strutture interrate a matrice ferrosa (ghisa, acciaio) decresce al crescere della resistivit\u00e0 dei terreni.\nLa resistivit\u00e0 dipende da diversi fattori e in particolare da:\nPertanto di norma i terreni che garantiscono un maggiore tenore di ossigeno, un idoneo contenuto di acqua (non asciutti ne troppo saturi) e un idoneo contenuto di sali elettroliti risultano a pi\u00f9 alta corrosivit\u00e0.\nLa velocit\u00e0 di corrosione dipende inoltre da altri fattori quali:\nCorrosione dei manufatti in ghisa interrati.\nLa ghisa, sia grigia sia sferoidale, insieme all'acciaio \u00e8 il materiale pi\u00f9 impiegato per la fabbricazione di tubi metallici.\nPer\u00f2 mentre nell'acciaio il ferro passa in soluzione nell'elettrolita lasciando dei crateri visibili sulla superficie del metallo, nelle ghise i prodotti della corrosione della ferrite non si allontanano e restano frammisti alla grafite.\nQuesto fenomeno \u00e8 noto come grafitizzazione./\nI tubi grafitizzati mantengono spesso l'aspetto di quelli integri e una indicazione sull'estensione dell'attacco si pu\u00f2 avere solo dopo la rimozione dei prodotti di corrosione.\nQuesti tubi danno un suono sordo quando sono percossi e possono essere facilmente incisi con una punta metallica.\nIn questa situazione il tubo pu\u00f2 rompersi improvvisamente anche a basse pressioni, a seguito di sollecitazioni (quali ad esempio colpo d'ariete, traffico stradale o vibrazioni).\nIncidenti dovuti alla corrosione.\nDi seguito sono riportati alcuni incidenti storici dovuti alla corrosione:\nPratiche contro la corrosione.\nProve di corrosione.\nDurante le prove di corrosione il materiale viene sottoposto a particolari condizioni che ne dovrebbero provocare la corrosione e a prova eseguita (o anche durante la prova) se ne misurano gli effetti.\nUn esempio di prova di corrosione \u00e8 la camera a nebbia salina: si tratta di un'apparecchiatura all'interno della quale il materiale che si vuole testare \u00e8 sottoposto a un ambiente a elevata concentrazione salina; in questa maniera \u00e8 possibile simulare il comportamento del materiale in ambienti marini.\nLe camere cicliche di corrosione (o CCT, dall'inglese \"Cyclic Corrosion Test Chambers\") permettono di simulare anche ambienti salini (come nel caso delle camere a nebbia salina), secchi o umidi ed \u00e8 possibile modificare ciclicamente le condizioni all'interno della camera, in modo da simulare l'utilizzo del materiale in una molteplicit\u00e0 di possibili condizioni reali.\nTabelle di corrosione.\nUn modo immediato per prevedere se un materiale a contatto di una determinata sostanza \u00e8 soggetto a corrosione consiste nell'utilizzo di \"tabelle di corrosione\", le quali indicano alcune combinazioni materiale-elettrolita e per ciascuna di tali combinazioni indicano se il materiale \u00e8 corrodibile o no.\nTali tabelle possono essere utilizzate in una prima fase della progettazione per scegliere il materiale pi\u00f9 adatto per una determinata applicazione all'interno di una ristretta selezione di materiali.\nMetodi di protezione dalla corrosione.\nPer arrestare la corrosione si possono utilizzare una protezione di tipo passivo e/o di tipo attivo.\nNel primo caso la protezione serve a isolare la superficie del metallo dall'ambiente esterno mediante il suo rivestimento (previo accurata pulizia della stessa) con ad esempio:\nLe protezioni attive sono chiamate protezioni catodiche e sono utilizzate per eliminare i fenomeni di corrosione dei manufatti di ferro interrati.\nSi possono distinguere due tipi di protezioni catodiche:\nMonitoraggio della corrosione.\nIl monitoraggio della corrosione consiste nel misurare l'entit\u00e0 dei fenomeni corrosionistici durante l'utilizzo del materiale.\nAd esempio nel caso di sistemi di tubazioni si possono applicare dei sensori che forniscono una misura indiretta della velocit\u00e0 di corrosione, misurando ad esempio lo spessore o la resistivit\u00e0 elettrica del materiale.\nIn questa maniera \u00e8 possibile pianificare eventuali attivit\u00e0 di manutenzione o sostituzione dei tubi."}
{"id": "262003", "revid": "27723", "url": "https://it.wikipedia.org/wiki?curid=262003", "title": "Qaraqalpaqstan", "text": ""}
{"id": "262004", "revid": "287204", "url": "https://it.wikipedia.org/wiki?curid=262004", "title": "Lingua Karakalpak", "text": ""}
{"id": "262006", "revid": "104458", "url": "https://it.wikipedia.org/wiki?curid=262006", "title": "Campionati mondiali di sci nordico 1934", "text": "I Campionati mondiali di sci nordico 1934, undicesima edizione della manifestazione, si svolsero dal 20 al 25 febbraio a Sollefte\u00e5, in Svezia, e contemplarono esclusivamente gare maschili. Vennero assegnati cinque titoli.\nRisultati.\nCombinata nordica.\n20 febbraio&lt;br&gt;\nTrampolino: Hallstabacken NH&lt;br&gt;\nFondo: 18 km\nSalto con gli sci.\n20 febbraio&lt;br&gt;\nTrampolino: Hallstabacken NH\nSci di fondo.\n18 km.\n22 febbraio\n50 km.\n24 febbraio\nStaffetta 4x10 km.\n25 febbraio"}
{"id": "262007", "revid": "599013", "url": "https://it.wikipedia.org/wiki?curid=262007", "title": "Blocchi di partenza", "text": "I blocchi di partenza dai quali partono gli atleti nelle competizioni, sono un'attrezzatura usata nell'atletica leggera e nel nuoto (presentano per\u00f2 caratteristiche diverse).\nAtletica leggera.\nRegola 161.\nI blocchi di partenza devono essere usati per tutte le gare fino ai 400\u00a0m inclusi (compresa la prima frazione delle staffette 4\u00d7100 m, 4\u00d7400 m) e non devono essere usati per nessun'altra gara di corsa.\nCaratteristica.\nI blocchi hanno una forma a T che \u00e8 costituita, in genere, da ferro e ai lati hanno due appoggi per i piedi che hanno, di solito, cinque livelli di altezza (chiamati ceppi).\nLa loro superficie deve essere predisposta per ospitare i chiodi delle scarpe dell'atleta o usando scanalature o fessure nella superficie stessa, oppure ricoprendola con materiale adatto che permetta l'uso di scarpe chiodate.\nLa posizione delle piastre sull'intelaiatura rigida pu\u00f2 essere regolabile, ma non deve permettere movimenti durante la partenza vera e propria. In ogni caso le piastre devono essere regolabile avanti o indietro in relazione reciproca. I congegni regolabili devono essere assicurati da solidi morsetti o meccanismi di bloccaggio che possono essere facilmente e velocemente azionati dall'atleta.\nI blocchi devono essere collegati ad un dispositivo di falsa partenza, approvato dalla World Athletics. Il giudice di partenza per il richiamo, dovr\u00e0 avere delle cuffie che gli permettono di udire un segnale acustico proveniente dall'apparecchio di controllo ogni qualvolta rileva una falsa partenza (quando il tempo di reazione \u00e8 inferiore a un 100/1000 di secondo). Appena il giudice avverte il segnale acustico, se il colpo della pistola \u00e8 gi\u00e0 stato sparato o se \u00e8 gi\u00e0 attivato l'apparecchio similare di partenza, provveder\u00e0 al richiamo e il giudice di partenza esaminer\u00e0 immediatamente i tempi del dispositivo di rilevamento delle false partenze per confermare quale atleta o atleti sono responsabili della falsa partenza.\nDisposizione dei blocchi da parte dell'atleta.\nPer inserirlo nel terreno basta una leggera pressione.\nL'appoggio del blocco pu\u00f2 essere pi\u00f9 o meno distante l'uno dall'altro in base alle esigenze dell'atleta, la distanza varia da persona a persona, dipende dal numero di scarpa che si porta in genere la distanza va presa dalla riga di partenza prendendo due piedi di distanza per il piede di partenza e tre per quello d'attacco, le distanze per\u00f2 possono avere ulteriori variazioni da parte dell'atleta.\nStoria.\nIl primo atleta a partire in posizione accovacciata fu lo statunitense Charles Sherrill nel 1888. Questa posizione, che favoriva una reazione pi\u00f9 rapida al segnale di partenza, fece di Sherrill inizialmente un oggetto di scherno; successivamente fu per\u00f2 adottata da tutti i concorrenti solo dopo un buon numero di anni (una famosissima fotografia della finale dei Giochi olimpici di , mostra la partenza di cinque concorrenti in posizioni diverse, uno di loro si appoggia persino su bastoncini lunghi una decina di centimetri, da abbandonare al momento della partenza).\nFu per\u00f2 solo ai Giochi olimpici di che i blocchi furono usati regolarmente.\nNuoto.\nDai blocchi si effettua il tuffo di partenza, con il quale prende inizio la gara di stile libero, rana e delfino; nel dorso la partenza \u00e8 in acqua. Sono disposti al centro delle corsie su un lato della vasca, numerati sui quattro lati. La loro altezza varia da 50 a 75\u00a0cm rispetto al livello dell'acqua."}
{"id": "262008", "revid": "1762097", "url": "https://it.wikipedia.org/wiki?curid=262008", "title": "Fiume Giallo", "text": "Il Fiume Giallo (), noto anche come Huang He o Hwang Ho, \u00e8 il principale fiume della Cina settentrionale, spesso chiamato la culla della civilt\u00e0 cinese.\nCon i suoi 5464\u00a0km di lunghezza \u00e8 uno dei fiumi pi\u00f9 lunghi del mondo, nonch\u00e9 il secondo fiume pi\u00f9 lungo della Cina. Il bacino idrografico invece si estende su un'area di circa 750.000\u00a0km\u00b2, questo fa del Fiume Giallo il terzo fiume pi\u00f9 grande del Paese.\nIl fiume nasce nella provincia del Qinghai sull'altopiano del Tibet e attraversa altre sei province e due regioni autonome nella sua corsa verso il Bo Hai (golfo di Chihli), un'insenatura del mar Giallo. Nel suo corso inferiore appare come un mutevole, turbolento corso d'acqua carico di limo che spesso rompe gli argini inondando parte della pianura della Cina del Nord. Per questo motivo, \u00e8 stato soprannominato anche il \u00abdolore della Cina\u00bb e l'\u00abIngovernabile\u00bb.\nIl termine \"huang\" (\u00abgiallo\u00bb) si riferisce ai fini sedimenti di \"loess\" che il fiume trasporta fino al mare. Il bacino del Fiume Giallo ospita una popolazione numerosissima - superata solo da quella di un piccolo numero di Paesi - e il fiume e i suoi affluenti attraversano alcune delle citt\u00e0 pi\u00f9 antiche della Cina, quali Lanzhou, Baotou, Xi'an (Sian), Taiyuan, Luoyang, Zhengzhou, Kaifeng e Jinan.\nGeografia.\nIl Fiume Giallo viene suddiviso in tre sezioni distinte: il corso superiore montuoso, il corso medio attraverso un altopiano, e il corso inferiore attraverso una bassa pianura.\nIl corso superiore.\nIl Fiume Giallo nasce a 4600 m di altitudine sui monti Bayan Har, nel settore orientale dell'altopiano del Tibet. Nel suo corso superiore il fiume attraversa due grandi specchi d'acqua, i laghi Ngoring e Gyaring. Questi laghi dalle acque poco profonde, ognuno dei quali di circa 1000\u00a0km\u00b2 di superficie, sono ricchi di pesce e la loro superficie gela durante l'inverno. Il Fiume Giallo in questa regione scorre generalmente da ovest a est. I grandi altopiani attraversati dal corso superiore si innalzano per 300\u2013500 m al di sopra del fiume e dei suoi affluenti. Questi altopiani sono costituiti da rocce cristalline che sono a volte visibili come affioramenti erosi sulla superficie.\nIl fiume penetra in una regione di gole profonde, facendosi strada prima verso sud-ovest, poi verso nord-ovest attorno ai monti A'ny\u00eamaq\u00ean (o Amne Machin), dove la sua pendenza supera i 2 metri per km, e infine di nuovo verso est tra i monti Xiqing e Laji. Attraversata la regione delle gole, nei pressi della citt\u00e0 di Lanzhou, abbandona l'altopiano del Tibet. Questo segna il termine del corso superiore del Fiume Giallo, che a questo punto si trova a circa 1165\u00a0km dalla sua sorgente. Il corso superiore drena un bacino di circa 124.000\u00a0km\u00b2, costituito principalmente da inaccessibili ed elevati distretti montuosi, territori scarsamente popolati con un clima rigido.\nIl corso medio.\nIl corso medio del Fiume Giallo, che si estende per pi\u00f9 di 2900\u00a0km, \u00e8 costituito da una grande ansa e drena un'area di circa 60.000\u00a0km\u00b2. Il fiume inizialmente scorre verso nord-est per circa 880\u00a0km attraverso i suoli sabbiosi del Ningxia settentrionale e del deserto dell'Ordos occidentale; qua presenta numerose rapide, e in un certo numero di luoghi la sua larghezza si restringe notevolmente. Il fiume poi piega verso est e scorre per altri 800\u00a0km attraverso le pianure alluvionali della Mongolia Interna, in luoghi in cui si dirama in numerosi canali di distribuzione. In questo tratto la sua pendenza \u00e8 inferiore ai 9\u00a0cm per km, e molti dei canali sono stati scavati nel corso dei millenni per irrigare i campi. Il Fiume Giallo poi svolta improvvisamente a sud e scorre per circa 715\u00a0km, formando il confine tra le province dello Shaanxi e dello Shanxi.\nLa larghezza del fiume, in questa sezione, generalmente non supera i 45\u201360 m, dal momento che deve aprirsi la strada attraverso strette gole con pendici scoscese di oltre 100 m di altezza. Il fiume poi gradualmente si fa pi\u00f9 largo, soprattutto dopo aver ricevuto le acque dei suoi due affluenti pi\u00f9 lunghi: prima il fiume Fen della provincia dello Shanxi e poi il fiume Wei dello Shaanxi. Alla confluenza con il Wei, il fiume svolta improvvisamente verso est per altri 480\u00a0km, essendo costretto a scorrere attraverso le inaccessibili gole tra i monti Zhongtiao e le propaggini orientali dei monti Qin (o Tsinling). La pendenza media in questo tratto supera leggermente i 20\u00a0cm per km e il fiume diviene incredibilmente rapido negli ultimi 160\u00a0km, prima di raggiungere la pianura della Cina del Nord presso la citt\u00e0 di Zhengzhou.\nLa maggior parte del corso medio si fa strada attraverso l'altopiano del \"Loess\", che si estende a est dell'altopiano del Tibet fino alla pianura della Cina del Nord, con un'altitudine compresa tra i 2100 e i 900 m. L'altopiano \u00e8 costituito da pendici terrazzate, nonch\u00e9 da pianure alluvionali e da alcune cime sparse che talvolta si innalzano per pi\u00f9 di 450 m al di sopra dell'altopiano stesso. Attraverso questo altopiano, il fiume si \u00e8 fatto strada attraverso almeno sei terrazze, dove il fiume \u00e8 sprofondato per erosione, scorrendo ora a livelli di oltre 500 m pi\u00f9 basso delle terrazze stesse, nelle quali forma valloni scoscesi. Le terrazze, formatesi nel corso degli ultimi 2,5 milioni di anni, forniscono un'importante testimonianza dell'evoluzione del paesaggio e degli antichi cambiamenti geologici avvenuti nella regione.\nI sistemi di roccia sono stratificati in spessi strati di terreni pi\u00f9 o meno sciolti ed incoerenti, costituiti prevalentemente da sabbia e \"loess\" depositati dal vento. Gli strati di \"loess\" raggiungono uno spessore di 48\u201360 m e in alcuni luoghi anche di 150 m. Attraverso questi depositi incoerenti il fiume ha scavato profonde valli, erodendo e trasportando enormi quantit\u00e0 di materiale superficiale, facendo della regione uno dei paesaggi maggiormente erosi del mondo. Al suolo di \"loess\", facilmente erodibile, si deve l'instabilit\u00e0 del letto del fiume, sia nel bacino medio, dove l'erosione \u00e8 considerevole, che in pianura, dove i depositi trasportati vanno a creare il letto di deposito ed incanalamento.\nIl corso inferiore.\nA valle di Zhengzhou il Fiume Giallo si allarga per scorrere attraverso le province dello Henan e del Shandong attraverso la pianura della Cina del Nord. La pianura \u00e8 costituita da un vasto ventaglio alluvionale quasi monotono rotto solamente dalle basse colline dello Shandong centrale; si \u00e8 formata nel corso di oltre 25 milioni di anni grazie al fiume Giallo e ad altri fiumi che hanno depositato enormi quantit\u00e0 di limo, sabbia e ghiaia nel mare poco profondo che una volta ricopriva la regione. La pianura \u00e8 stata densamente abitata per millenni e per molto tempo \u00e8 stata una delle principali regioni agricole della Cina. Il fiume ha mutato il proprio corso attraverso la pianura svariate volte, e gli abitanti della regione hanno costruito vasti sistemi di argini e canali di irrigazione nel tentativo di controllare il flusso del fiume. La regione illustra forse meglio di qualsiasi altro luogo della Terra come l'attivit\u00e0 umana abbia collaborato con le forze naturali per forgiare il paesaggio.\nIl corso inferiore del Fiume Giallo misura circa 700\u00a0km di lunghezza e ha una pendenza media di circa 5\u00a0cm per km. Lungo il fiume si trovano sporadiche aree di dune di sabbia alte 5\u20139 m. In generale, tuttavia, la pianura \u00e8 un'area di grandi inondazioni poich\u00e9 il letto del fiume, costruito gradualmente dai depositi di sedimenti, giace, in molti luoghi, al di sopra del terreno circostante. Nella sezione a nord della citt\u00e0 di Kaifeng, il livello minimo della superficie del fiume si trova a circa 5 m al di sopra delle campagne circostanti, il livello medio a 6\u20137 m, e il livello massimo a 9\u201311 m al di sopra di quello del terreno. Da Kaifeng al Gran Canale (Da Yunhe), gli argini sono pi\u00f9 bassi di quelli pi\u00f9 a monte, e raramente superano gli 1\u20132 m di altezza. Le paludi sono comuni. Oltre il Gran Canale l'altezza degli argini cresce fino a 4\u20135 m e in alcune localit\u00e0 raggiunge gli 8 m.\nIl delta del Fiume Giallo inizia a circa 80\u00a0km dalla foce e si allarga su un'area di circa 5400\u00a0km\u00b2. Il terreno del delta \u00e8 paludoso, costituito da fango e limo, ed \u00e8 ricoperto da canneti. Un banco di sabbia alla foce del fiume impedisce la navigazione con la bassa marea alle barche con un pescaggio superiore agli 1,2 m; tuttavia, con l'alta marea il banco di sabbia viene sommerso da 2,4-2,7 m di acqua.\nFino alla fine del XX secolo, quello del Fiume Giallo \u00e8 stato uno dei delta a pi\u00f9 rapido tasso di accrescimento al mondo, e la pianura della Cina del Nord continuava a espandersi sempre pi\u00f9 nel Bo Hai (ci\u00f2 che rimane dell'antico mare attualmente ricoperto dalla pianura). Nel secolo che va dal 1870 al 1970 il delta crebbe in media di oltre 19\u00a0km. Alcune parti periferiche si espansero perfino pi\u00f9 rapidamente: un'area crebbe di 10\u00a0km durante il periodo 1949-51, e un'altra di pi\u00f9 di 24\u00a0km nel 1949-52. Tuttavia, a partire dagli anni '50, con la costruzione di dighe a monte - in particolare con quella costruita nella gola di Sanmen nella provincia dello Henan - inizi\u00f2 a ridursi il carico di limo che il fiume trasportava alla sua foce, e dagli anni '90 il delta si sta erodendo.\nIdrologia.\nIl corso inferiore del Fiume Giallo ha subito radicali cambiamenti nel corso della sua storia geologica. Dato il basso gradiente di pendenza del fiume e la velocit\u00e0 con cui scorre nella pianura, il limo che esso trasporta tende a depositarsi sul fondo. Man mano che il letto si va colmando, il fiume cambia corso per andare a occupare un livello inferiore. Nel corso degli ultimi quattro millenni il fiume ha raggiunto il mar Giallo in punti che distano tra loro anche 800\u00a0km. Tra il III millennio a.C. e il 602 a.C., quando occupava il suo corso pi\u00f9 settentrionale, esso scorreva nei pressi dell'attuale citt\u00e0 di Tianjin e sfociava nel vicino Bo Hai. Tra il 602 a.C. e il 70 d.C., sia il fiume che la sua foce si spostarono verso un punto sul mar Giallo a sud della penisola dello Shandong. Tra il 70 e il 1048 il Fiume Giallo si spost\u00f2 nuovamente verso nord, occupando un corso vicino a quello del letto attuale.\nDal 1048 al 1194 cambiamenti nel corso del fiume si riscontrarono pi\u00f9 all'interno, nell'area in cui il fiume fa il suo ingresso nella pianura della Cina del Nord. Nel 1194 il fiume occupava un corso che correva lungo il margine meridionale del suo delta. In quell'anno, dopo la rottura delle dighe di protezione, un secondo ramo del Fiume Giallo inizi\u00f2 a scorrere a sud della penisola dello Shandong. Dal 1289 al 1324 il fiume si impadron\u00ec del letto del fiume Guo e di una vasta parte del fiume Huai, entrando nel mar Giallo molto a sud dello Shandong. Il fiume rimase stabile per pi\u00f9 di 500 anni fino agli anni '50 del XIX secolo, quando si spost\u00f2 nuovamente a nord della penisola dello Shandong, insediandosi finalmente nel suo corso attuale.\nCon i miglioramenti nelle tecniche agricole nella pianura, i Cinesi divennero pi\u00f9 abili nel costruire argini per stabilizzare il corso principale e quindi proteggere gli abitanti dalle inondazioni provocate dai suoi mutamenti di percorso. Decine di migliaia di chilometri di argini sono state costruite nel corso dei secoli. L'effetto complessivo della loro costruzione era quello di ritardare le inondazioni, ma dal momento che il letto del fiume veniva sollevato e confinato artificialmente, gli straripamenti e i mutamenti di percorso si fecero pi\u00f9 drammatici e distruttivi di quelli che sarebbero stati altrimenti. I pochi ingegneri idraulici che riuscirono a diminuire, piuttosto che aumentare, il rischio di inondazioni acquisirono la status di vere e proprie leggende viventi nella storia cinese.\nNel corso della storia le rotture degli argini sono state molto pi\u00f9 frequenti dei cambiamenti di percorso. Tra il 960 e il 1048 vi furono 38 grandi straripamenti, e altri 29 vennero registrati tra il 1048 e il 1194. Negli ultimi anni straripamenti come questi sono divenuti meno frequenti in seguito al sistematico miglioramento nella tecnica di costruzione degli argini. L'allentamento delle misure di manutenzione durante la rivolta dei Taiping (1850-64) provoc\u00f2 il maggior cambiamento del corso del fiume, avvenuto tra il 1852 e il 1854. Nel 1887 il Fiume Giallo ruppe gli argini nei pressi della citt\u00e0 di Kaifeng e inizi\u00f2 a scorrere nel fiume Huai, ma grazie agli sforzi degli ingegneri il fiume ritorn\u00f2 entro il suo antico corso nel 1889. L'inondazione del 1887 sommerse migliaia di chilometri quadrati, e seppell\u00ec completamente molti villaggi sotto uno strato di limo. Nel 1889 un'altra inondazione distrusse 1500 villaggi. La successiva grande inondazione, nel 1921, devast\u00f2 centinaia di centri abitati, soprattutto nei pressi della foce del fiume. Durante l'inondazione del 1933 furono sommersi pi\u00f9 di 3000 centri abitati e morirono 18.000 persone. Altre inondazioni avvennero nel 1938 - quando gli argini furono appositamente distrutti nei pressi di Zhengzhou per rallentare l'avanzata delle truppe giapponesi - e nel 1949.\nIl Fiume Giallo trasporta in mare un volume annuale medio di circa 56\u00a0km\u00b3 di acqua, al tasso di circa 1770 m\u00b3 al secondo. La portata pu\u00f2 salire a 2200 m\u00b3 al secondo nelle annate di piena e scendere a 600\u2013800 m\u00b3 nelle annate di magra. Il suo volume subisce inoltre considerevoli variazioni stagionali. Il fiume ha una portata relativamente scarsa - otto altri fiumi della Cina superano quella del Fiume Giallo - poich\u00e9 il suo bacino comprende vaste aree di territorio arido o semiarido, dove considerevoli quantit\u00e0 di acqua evaporano o vengono deviate per l'irrigazione. Pi\u00f9 della met\u00e0 delle precipitazioni annue del bacino cadono durante la stagione delle piogge (da luglio a ottobre). Le precipitazioni annue medie dell'intero bacino sono di circa 470\u00a0mm, ma la loro distribuzione \u00e8 estremamente irregolare. In alcuni anni la maggior parte del volume del fiume \u00e8 costituita da acque provenienti dai suoi affluenti. Nelle zone a monte la fonte principale \u00e8 la neve che cade sulle montagne, e il livello di piena si registra in primavera. Il livello di piena nelle parti media e inferiore del fiume si registra in luglio e agosto. Le portate massime stagionali possono essere considerevoli: 5350\u20136120 m\u00b3 al secondo nei pressi di Lanzhou, 10.000 m\u00b3 nei pressi di Longmen, e 36.000 m\u00b3 (registrati nel 1943) nelle parti inferiori del fiume.\nTra tutti i fiumi del mondo, il Fiume Giallo \u00e8 quello che trasporta la pi\u00f9 alta concentrazione di sedimenti, circa 34\u00a0kg per m\u00b3, rispetto al chilogrammo del Nilo, ai 5\u00a0kg dell'Amu Darya (l'antico fiume Oxus), e ai 13\u00a0kg del fiume Colorado. Le acque alluvionali possono contenere fino a 710\u00a0kg di limo per m\u00b3 di acqua (il 70% del volume). Il fiume, senza impedimenti, trasporterebbe in mare circa 1,52 miliardi di tonnellate di limo all'anno, principalmente costituite da \"loess\", che essendo sciolto viene trascinato via facilmente. Tra gli altri fattori che contribuiscono all'elevato volume di limo vi sono inoltre la pendenza dei versanti, la rapidit\u00e0 della corrente, e la mancanza di aree boschive che tengano sotto controllo l'erosione. I bacini artificiali creati dalle dighe, tuttavia, hanno permesso a quantit\u00e0 crescenti di limo di depositarsi al loro interno.\nIn alcune parti del suo corso medio il Fiume Giallo congela ogni inverno per alcuni mesi. Nella pianura della Cina del Nord, nei pressi di Kaifeng, ogni anno il fiume rimane imprigionato dal ghiaccio per 15-20 giorni all'anno, ma pi\u00f9 a valle il fiume non gela mai. Le dighe di ghiaccio vengono frantumate con l'aiuto di bombardamenti aerei o, talvolta, di scariche di artiglieria.\nImportanza economica.\nLe acque del bacino del Fiume Giallo vengono gestite attraverso opere di irrigazione e di controllo delle piene di una certa importanza gi\u00e0 a partire dal III secolo a.C. Le prime opere moderne di ingegneria idraulica risalgono agli anni '20, mentre progetti che prevedono la creazione di bacini artificiali multifunzionali vengono attuati dalla met\u00e0 degli anni '50. I pi\u00f9 importanti traguardi di questo programma sono stati la costruzione di gigantesche dighe idroelettriche presso la gola di Liujia e altre gole nei pressi di Lanzhou e grandi progetti di irrigazione - alcuni con stazioni idroelettriche pi\u00f9 piccole - in alcune localit\u00e0 pi\u00f9 a valle. In pianura, gli argini sono stati rinforzati e il sistema di controllo delle piene \u00e8 stato razionalizzato e integrato con bacini artificiali e col Gran Canale (che incrocia il Fiume Giallo nella parte occidentale della provincia dello Shandong).\nMisure per il controllo dell'erosione sull'altopiano del \"Loess\" hanno ridotto il carico di limo trasportato a valle. Il progetto principale \u00e8 stato la costruzione dell'enorme diga della gola di Sanmen, a monte di Luoyang, e del bacino artificiale che si \u00e8 formato alle sue spalle. Il progetto ha aumentato il controllo delle piene in pianura e ha inoltre fornito acqua per l'irrigazione e la produzione di energia idroelettrica, anche se il limo che si \u00e8 andato depositando ha ridotto notevolmente le sue capacit\u00e0 funzionali.\nMan mano che lo sviluppo economico moderno \u00e8 andato aumentando in tutto il bacino, tuttavia, \u00e8 aumentato anche l'inquinamento provocato dagli scarichi delle industrie e delle aziende agricole. Inoltre, la maggiore richiesta di risorse idriche gi\u00e0 limitate ha provocato siccit\u00e0, talvolta anche molto gravi.\nEsplorazioni.\nIl Fiume Giallo e le sue inondazioni sono stati argomenti centrali nelle leggende, nel folklore e nelle testimonianze storiche scritte della civilt\u00e0 cinese per pi\u00f9 di tre millenni. Le testimonianze delle maggiori inondazioni e dei cambiamenti del corso del fiume vengono regolarmente trascritte dal VI secolo a.C., e i livelli di piena vengono studiati dal 1736. Il primo europeo ad aver esplorato il corso superiore del Fiume Giallo fu un viaggiatore russo, Nikolaj Michajlovi\u010d Pr\u017eeval'skij, nel 1879 e nel 1884. Lo studio sistematico del bacino idrografico \u00e8 stato intrapreso per la prima volta negli anni '50 da scienziati cinesi e sovietici. Dagli anni '70 questo lavoro viene portato avanti da scienziati cinesi in cooperazione con specialisti di numerosi altri Paesi."}
{"id": "262009", "revid": "729019", "url": "https://it.wikipedia.org/wiki?curid=262009", "title": "Ernia del disco", "text": "L'ernia del disco intervertebrale, o ernia discale, \u00e8 il risultato della rottura dell'anulus fibroso del disco intervertebrale con relativa dislocazione e fuoriuscita del nucleo polposo in toto o di parte di esso. Lo sfiancamento dell'anulus, senza la sua rottura, configura il quadro di \"protrusione discale\".\nL'ernia del disco che interessa la porzione posteriore del disco provoca la presa di contatto, diretta o indiretta, del contenuto discale espulso con le strutture nervose contenute nel canale spinale: meningi, midollo spinale e/o radici nervose. Tra le prime due vertebre cervicali (atlante ed epistrofeo) e tra le vertebre dell'osso sacro e del coccige non sono presenti dischi.\nL'ernia discale pu\u00f2 avere cause traumatiche, congenite (es. collagenopatie) o, pi\u00f9 frequentemente, di natura degenerativa.\nEpidemiologia.\nL'ernia discale pu\u00f2 coinvolgere ogni porzione del rachide ma ha frequenza prevalente in regione lombare/lombosacrale e quindi cervicale; le ernie del disco dorsali sono molto pi\u00f9 rare.\nLa maggior frequenza in sede lombare e cervicale rende ragione della notevole mobilit\u00e0 dei segmenti che pertanto sono sottoposti a maggiore stress meccanico.\nL'ernia del disco lombare si verifica 15 volte pi\u00f9 spesso rispetto a quelle cervicali (a livello del collo), ed \u00e8 una delle pi\u00f9 comuni cause di dolore lombare.\nLa maggior parte delle ernie del disco si verifica durante la terza o quarta decade di et\u00e0, cio\u00e8 quando il nucleo polposo \u00e8 ancora una sostanza di natura gelatinosa. Con l'avanzare dell'et\u00e0 il nucleo polposo tende ad \"asciugarsi\" e quindi il rischio di ernia si riduce. Dopo i 50-60 anni di et\u00e0, la spondilosi o la stenosi spinale sono le cause pi\u00f9 probabili di mal di schiena o dolore alle gambe. In generale, i maschi hanno una incidenza leggermente superiore rispetto alle femmine. Tra il 60% e l'80% delle persone sperimentano mal di schiena durante la vita.\nEziopatogenesi.\nLa fuoriuscita del nucleo discale, la porzione pi\u00f9 idratata e compatta del disco, \u00e8 determinata dal cedimento degli strati periferici, da figurare come lamine concentriche (a buccia di cipolla) man mano meno idratate e pi\u00f9 fibrose dal centro alla periferia.\nTale cedimento avviene di solito nell'ambito di un processo lento degenerativo a carico di tutto il complesso osteo-articolare tra una vertebra e l'altra e quindi dovrebbe coinvolgere fasce di et\u00e0 medio-avanzata. La vita sedentaria, il sovrappeso, alcuni sport (es. sollevatori di pesi e tuffatori) e il ripetersi di ripetuti micro- o macrotraumi sulla colonna vertebrale possono provocare una precoce degradazione di tali strutture anatomiche e quindi portare al manifestarsi clinico anche in giovane et\u00e0.\nL'origine della sintomatologia clinica \u00e8 dovuta all'estrinsecarsi dell'ernia in una direzione posteriore o postero-laterale alla situazione anatomica del disco intervertebrale, andando cos\u00ec a comprimere e danneggiare le strutture nervose.\nLa degenerazione e quindi l'ernia del disco sono spesso legati a fattori congeniti genetico-familiari, attivati o rivelati poi da varie cause come stress e traumi vertebrali, protratte posture viziate, distribuzione non uniforme di carichi sulla colonna ed altri. La responsabilit\u00e0 di fattori genetici spiega i moltissimi casi di degenerazioni discali nell'adolescenza.\nIl fumo, l'uso eccessivo dell'automobile ed il sovrappeso sono noti fattori favorenti l'usura del disco e quindi la formazione di un'ernia.\nClinica.\nClassificazione.\nLe ernie possono essere classificate in base a vari criteri:\nIn rapporto alla \"sede topografica\":\nl'ernia, e la protrusione discale, vengono indicate riportando i segmenti ossei entro i quali il disco \u00e8 compreso. Al livello dove \u00e8 presente l'ernia va aggiunta la posizione sul piano assiale (es. ernia paramediana di L5-S1). Si avranno quindi ernie:\nIn rapporto al \"grado di fuoriuscita\" del nucleo si possono distinguere:\nIn rapporto all\"'et\u00e0 dell'ernia\":\nSintomatologia.\nMolte ernie sono asintomatiche. In quelle sintomatiche l'ernia del disco si manifesta clinicamente in relazione alla regione anatomica colpita ed alla grandezza e alla dinamica della fuoriuscita del materiale discale.\nSi hanno dolori vertebrali, cervicali, dorsali o lombari a seconda della sede dell'ernia ed eventuali disturbi da compressione delle strutture nervose (midollo spinale e radici) che si trovano nel canale vertebrale.\nIn generale si distinguono segni di danno radicolare (radicolopatia, ossia a carico delle radici nervose impegnate dall'ernia) e segni di danno midollare (mielopatia).\nSi distingue inoltre una prima fase molto precoce caratterizzata da una sindrome irritativa, sostanzialmente da dolore, e una seconda fase subacuta con manifestazioni deficitarie, ossia di vero danno sensitivo/motorio a carico delle radici nervose e/o del midollo compresso dall'ernia. Pu\u00f2 causare quindi sofferenza radicolare con irritazione/danno a distribuzione nel rispettivo metamero, cos\u00ec come sofferenza midollare, caratterizzata da compressione del primo motoneurone (vie piramidali) con distribuzione a tutto l'emisoma corrispondente al lato della compressione, e sofferenza delle vie sensitive lemniscali, con ipo-anestesia sospesa controlaterale e atassia sensitiva. Una compressione del midollo spinale da parte di un disco erniato inoltre pu\u00f2 determinare un quadro di conflitto vascolare acuto, con danno ischemico centromidollare, o cronico, con comparsa di gliosi reattiva.\nErnie del disco cervicale si osservano pi\u00f9 di frequente ai livelli cervicali medio inferiori (C4-C5, C5-C6 e C6-C7), mentre in quelli superiori intervengono molto pi\u00f9 di rado. Nel rachide cervicale insieme alle radici nervose presenti ad ogni metamero transita il tratto di midollo spinale con funzioni sensitivo-motorie per tutto il soma.\nAlcuni possibili sintomi di un'ernia cervicale sono:\nAlcuni possibili sintomi di un'ernia dorsale:\nAlcuni possibili sintomi di un'ernia lombare:\nI segni di un'ernia del disco non sono strettamente specifici ma possono essere dati anche da altre patologie vertebrali o extravertebrali.\nLa sintomatologia dell'ernia del disco lombare, che \u00e8 in assoluto la pi\u00f9 frequente, inizia in genere con una lombalgia acuta associata a sciatalgia.\nDiagnosi.\nIl sospetto diagnostico pu\u00f2 essere posto con l'esame fisico valutando la sede del dolore, lo stato dei riflessi, la sensibilit\u00e0, la forza ed il trofismo muscolare.\nEsistono segni clinici evocativi di ernia discale quali il segno di Lasegue, test di Wasserman ed il segno di Lhermitte.\nLa diagnosi \u00e8 da confermarsi con esami radiografici quali la risonanza magnetica che consente inoltre la valutazione dei rapporti che l'ernia prende con le strutture nervose ed il grado d'infiammazione del segmento.\nTrattamento.\nIl trattamento di un'ernia pu\u00f2 cambiare in base alla gravit\u00e0 del disturbo. Gli scenari clinici possibili e le molteplici possibilit\u00e0 terapeutiche rendono l'ernia del disco una patologia particolarmente variegata; ne deriva la necessit\u00e0 di un'attenta valutazione al fine di fornire al paziente la miglior strategia terapeutica possibile.\nAlla prima presentazione di ernia \u00e8 spesso preferito un atteggiamento conservativo, tramite riposo o assunzione di farmaci, poich\u00e9 il nucleo polposo, dopo la rottura dell'anulus fibroso, tende a disidratarsi e con questo il venir meno dell'effetto compressivo causante il dolore. Si pu\u00f2 procedere anche ad infiltrazioni peri-radicolari sempre nel tentativo di risolvere la sintomatologia algica.\nI soggetti nei quali non sia possibile gestire il dolore nonostante una terapia prolungata o in coloro i quali presentino dei deficit di tipo neurologico sono, previa accurata valutazione, candidabili ad interventi chirurgici maggiori ed in questo caso si pu\u00f2 procedere ad interventi chirurgici di discectomia e/o decompressione e/o stabilizzazione vertebrale per risolvere il quadro compressivo, ridurre l'eccessiva mobilit\u00e0 che deriva dall'assenza di un disco funzionante e correggere l'insieme di anomalie correlate o meno all'erniazione.\nCome detto in precedenza l'ernia del disco \u00e8 una problematica acuta con importante tendenza alla recidiva del quadro clinico; non tutti i pazienti, anche se adeguatamente trattati o inviati alla chirurgia, raggiungono una risoluzione del dolore.\nPrognosi.\nNella maggior parte dei casi si ha la guarigione spontanea in un tempo compreso da un minimo di quattro settimane ad alcuni mesi. Il problema principale dell'ernia del disco \u00e8 la tendenza alle recidive successive. La probabilit\u00e0 di recidive sembra uguale sia con che senza l'intervento chirurgico."}
{"id": "262010", "revid": "108951679", "url": "https://it.wikipedia.org/wiki?curid=262010", "title": "Campionati mondiali di sci nordico 1935", "text": "I Campionati mondiali di sci nordico 1935, dodicesima edizione della manifestazione, si svolsero dal 13 al 18 febbraio a \u0160trbsk\u00e9 Pleso, in Cecoslovacchia (successivamente parte del comune di Vysok\u00e9 Tatry, in Slovacchia) e contemplarono esclusivamente gare maschili. Vennero assegnati cinque titoli.\nRisultati.\nCombinata nordica.\n13 febbraio&lt;br&gt;\nTrampolino: Jarol\u00edmek NH&lt;br&gt;\nFondo: 18 km\nSalto con gli sci.\n13 febbraio&lt;br&gt;\nTrampolino: Jarol\u00edmek NH\nSci di fondo.\n18 km.\n15 febbraio\n50 km.\n17 febbraio\nStaffetta 4x10 km.\n18 febbraio"}
{"id": "262012", "revid": "9", "url": "https://it.wikipedia.org/wiki?curid=262012", "title": "Huang He", "text": ""}
{"id": "262013", "revid": "1005847", "url": "https://it.wikipedia.org/wiki?curid=262013", "title": "Fiat Ferroviaria", "text": "La Alstom Ferroviaria S.p.A (in precedenza Fiat Ferroviaria) \u00e8 un'azienda del settore ferrotranviario appartenente ad Alstom (precedentemente Gruppo FIAT), fra le protagoniste nella realizzazione di veicoli ferroviari in Europa.\nNata a Torino nel 1917 come \"FIAT Sezione Materiale Ferroviario\", cambi\u00f2 ragione sociale in \"FIAT Ferroviaria Savigliano\" nel 1975 e in \"FIAT Ferroviaria\" nel 1988. Fu infine venduta nel 2000 alla societ\u00e0 francese Alstom, assumendo il nome \"Alstom Ferroviaria\".\nTra le realizzazioni pi\u00f9 prestigiose si annoverano le automotrici termiche note con il nome di \"Littorina\", quelle della famiglia ALn 668 prodotte dal 1956 al 1983 per i mercati italiani ed esteri, e i primi treni al mondo ad assetto variabile, denominati \"Pendolino\", nonch\u00e9 un'estesa famiglia di carrelli utilizzati per materiale rimorchiato in tutto il continente.\nSettori di attivit\u00e0.\nPur indirizzata nel tempo alla costruzione di rotabili ferroviari di ogni genere, la produzione FIAT si caratterizz\u00f2 in particolare per i treni leggeri a trazione termica e in seguito per il progetto di un carrello ferroviario particolarmente riuscito, idoneo sia al materiale motore che a quello rimorchiato. L'evoluzione tecnologica raggiunse l'apice con il progetto dei treni ad assetto variabile noti come \"Pendolino\".\nAutomotrici termiche.\nLa produzione di automotrici termiche fu quella che maggiormente caratterizz\u00f2 la storia della FIAT Ferroviaria, che per l'intera esistenza svilupp\u00f2 questo tipo di tecnologia avvalendosi dei paralleli progressi in campo motoristico e automobilistico.\nLe prime \"carrozze automotrici\".\nLo studio delle prime automotrici per il servizio di linea, intese come veri e propri veicoli ferroviari e non pi\u00f9 come \"autobus su rotaia\" o \"tram a petrolio\" su cui la FIAT si era cimentata sin dall'inizio del XX secolo, era condizionato dall'incertezza sul sistema di trasmissione da adottare, quella meccanica gi\u00e0 di largo impiego sugli autocarri ma messa a punto solo per potenze limitate, o quella elettrica. La FIAT Sezione Materiale Ferroviario decise di non escludere a priori la trasmissione meccanica nonostante le maggiori incertezze che comportava, avviando nel 1924 e nel 1925 due progetti di automotrici con le dimensioni delle carrozze di linea, rispettivamente a trasmissione elettrica e meccanica.\nSia per la massa elevata del veicolo, sia per i limiti che caratterizzavano ancora la trasmissione elettrica, le automotrici TA\u00a0180 e TA\u00a0150 non furono in grado di raggiungere quei risultati di velocit\u00e0, confortevolezza di viaggio, e quindi di immagine, tali da realizzare quel salto di qualit\u00e0 che avrebbe potuto dare impulso alla loro diffusione.\nLe \"Littorine\".\nNel pieno della crisi economica mondiale fu attuato lo studio e la realizzazione di un veicolo completamente nuovo, che riprendeva in parte, correggendone i difetti, l'esperienza poco esaltante della versione Diesel-meccanica della TA\u00a0150. La disponibilit\u00e0 di motori termici semplici e leggeri, sviluppati dalla FIAT per i veicoli stradali pesanti e lo sviluppo di cambi meccanici pi\u00f9 moderni, consentirono di eliminare le criticit\u00e0 delle trasmissioni a bielle. Ripartendo da questa base il veicolo fu ripensato da zero in tutti i suoi componenti sviluppando tra il 1931 e il 1933 una notevole mole di studi che port\u00f2 alla realizzazione di una nutrita serie di brevetti sviluppati nell'ambito di un rinnovato interesse generale per il settore ferroviario..\nIn tale ambito furono concepiti il cosiddetto \"carrello FIAT di prima generazione\" e la struttura integralmente portante cassa, realizzata in acciaio con rivestimenti in lega leggera secondo una tecnologia ispirata a quella dei dirigibili, per il cui progetto fu impiegato personale che aveva lavorato nello studio per il generale Nobile.. Le innovazioni nei motori, nella meccanica, nei carrelli e nella cassa di questi veicoli diedero origine a una famiglia di automotrici leggere a trasmissione meccanica.\nA fronte degli ottimi risultati che diedero durante la sperimentazione, le nuove automotrici furono presentate ufficialmente alle autorit\u00e0 in occasione delle cerimonie indette nel dicembre 1932 per celebrare la fondazione della citt\u00e0 di Littoria nell'Agro Pontino bonificato, circostanza che determin\u00f2 il nome di \"littorina\" per contraddistinguere il nuovo mezzo e quelli che ne derivarono.\nLe prime Littorine nacquero equipaggiate con il motore a benzina nei tre modelli FIAT AU4.A, AU4.B e AU4.C corrispondenti alle classificazioni FS ALb\u00a048, ALb\u00a064 e ALb\u00a080, i quali differivano sostanzialmente fra loro per il numero di posti a sedere e di conseguenza per lunghezza, massa e potenza: in particolare le ALb\u00a048 e le ALb\u00a064 erano automotrici con un solo carrello motore \u2013 rodiggio (1A)2' \u2013 che offrivano rispettivamente 48 e 64 posti, mentre le ALb\u00a080 avevano entrambi i carrelli motori \u2013 rodiggio (1A)(A1) \u2013 e offrivano 80 posti; una di queste ultime intraprese un viaggio promozionale che la port\u00f2 in Russia, a Mosca e sulla Leningrado-So\u010di, dove dimostr\u00f2 di poter dimezzare il tempo di percorrenza tra le due citt\u00e0 rispetto ai treni pi\u00f9 veloci del tempo.\nDegne di nota le automotrici ALb 25, messe in servizio sulla Foggia-Cerignola ed entr\u00f2 a far parte del parco FS.\nIl primo servizio regolare con le littorine inizi\u00f2 il 31 luglio 1933 sulla Torino-Santhi\u00e0-Biella con un'ALb\u00a048 e il successo del nuovo mezzo questa volta fu immediato, tant'\u00e8 vero che nel 1937 il parco FS aveva gi\u00e0 raggiunto i 250 esemplari di automotrici FIAT, che percorrevano giornalmente circa 41.000\u00a0km effettuando anche servizi di prestigio con nette riduzioni di orario e servizi turistici.\nSu alcune relazioni importanti si ebbe anche un'intensificazione dei servizi rapidi che cambi\u00f2 positivamente l'immagine della ferrovia, come per esempio le tre coppie giornaliere di rapidi \"no\u00a0stop\" Torino-Milano del 1938, effettuate in un'ora e 24 minuti dalle automotrici Diesel-meccaniche ALn 40, che viaggiavano a 130\u00a0km/h su lunghe tratte.\nTra i numerosi modelli di automotrici leggere realizzate dalla FIAT Materfer negli anni trenta del XX secolo sono particolarmente rilevanti le ALn 56, automotrici Diesel-meccaniche a due assi motori con rodiggio (1A)(A1), e le loro derivate ALn 556, che consentirono il comando di due unit\u00e0 dallo stesso banco di manovra, e le automotrici a completa aderenza ALn 56 c.a., sviluppate in versione a quattro assi motori con rodiggio B'B' per la ferrovia Paola-Cosenza, le cui pendenze fino al 60\u2030 determinarono, sebbene limitata al freno, anche l'uso della cremagliera.\nLe \"Automotrici Ferroviarie Sperimentali\" e le OM 72.\nNel 1937 la direzione aziendale costitu\u00ec l'Ufficio Tecnico Automotrici Ferroviarie Sperimentali (UTAFS), in cui vennero fatte confluire professionalit\u00e0 ferroviarie, aeronautiche e automobilistiche con lo scopo di studiare e costruire a spese FIAT alcuni esemplari di automotrici di nuova concezione, inglobandovi il meglio consentito all'epoca dagli sviluppi tecnologici e dalle conoscenze acquisite dall'azienda negli anni di esercizio del numeroso parco di littorine in circolazione. L'UTAFS impost\u00f2 subito due progetti: quello dell'automotrice monomotore L101, con un carrello con entrambi gli assi motori collegati fra loro e l'altro portante, e quello dell'automotrice bimotore L102, con due carrelli con un asse motore e un asse portante ciascuno.\nAutomotrici delle ultime generazioni.\nFra il 1947 e il 1950 furono dunque studiate automotrici di forte capacit\u00e0 equipaggiate con un solo motore Diesel a cilindri orizzontali sistemato sotto il pavimento, che portarono alla stesura dei progetti delle ALn 990 da parte di FIAT Materfer e OM e delle ALn 880 da parte della Breda.\nI risultati ottenuti con i prototipi bimotore L102 ed L103 poterono essere subito messi a frutto su altri tipi di veicoli che non rientravano nello schema monomotore allora definito dalle FS, cui i tecnici dell'ufficio studi della FIAT Materfer preferivano la soluzione bimotore con entrambi i carrelli a met\u00e0 aderenza.\nNel 1954, dopo le esperienze delle grosse automotrici monomotore ALn\u00a0880 e ALn\u00a0990, vi fu invece un ripensamento da parte FS, che sulla base del successo delle littorine anteguerra (ALn\u00a040, ALn\u00a056, ALn\u00a080, ecc.), ritennero opportuno tentare di riprendere la strada delle automotrici bimotore.\nAutotreni.\nLa costruzione di convogli a trazione termica a composizione bloccata, definiti \"autotreni\", rappresent\u00f2 la naturale evoluzione dell'automotrice. Dopo i primi sfortunati esemplari forniti alle FS, la produzione FIAT consent\u00ec di sviluppare un treno di lusso per le ferrovie egiziane e, dall'esperienza maturata con le ALn 990, furono derivati tre convogli che segnarono l'inizio dell'ammodernamento delle reti ferroviarie spagnola e argentina. L'ultima realizzazione fu rappresentata dal prototipo ad assetto variabile, rimasto senza seguito.\nCarrozze.\nQuella delle carrozze ferroviarie complete fu per la FIAT una produzione minore ma comprese alcune unit\u00e0 particolarmente significative:\nTram.\nLa delibera di una proposta in tal senso avanzata da Giovanni Agnelli port\u00f2 al primo impegno FIAT nei trasporti su rotaia, consistente nella costruzione di sei tram con motore FIAT e veicolo Diatto che furono messi in funzione nel recinto dell'esposizione di Milano 1906.\nTale attivit\u00e0 caratterizz\u00f2 da allora dapprima la Diatto e poi la Sezione Materiale Ferroviario fino all'immediato anteguerra. Dopo la seconda guerra mondiale essa sub\u00ec una battuta d'arresto che dur\u00f2 fino a circa la met\u00e0 degli anni settanta; rimase quindi privo di seguito il prototipo di carrello tranviario studiato durante la ricostruzione e realizzato nel 1950.\nL'attivit\u00e0 riprese nel 1983 con la costruzione delle sfortunate elettromotrici serie 7000 destinate alla \"metropolitana leggera\" di Torino, cui fecero seguito nel 1989 le forniture di vetture pi\u00f9 tradizionali sempre per Torino (serie 5000) e Roma, con le serie 9100 del 1996 e 9200 del 1998.\nGli ultimi esemplari prodotti a marchio FIAT furono i \"Cityway\" consegnati a partire dal 2000 a Torino, immatricolati nella serie 6000, e presso la tranvia di Messina.\nLocomotive Diesel.\nQuella delle locomotive Diesel da treno fu una produzione che caratterizz\u00f2 l'offerta FIAT per molti anni il mercato italiano, pur non mancando un'importante commessa estera. Ben presto, considerata la taglia di potenza di tali unit\u00e0, la casa di Savigliano indirizz\u00f2 i propri progetti alla trasmissione Diesel-elettrica, con centinaia di unit\u00e0 prodotte.\nI carrelli FIAT.\nConcepiti per l'adozione sulle automotrici termiche, i carrelli FIAT ebbero uso sviluppo indipendente soprattutto nel secondo dopoguerra, arrivando ad equipaggiare migliaia di veicoli rimorchiati in tutta Europa e caratterizzando due generazioni di treni ad assetto variabile.\nPrima generazione.\nCon le nuove automotrici leggere concepite negli anni trenta ebbe origine anche il cosiddetto \"carrello FIAT di prima generazione\", con cui furono equipaggiate circa 700 automotrici e qualche elettromotrice fino alla vigilia della seconda guerra mondiale; questo concetto di carrello, sviluppato interamente dalla FIAT Materfer, si differenziava nettamente da quelli usati in precedenza per essere a un solo stadio di sospensione verticale e quasi privo di sospensione trasversale, caratteristiche che a prima vista potevano farlo sembrare una mera semplificazione delle realizzazioni correnti, mentre presentava invece parecchie innovazioni che verranno confermate a posteriori dalle conoscenze di dinamica ferroviaria rese possibili dallo sviluppo dell'informatica, mentre altre scelte forzatamente empiriche risulteranno poi criticabili alla luce delle stesse conoscenze.\nSeconda generazione.\nI carrelli FIAT di seconda generazione videro un parziale ritorno allo schema ante-littorine con l'abbandono dell'attacco delle boccole al telaio, soluzione innovativa non ancora matura per la mancanza degli snodi cilindrici \"silentblock\", e una forte attenzione per la risoluzione delle criticit\u00e0 del collegamento cassa-carrello messe in evidenza soprattutto dall'esercizio delle automotrici ALn 40 e dalle prove degli ATR.100 nella marcia a forte velocit\u00e0 (secondo i canoni di allora).\nLa cura dei particolari per le sospensioni dei carrelli di seconda generazione emerge anche dai brevetti con cui furono coperti quelli adottati dalle AFS, come per esempio il brevetto n. 377453 del 18 dicembre 1939 relativo all'attacco mediante gomma di balestre e trave oscillante al telaio del carrello \"allo scopo di eliminare ogni urto (e relativo rumore) fra elementi rigidi e di impedire che le vibrazioni venissero comunicate alla cassa del veicolo\".\nTerza generazione.\nLa necessit\u00e0 di aumentare velocit\u00e0 e comfort spinse la FIAT Sezione Materiale Ferroviario a sviluppare negli anni sessanta una nuova generazione di carrelli ferroviari che costitu\u00ec di fatto la terza evoluzione di tale componente dopo quelli realizzati per le automotrici termiche.\nTale sviluppo inizi\u00f2 nel 1965 con le due automotrici sperimentali 7170, la prima delle quali fu immatricolata provvisoriamente nel parco FS come ALn 668.1999, utilizzata per un ciclo di prove che portarono alla cosiddetta sospensione \"\"flexicoil\" integrale\". Tale esperienza fu applicata su due importanti progetti FIAT: il Pendolino, per il quale il 22 dicembre 1967 fu depositato il brevetto di tale carrello, e le carrozze Trans Europ Express (TEE) delle FS.\nDopo ulteriori prove furono dunque realizzati i carrelli tipo F71 che contribuirono al successo delle carrozze TEE, inducendo le FS a ordinare altre 212 carrozze denominate Gran Conforto rendendo i carrelli F71 i capostipiti di una lunga serie che equipaggi\u00f2 veicoli italiani e stranieri a partire dal 1970.\nTra i carrelli derivati dal tipo F71 riveste particolare rilevanza per il successo internazionale il tipo FIAT Y0270, derivato direttamente dall'F71 inglobando alcuni particolari del carrello francese Y32, allora in corso di sviluppo, in uno studio in collaborazione con la Societ\u00e0 Nazionale delle Ferrovie Francesi (SNCF), che fu scelto nel 1975 per equipaggiare le carrozze unificate europee per servizi internazionali UIC-Z, dette comunemente carrozze Eurofima, il cui primo esemplare fu consegnato nel 1997.\nParallelamente alla complessa vicenda delle carrozze Eurofima, il cui capitolato fu emesso nel 1970, i due carrelli sperimentali 7195CS usati per lo studio dell'F71 furono trasformati con la sospensione secondaria di tipo pneumatico (assumendo la denominazione 7219) e provati intensivamente tra il 1973 e il 1975 dando luogo a una numerosa serie di carrelli per veicoli con forti variazioni di carico, come le carrozze a due piani, le elettromotrici dei gruppi ALe 644, ALe 724, ALe 582, ALe 642 e le rimorchiate Le 724, Le 884, Le 763, Le 562, Le 764, Le 682, usate dalle FS per i servizi suburbani e a media distanza.\nDalla serie originata dal carrello F71 fu derivato nel 1979 il tipo FI, destinato alle carrozze FS per servizi a media distanza MDVC ed MDVE con velocit\u00e0 massima di 160\u00a0km/h, che fu alleggerito e dotato di ruote di diametro minore per consentire l'abbassamento del pavimento ed eliminare un gradino nei montatoi.\nRientrano nella famiglia dei derivati dagli F71 anche i carrelli per le carrozze degli ETR.500 entrate in servizio nel 1996, che ne rappresentarono lo sviluppo per le velocit\u00e0 oltre i 250\u00a0km/h.\nConsolidato il progetto, i medesimi carrelli andarono a sostituire quelli di seconda generazione che equipaggiavano dall'origine le ALn 668, divenendo pio di uso generale negli anni settanta, equipaggiando anche tram e metropolitane.\nUn altro sbocco dei carrelli prototipo tipo 7170 del 1965 e 7195 del 1968 fu il tipo 7199 sviluppato nel 1970 per la prima generazione di treni ad assetto variabile Pendolino e da esso fu sviluppato il tipo 460 che equipaggi\u00f2 la seconda generazione di tali convogli in servizio sulle reti europee.\nElettrotreni.\nUn altro importantissimo sbocco dei carrelli prototipo tipo 7170 del 1965 e 7195 del 1968 fu il tipo 7199 sviluppato nel 1970 per i treni ad assetto variabile \"Pendolino\", che equipaggi\u00f2 l'elettromotrice sperimentale FIAT Y 0160 nel 1971, l'elettrotreno FS ETR.401 nel 1975, il suo omologo per le ferrovie spagnole nel 1977, gli elettrotreni FS ETR.450 nel 1987 e l'autotreno DB 610 nel 1990.\nDallo sviluppo di tale progetto fu in seguito sviluppata la nuova generazione di \"Pendolino\" a partire dall'elettrotreno FS ETR.460 del 1992, l'S 220 per le ferrovie finlandesi nel 1992, l'ETR.470 per la societ\u00e0 Cisalpino nel 1993, l'ICE-T per le ferrovie tedesche nel 1994, l'ETR.480 per le FS nel 1995, il CD-TRAIN per le ferrovia ceche nel 1995, l'IC 2000 Alaris per le ferrovie spagnole nel 1996, il Pendoluso per le ferrovie portoghesi nel 1996, i 3 treni Pendolino (ETR 310) per le ferrovie slovene nel 1996 e la flotta di treni Pendolino per l'operatore inglese Virgin Train, impiegati sulla West Coast Main Line.\nStoria.\nLa societ\u00e0, denominata inizialmente FIAT Sezione Materiale Ferroviario e nota in seguito anche con le abbreviazioni FIAT Materfer o FIAT Materferro, nacque a Torino nel 1917 con l'acquisizione della societ\u00e0 torinese Diatto, operativa nel settore ferrotranviario sin dalla met\u00e0 del diciannovesimo secolo, di cui rappresent\u00f2 la diretta continuazione.\nL'esperienza Diatto.\nCon l'incorporazione della Diatto, ratificata nell'assemblea straordinaria FIAT del 7 dicembre 1917, la casa automobilistica torinese, gi\u00e0 pesantemente impegnata nella produzione di autocarri, aerei e motori per sostenere lo sforzo bellico della prima guerra mondiale, acquis\u00ec la capacit\u00e0 di operare anche nel settore dei trasporti su rotaia, attivit\u00e0 che fu affidata alla neo costituita FIAT Sezione Materiale Ferroviario.\nL'acquisizione della ditta dei fratelli Diatto fu proposta nel consiglio di amministrazione del 25 ottobre 1917 dal cavalier Giovanni Agnelli, che con le parole \u00ab\u2026 tali officine [Diatto] presentano un avvenire con la costruzione di materiale ferroviario, di cui vi sar\u00e0 molto bisogno\u00bb, dimostr\u00f2 di avere le idee estremamente chiare sulla strada da percorrere e di essere pienamente conscio del fatto che, finito lo sforzo bellico, solo una parte delle nuove conformazioni industriali e finanziarie avrebbe avuto la possibilit\u00e0 di sopravvivere, mentre le altre sarebbero state condannate al ridimensionamento o alla scomparsa.\nVarie circostanze fanno pensare che l'acquisizione della Diatto non fosse un fatto occasionale, ma il risultato della costante mira del futuro senatore Agnelli per l'ingresso della FIAT nella produzione di materiale ferroviario: ne \u00e8 un fatto rivelatore l'intervento nel consiglio di amministrazione dell'8 agosto 1905, in cui Agnelli rifer\u00ec di aver osservato all'esposizione di Liegi l'applicazione di un motore a benzina su vetture tipo Decauville e, ritenendo pratica un'analoga applicazione per i servizi pubblici, propose di stanziare 100.000 lire per finanziare una campagna di sperimentazione in collaborazione con la ditta dei fratelli Diatto, da effettuare richiedendo la concessione dell'esercizio di una linea tra Torino, Pino Torinese e Chieri e di un'altra nel parco dell'esposizione di Milano 1906. All'obiezione del presidente Scarfiotti, che sosteneva fosse preferibile ideare qualche soluzione meccanica speciale da sottoporre a brevetto piuttosto di associarsi con la Diatto, Agnelli replic\u00f2 che la clientela speciale e la pratica della Diatto in tale genere di lavori, e in particolare nella carrozzeria, sarebbero state di grande aiuto alla FIAT, ottenendo l'approvazione da parte del consiglio.\nIl primo decennio di attivit\u00e0 della FIAT Sezione Materiale Ferroviario fu caratterizzato da due obiettivi principali, che consistevano rispettivamente nell'utilizzazione al meglio delle qualificate capacit\u00e0 parartigianali della Diatto e nell'introduzione nel prodotto di questa, e quindi nel mondo ferroviario, di tutti gli elementi dell'attivit\u00e0 FIAT in sinergia con esso.\nL'indicazione di quali furono i programmi iniziali della FIAT e di quanto essa eredit\u00f2 dalla Diatto compare in un catalogo risalente ai primi anni venti del ventesimo secolo, in cui risulta che il capitale versato della Sezione Materiale Ferroviario ammontava a lire 200.000.000 e che riporta diverse illustrazioni relative alla produzione Diatto, tra cui in copertina una vettura letti con cassa in legno per la Compagnia Internazionale delle Carrozze con Letti e dei Grandi Espressi Europei, e l'indicazione del programma produttivo di \"locomotori elettrici e carrozze automotrici\" che, secondo il Santanera, \u00absi riferisce evidentemente alle intenzioni di sviluppo miranti all'utilizzazione della capacit\u00e0 motoristica della Fiat\u00bb.\nIl patrimonio tecnologico della Diatto comprendeva la costruzione di carri merci, carrozze di prima, seconda e terza classe e carrozze letto, sia per le ferrovie italiane che per la CIWL, secondo la tecnica comune agli altri costruttori di materiale rimorchiato del tempo, che prevedeva la realizzazione dei veicoli ferroviari con il telaio d'acciaio composto da elementi chiodati fra loro, generalmente irrigidito con la trave Fink, sul quale veniva impostata la carrozzeria costituita in buona parte in legno, sia per i carri merci che per le carrozze viaggiatori.\nLa Diatto, essendo essenzialmente una carrozzeria come gran parte dei suoi concorrenti italiani, non possedeva la tecnica dei carrelli ed era costretta a utilizzare modelli e disegni importati da costruttori tedeschi o francesi, fra cui il diffusissimo carrello tipo Brill, che fu prodotto in gran quantit\u00e0 prima dalla Diatto e poi dalla FIAT Sezione Materiale Ferroviario per equipaggiare i tram interurbani della Torino-Trofarello (elettrificata nel 1904), Torino-Gassino-Chivasso (elettrificata nel 1908) e la Torino-Rivoli (elettrificata nel 1914); un carrello monoassiale con una certa possibilit\u00e0 di disporsi radialmente in curva, utilizzato per i tram interurbani per Moncalieri e Chivasso; i carrelli tipo Wagon Lits e Commonwealth per le vetture ferroviarie, che sopravviveranno fino al secondo dopoguerra.\nLa produzione del carrello tipo Commonwealth in collaborazione con la FIAT Sezione Acciaierie che ne realizz\u00f2 il telaio in acciaio fuso, contribu\u00ec in modo rilevante all'arricchimento delle conoscenze del servizio studi che ne previde l'uso anche per le automotrici e le locomotive Diesel in corso di progettazione, ma che in pratica venne adottato solo sulle carrozze e sui tram, alcuni dei quali rimasero in servizio fino alla fine del XX secolo.\nCol patrimonio acquisito dalla Diatto integrato dalle proprie conoscenze nel campo motoristico e consapevole dei limiti che le motrici a vapore allora usate (locomotive con potenze specifiche dell'ordine di 10\u00a0CV per tonnellata che, con carrozze di circa 0,9\u00a0t di massa per passeggero seduto, scendevano a circa 5\u00a0CV per tonnellata di treno, offrendo oltretutto una bassissima confortevolezza di viaggio) manifestavano sia nel trasporto locale FS che nelle tranvie extraurbane, a partire dal 1923 la FIAT Sezione Materiale Ferroviario imbocc\u00f2 decisamente la strada della realizzazione di veicoli ferroviari basati sull'impiego del motore a combustione interna, convinta dei vantaggi che si sarebbero potuti ottenere da un propulsore che si stava via via perfezionando per il trasporto stradale.\nLe ulteriori acquisizioni e la guerra.\nNel 1938 le Officine Meccaniche (OM) di Milano confluirono in FIAT, affiancandosi con la loro cinquantennale esperienza ferroviaria alla FIAT Sezione Materiale Ferroviario.\nNel 1960 fu costituita la FIAT CONCORD S.A.I.C. \"F\u00e1brica de Material Ferroviario\" di Ferreyra, C\u00f3rdoba (Argentina), che comprendeva, tra l'alto, le fabbriche Grandi Motori, operativa nel 1955, e di materiale ferroviario, fondata nel 1958. La stessa entr\u00f2 a far parte, con la FIAT Sezione Materiale Ferroviario, operante nello stabilimento di via Rivalta a Torino, e la FIAT Azienda OM, operante negli stabilimenti di Milano e Brescia, della FIAT Divisione Materiale Ferrotranviario con sede a Torino in corso Marconi 20 e ben presto risult\u00f2 in grado di soddisfare le esigenze della vasta e complessa rete ferroviaria argentina.\nLa grande necessit\u00e0 di mezzi di trasporto dopo le distruzioni belliche costrinse le aziende del settore ferroviario a un impegno quasi forsennato per il riequipaggiamento del parco veicoli, a cui la FIAT Sezione Materiale Ferroviario contribu\u00ec nell'arco di circa cinque anni con la fornitura di 5850 carri merci di vario tipo, di 455 carrozze viaggiatori e con la riparazione di 130 automotrici variamente danneggiate durante la guerra.\nIl lavoro di studio e sperimentazione svolto a partire dal 1940, e in parte anche durante la guerra, permise inoltre all'azienda di affrontare, in parallelo all'impegno di ricostruzione, un'intensa attivit\u00e0 riguardante la progettazione di nuove automotrici, la ripresa degli studi di locomotive Diesel, la ricerca per l'ammodernamento dei tram e il ritorno a tipi di prodotto, come le carrozze letto, che erano rimasti esclusi da tempo dall'attivit\u00e0 della Sezione Materiale Ferroviario.\nIl secondo dopoguerra.\nSfortunatamente non tutte queste attivit\u00e0 preparatorie portarono all'acquisizione di commesse, infatti oltre che dalle necessit\u00e0 della ricostruzione, il dopoguerra fu caratterizzato da una forte indecisione del potere pubblico sul futuro del trasporto su rotaia (a cui l'estendersi della motorizzazione stradale e dell'aviazione civile aveva tolto il monopolio dei sistemi di trasporto) i cui effetti negativi durarono per alcuni decenni causando lo smantellamento di molte reti urbane e suburbane con l'arresto completo della costruzione di tram, anni di incertezze per le Ferrovie dello Stato sulla scelta dei servizi che sarebbe stato vantaggioso mantenere e sviluppare e un conseguente altalenare delle commesse che caus\u00f2 difficolt\u00e0 non trascurabili alla FIAT Sezione Materiale Ferroviario, fortunatamente superate almeno in parte con il lavoro non ferroviario ricevuto dalle altre sezioni dell'azienda.\nNel 1973 il Gruppo FIAT acquis\u00ec dalla CEAT lo stabilimento ferroviario di Savigliano della Societ\u00e0 Nazionale Officine di Savigliano (SNOS), storiche officine di Piazza Galateri fondate nel 1880, dove trasfer\u00ec gli uffici amministrativi e dove inizi\u00f2 a concentrare tutta la produzione ferroviaria FIAT del nord Italia; lo storico stabilimento Materfer di via Rivalta a Torino pass\u00f2 quindi alla produzione automobilistica di veicoli commerciali. Contestualmente a questa ristrutturazione, che interess\u00f2 tutto il Gruppo FIAT, nacque il settore FIAT Prodotti e Sistemi Ferroviari, a cui fecero capo:&lt;ref name=\"FiatSavigliano/4-5\"&gt;.&lt;/ref&gt;\nNei primi mesi del 1988 la denominazione FIAT Ferroviaria Savigliano cambi\u00f2 in Fiat Ferroviaria&lt;ref name=\"tT4/10-11\"&gt;&lt;/ref&gt;.\nNell'autunno del 1990 fu stabilito un accordo tra il Gruppo Fiat e la societ\u00e0 francese Compagnie G\u00e9n\u00e9rale d'\u00c9lectricit\u00e9 (CGE), proprietaria dell'Alstom, costruttrice del TGV, per la cessione del controllo del pacchetto azionario della Fiat Ferroviaria. L'accordo, che avrebbe dovuto diventare operativo nei primi mesi del 1991, non ebbe tuttavia seguito.\nNell'agosto del 1995 la Fiat Ferroviaria acquis\u00ec il 60% del pacchetto azionario della societ\u00e0 svizzera operante nel settore ferroviario della Schweizerische Industrie Gesellshaft (SIG), specializzata nella costruzione di carrelli, passaggi intercomunicanti fra carrozze ferroviarie e di un particolare sistema di assetto variabile&lt;ref name=\"tT80/8\"&gt;&lt;/ref&gt;.\nLa cessione.\nIl 1\u00ba agosto 2000 Fiat Ferroviaria cedette la propria attivit\u00e0 alla nuova societ\u00e0 Fiat Industria Ferroviaria, costituita il 1\u00ba giugno dello stesso anno, con un'operazione che costitu\u00ec la fase preparatoria alla cessione del 51% del pacchetto azionario all'Alstom in attesa del nulla osta da parte della Commissione Europea Antitrust&lt;ref name=\"tT135/9\"&gt;&lt;/ref&gt;. L'accordo di cessione per la vendita del rimanente 49% nell'arco di due anni fu perfezionato il 18 ottobre 2000 a seguito dell'autorizzazione \"antitrust\" concessa il precedente 19 settembre. Il restante 49% della quota azionaria fu acquisito ad aprile del 2002. L'accordo comprese anche la controllata Elettromeccanica Parizzi (fondata nel 1955), con sede a Sesto San Giovanni, e Fiat-Sig (Svizzera), accorpate sotto il nome di Alstom Ferroviaria, con ci\u00f2 sancendo il definitivo abbandono del settore ferroviario da parte di Fiat.\nArchivio.\nL\u2019archivio dell\u2019azienda \u00e8 conservato presso il Centro storico Fiat nel fondo Materfer (estremi cronologici: 1881 - 1974)."}
{"id": "262016", "revid": "9", "url": "https://it.wikipedia.org/wiki?curid=262016", "title": "Huang Ho", "text": ""}
{"id": "262017", "revid": "767487", "url": "https://it.wikipedia.org/wiki?curid=262017", "title": "Anonima Sound", "text": "L'Anonima Sound \u00e8 stato un gruppo musicale italiano degli anni sessanta, inizialmente di genere beat italiano ed evolutosi in seguito verso il rock progressivo, dopo una breve parentesi di pop melodico di matrice beat.\nStoria del gruppo.\n1964-1968: il beat italiano.\nLa Anonima Sound viene fondata nel 1964 ad Urbino, ed \u00e8 composta da Ivan Graziani, Velio Gualazzi, Walter Monacchi, allora compagni di studi. Nell'aprile 1966 parteciparono con successo al festival di Bellaria. Fu in seguito a questa occasione che la CBS propose loro un contratto discografico. Nel 1968 incidono il loro primo disco, un 45 giri intitolato \"Fuori piove\" (CBS, 1967) che vedeva \"Parla tu\" sul lato B; proprio con quest'ultima canzone partecipano al Cantagiro 1968, vincendo la tappa di Teramo (citt\u00e0 natale di Ivan Graziani) ma classificandosi alla fine all'ultimo posto.\nL'anno successivo parteciparono di nuovo al Cantagiro 1969 con il nuovo brano \"Josephine\" che riusc\u00ec a posizionarsi un po' meglio; in questo periodo collaborava con il gruppo, pur non facendone parte formalmente, Roberto Carlotto come tastierista. Di fatto per\u00f2, \"Josephine\" concluse l'epoca in cui la Anonima Sound adottava sonorit\u00e0 smaccatamente beat di matrice italica.\n1970-1972: il progressive rock.\nNel 1970 intanto, molti dei gruppi di musica beat italiana si erano spostati verso strutture pi\u00f9 complesse e sofisticate: Da una parte sonorit\u00e0 sempre pi\u00f9 psichedeliche e fatte di strutture complesse porteranno all'affermarsi del rock progressivo, mentre dall'altra, con l'affermarsi del cantautorato beat-pop di Lucio Battisti si afferm\u00f2 un nuovo genere melodico. Fu in questo periodo che gli Anonima Sound firmarono per la Numero Uno, l'etichetta di Mogol e Battisti, con cui la band rilascer\u00e0 il terzo 7\" dal titolo \"Ombre vive\". Le sonorit\u00e0 divengono qua pi\u00f9 articolate, ma sovrastate da una voce fortemente melodiche. In seguito a questo 7\" che Ivan Graziani, dovendo partire per il servizio militare, lasci\u00f2 il gruppo, dedicandosi negli anni seguenti alla carriera di cantante rock.\nIn seguito all'abbandono di Graziani, la band cambi\u00f2 il nome in Anonima Sound LTD e si aggiunsero al gruppo Massimo Meloni chitarre e Piero Cecchini al basso. Nel 1971 pubblicarono con la Arcobaleno Record il 7\" \"Io prendo amore/Cerchi\". L'anno dopo, con una formazione composta da Richard Ingersoll voce e flauti, Lamberto Clementi Chitarra, Peter Dobson chitarra, Claudine Reiner voce, produssero il loro LP intitolato \"Red tape Machine\" (Arcobaleno Record, 1972), che vedeva anche lo stesso Graziani ospitato come bassista su due brani. Il disco era fortemente influenzato dalle sonorit\u00e0 del rock progressivo pi\u00f9 di stampo Jethro Tull, e vedeva un ampio utilizzo del flauto di Richard Ingersoll.\nVelio \u00e8 il padre del pianista e cantautore Raphael Gualazzi.\nFormazione.\nDal 1964 al 1970 come \"Anonima Sound\"\n1971 come \"Anonima Sound Ltd.\"\n1972 come \"Anonima Sound Ltd.\"\nCollaboratori"}
{"id": "262021", "revid": "2039709", "url": "https://it.wikipedia.org/wiki?curid=262021", "title": "Consumismo", "text": " \nIl consumismo \u00e8 un fenomeno economico-sociale tipico delle societ\u00e0 industrializzate, nelle quali, grazie alla elevata produttivit\u00e0, \u00e8 reso possibile l'acquisto di beni e servizi in quantit\u00e0 sempre maggiori.\nTermine.\nNel 1899, Thorstein Veblen nel suo saggio \"The Theory of the Leisure Class\", esamina i valori e le istituzioni diffuse su larga scala con l'apparizione, lo sviluppo e l'estensione del concetto di \u00abtempo libero\u00bb a partire dall'inizio del XX secolo. L'autore introduce il concetto di \u2018consumo vistoso\u2019 per descrivere la propensione ad acquistare beni apprezzati non tanto per il loro valore intrinseco, quanto per l\u2019attribuzione di status sociale di classe agiata, che dal loro possesso pu\u00f2 derivare.\nCos\u00ec anche Fred Hirsch ha definito \u2018beni posizionali\u2019 quei beni di cui usufruiscono coloro che occupano una posizione sociale di prestigio. Sono desiderati e acquistati proprio perch\u00e9 segnalano distinzione e status sociale, ma la loro offerta non pu\u00f2 essere aumentata pi\u00f9 di tanto, sia perch\u00e9 scarseggiano, sia perch\u00e9 il loro godimento si deteriora quante pi\u00f9 persone vi accedono (risorse di status symbol o determinati servizi sociali). L'economista Robert H. Frank ha paragonato il ricorso ai beni posizionali da parte dei consumatori al fine di accrescere il proprio status sociale al concetto di \"corsa agli armamenti\", individuandone l'origine nei meccanismi competitivi osservabili anche in simili dinamiche evolutive. \nIn ambito sociologico e politico, sono state espresse numerose teorie critiche della societ\u00e0 dei consumi, vista come aspetto degenerativo delle moderne societ\u00e0 di massa. La concezione della societ\u00e0 tecnologica come sistema totalizzante, che massifica i comportamenti degli individui nei modelli di mercato, port\u00f2 Herbert Marcuse alla critica radicale della \u00absociet\u00e0 affluente\u00bb e dei suoi strumenti di repressione collettiva. Gli stessi temi, ripresi dagli autori della scuola di Francoforte (M. Horkheimer, T.W. Adorno, J. Habermas), hanno ispirato movimenti di protesta contro il consumismo negli anni Sessanta, come la contestazione giovanile del 1968, ma anche successivamente sono evocati nella critica e nella mobilitazione contro la globalizzazione.\nInoltre, sempre in sociologia, il termine pu\u00f2 descrivere gli effetti dell'identificazione, vera o presunta, della felicit\u00e0 personale con l'acquisto, il possesso e il consumo continuo di beni materiali, generalmente favorito dalla moda o dalla pubblicit\u00e0. \nStoria.\nIl filosofo Karl Marx gi\u00e0 aveva individuato nel capitalismo una tendenza al consumo che aveva chiamato \u00ab\"feticismo della merce\"\u00bb. Nella teoria marxiana del valore le merci, da pure e semplici cose, prodotto del lavoro umano, assurgono al ruolo di rapporto sociale, e in modo simmetrico, i rapporti sociali fra gli uomini assumono l'aspetto, nello scambio, di rapporti tra cose.\nPer vedere il consumismo come fenomeno di massa bisogner\u00e0 aspettare circa un secolo. Subito dopo la seconda rivoluzione industriale, negli Stati inerenti a questa rivoluzione, si iniziarono a comprare non solo beni di prima necessit\u00e0 ma anche prodotti secondari e persino superflui, come prodotti di bellezza, profumi, saponi, etc.\n\u00c8 rimasta celebre la definizione di consumismo espressa negli anni cinquanta dall'economista americano Victor Lebow:\nNegli anni sessanta, l'economia degli Stati Uniti e dei paesi dell'Europa occidentale, Italia inclusa, attravers\u00f2 un periodo di espansione. Questo fenomeno ebbe l'effetto di diminuire le diseguaglianze economiche, facendo raggiungere ai paesi occidentali un grado di prosperit\u00e0 fino ad allora sconosciuto. Vi fu un arricchimento generale, testimoniato dall'aumento della domanda di generi alimentari e dei beni di consumo (automobili, elettrodomestici, televisori, vestiti, etc...).\nMa il mantenimento di questa prosperit\u00e0 era strettamente legato alla continua espansione della domanda di beni, vale a dire al loro consumo (vedi economia keynesiana). Perci\u00f2 i cittadini cominciarono a essere indotti, in primo luogo dalla pubblicit\u00e0, ad acquistare sempre di pi\u00f9, anche usando il mezzo delle rate e delle cambiali, oltre che gli strumenti del credito al consumo, tra cui la carta di credito, i quali consentivano di acquistare beni pur non avendo il denaro necessario per l'acquisto. Con questi incentivi, alcune persone, anche se non benestanti, poterono acquistare in modo pi\u00f9 agevolato dei beni che non servivano pi\u00f9 a soddisfare bisogni precisi e reali, ma il cui possesso li faceva sentire al passo con i tempi. \nIl consumismo nella teoria economica.\nIl consumismo pu\u00f2 trovare una base economica nel moltiplicatore keynesiano. All'interno dell'economia keynesiana il consumismo rappresenta anche un componente macroeconomico della domanda aggregata, in cui, se viene meno la domanda a causa della disoccupazione, provocando conseguentemente un calo della produzione, lo stato interviene a correggere questa tendenza, puntando generalmente verso politiche di espansione monetaria.\nUna teoria economica odierna che si propone di colpire fortemente il consumismo \u00e8 la fiscalit\u00e0 monetaria, basata sull'accollamento delle spese pubbliche sugli scambi commerciali (e quindi sul consumo) anzich\u00e9 sui redditi.\nIl consumismo nel cinema.\nTra i film esistenti che trattano temi legati al consumismo possiamo citare \"Zabriskie Point\" di Michelangelo Antonioni, \"Fight Club\" di David Fincher, \"Zombi\" di George A. Romero, \"\" di Richard Fleischer, del 1973, tratto dal libro di Harry Harrison \"Largo! Largo!\" del 1966, in maniera velata \"Daybreakers - L'ultimo vampiro\" dei fratelli Spierig e \"Essi vivono\" di John Carpenter."}
{"id": "262022", "revid": "124575976", "url": "https://it.wikipedia.org/wiki?curid=262022", "title": "Insufficienza epatica", "text": "\u00c8 detta insufficienza epatica qualsiasi situazione patologica causata da malattie del fegato che comporti una grave compromissione delle funzioni epatiche.\nDescrizione.\nEsistono tre forme di insufficienza epatica:\nPu\u00f2 essere acuta o cronica.\nConseguenze: \nriduzione dell'aia epatica, ittero, emorragie cutanee e a livello delle mucose ed encefalopatia acuta.\nLe principali cause sono:\nDiagnosi.\nSi basa sul quadro clinico e su alcuni test. \u00c8 fondamentale il dosaggio dell'ammonemia, ovvero la quantit\u00e0 di ammonio nel sangue: pi\u00f9 questa \u00e8 alta, maggiore \u00e8 il rischio di degenerazione verso il coma. Alcuni indici di sintesi epatica sono: albumina (elettroforesi), colinesterasi, attivit\u00e0 protrombinica (i fattori della coagulazione sono quasi tutti sintetizzati nel fegato), bilirubina.\nAltri test utili sono gli indici di citolisi (transaminasi), di colestasi (fosfatasi alcalina, gamma GT), esami di laboratorio (markers virali, antitripsina, sideremia, ferritina) e strumentali (ecografia epatica, TAC, biopsia epatica) che consentono di diagnosticare la malattia epatica all'origine dell'insufficienza cronica.\nTerapia.\nLa terapia \u00e8 basata sul riposo, dieta ipercalorica a basso contenuto di proteine e, se \u00e8 presente encefalopatia, lattulosio o lattitolo per sopprimere la flora batterica intestinale produttrice di ammonio e supplemento dietetico con amminoacidi a catena ramificata."}
{"id": "262023", "revid": "767487", "url": "https://it.wikipedia.org/wiki?curid=262023", "title": "Piccole canaglie", "text": "Piccole canaglie (\"The Little Rascals\") \u00e8 un film del 1994 diretto da Penelope Spheeris.\nIl film, prodotto da Amblin Entertainment e Universal Pictures, prende spunto dalla serie di cortometraggi \"Simpatiche canaglie\" (\"Our Gang\") che and\u00f2 avanti con vari interpreti, dal 1922 al 1944, completando la sua fortuna nei decenni successivi con la riproposizione nelle televisioni di tutto il mondo.\nIl film \u00e8 interpretato da Travis Tedford nel ruolo di \"Spanky\", Bug Hall nel ruolo di \"Alfalfa\" e Ross Bagley nel ruolo di \"Buckwheat\"; vanta inoltre la partecipazione di Donald Trump, Mel Brooks, delle gemelle Olsen, di Whoopi Goldberg, Reba McEntire e Raven-Symon\u00e9.\nTrama.\nAll'inizio del film, l'intero club partecipa ad un incontro per una gara di corsa alla quale si era iscritto. Quando scoprono che manca Alfalfa, lo trovano, e rimangono stupefatti alla scoperta che lui e Darla sono innamorati e fidanzati: loro sono fortemente maschilisti, e hanno giurato di non amare mai nessuna ragazza. Alfalfa mostra a Darla la sede del club e le regala un anello. Ma l'appuntamento finisce male quando Alfalfa scopre che l'intera gang sta origliando l'appuntamento. Cos\u00ec prova ad allontanare gli amici. Mentre Alfalfa cerca di convincerli ad andarsene, Darla esce dalla sede del club e tutti capiscono che la casa ha preso fuoco.\nDopo aver spento il fuoco, la gang punisce Alfalfa proibendogli di fidanzarsi con qualsiasi ragazza per il resto della sua vita. Oltre al danno, per\u00f2, per il bambino c'\u00e8 anche la beffa: non riesce a non guardare segretamente Darla mentre flirta con un ricco bambino di nome Waldo.\nDopo un tentativo di riconquistarla, Alfalfa si dimette dal gruppo in uno scatto d'ira. Per\u00f2 lui e Spanky si chiariscono, e Alfalfa sar\u00e0 il pilota nella gara.\nDurante la gara, Waldo si mostrer\u00e0 molto scortese. Darla non lo sopporta pi\u00f9 e lo scarica dall'auto. Dopo varie vicissitudini il Blur II (kart delle canaglie) vince la gara e il premio. Alfalfa riconquista Darla, il club viene ricostruito, e diventa addetto alle ragazzine.\nHenry poi rivela di avere un vocabolario molto vasto, ma di non averlo mai usato, preferendo sempre dire \"uh-huh\"."}
{"id": "262024", "revid": "1791", "url": "https://it.wikipedia.org/wiki?curid=262024", "title": "Piroeliometro", "text": ""}
{"id": "262027", "revid": "124496388", "url": "https://it.wikipedia.org/wiki?curid=262027", "title": "Gloria Estefan", "text": "Nella sua trentennale carriera ha venduto pi\u00f9 di 100 milioni di dischi in tutto il mondo, di cui 31.5 solo negli Stati Uniti.\nBiografia.\nCon gli zii fugge da Cuba quando Gloria ha solo 20 mesi d'et\u00e0, essendo il padre la guardia del corpo della moglie del dittatore Fulgencio Batista. Dopo un anno a Miami, la famiglia si trasferisce nuovamente, questa volta in Texas, dove il padre della futura cantante viene trasferito per ragioni di lavoro, essendo nell'esercito. Gloria coltiva fin da piccola il suo amore per la musica, suonando la chitarra.\nCon il passare degli anni, e con l'idea di organizzare un gruppo musicale, conosce Emilio Estefan, con il quale si sposer\u00e0. Il giovane Emilio animava feste e nozze insieme alla sua banda, i \"Miami Latin Boys\", gruppo nel quale Gloria entrer\u00e0 a far parte pi\u00f9 avanti. Dopo vari concerti, il nome del gruppo cambia in \"Miami Sound Machine\". Gloria ed Emilio si sposano nel 1978.\nNel 1980 nasce il primo figlio della coppia, Nayib: nello stesso anno muore il padre della Estefan. Nel 1980, cominciano a pubblicare i loro primi lavori: \"Renacer\", \"Miami Sound Machine\", \"Imported\". In questi dischi si mescolano sonorit\u00e0 latine con parole in spagnolo e in inglese. Nel 1981 la CBS offre loro un contratto con il quale pubblicano vari dischi.\nNel 1984, i Miami Sound Machine pubblicano l'album \"Eyes of Innocence\" che ottiene un notevole successo, ma \u00e8 soprattutto il lavoro seguente \"Primitive Love\" (1985) a donare al gruppo un'enorme popolarit\u00e0. I tre singoli estratti dall'album, \"Conga\", \"Words Get In The Way\" (quinta posizione nella classifica Billboard Hot 100 e quarta in Nuova Zelanda) e \"Bad Boy\" (quinta posizione nei Paesi Bassi, sesta in Germania, settima in Nuova Zelanda, ottava in Austria e nella Billboard Hot 100 e nona in Svizzera) furono dei successi internazionali.\nIl successivo album del 1987, \"Let It Loose\", vendette milioni di copie e conteneva le hits: \"Anything for You\" (primo nella Billboard Hot 100 e secondo nei Paesi Bassi), \"1-2-3\" (terzo nella Billboard Hot 100 e nono nel Regno Unito), \"Rhythm Is Gonna Get You\" (5 Billboard Hot 100) e \"Can't Stay Away From You\" (primo nei Paesi Bassi per tre settimane e nelle Fiandre in Belgio per due settimane, sesto nella Hot Billboard 100 e settimo nel Regno Unito). \nNel 1988 il nome della band cambia in Gloria Estefan and Miami Sound Machine.\nNel 1989 il nome della band diventa solamente Gloria Estefan e viene pubblicato l'album \"Cuts Both Ways\" che contiene il singolo \"Don't Wanna Lose You\" che raggiunge la prima posizione nella Billboard Hot 100, la quinta nei Paesi Bassi e la sesta in Irlanda e nella Official Singles Chart.\nNel 1990 il brano \"Here We Are\" raggiunge la sesta posizione nella Billboard Hot 100 e la settima in Irlanda.\nNel 1991 esce l'album \"Into the Light\" che contiene il singolo \"Coming Out of the Dark\" che raggiunge la prima posizione nella Billboard Hot 100 ed in Canada.\nNel 1993 la Estefan vince un Grammy per Best Tropical Latin Album per il disco \"Mi tierra\" al quale hanno collaborato Tito Puente, Sheila E. e la London Symphony Orchestra. L'album contiene il singolo omonimo che raggiunge la prima posizione in Spagna. Nel 1995 viene invece premiata con un Grammy per Best Tropical Latin Album per il disco \"Abriendo puertas\". Anche questa volta l'album contiene il singolo omonimo che raggiunge la prima posizione in Spagna.\nNel 1994 per il film \"Lo specialista\" (\"The Specialist\") con Sylvester Stallone vengono scelte alcune sue canzoni per la colonna sonora del film, tra cui una sua cover Turn the Beat Around.\nNel 1998 esce l'album \"Gloria!\" che contiene i singoli \"Coraz\u00f3n prohibido\" ed \"Oye!\" che raggiungono la prima posizione in Spagna e nello stesso anno partecipa a \"Divas live\", l'evento organizzato dalla Vh1 Music First, in cui duetta con Aretha Franklin, C\u00e9line Dion (con cui duetter\u00e0 ancora nel 1999), Mariah Carey, Shania Twain. Successivamente partecipa a Modena al \"Pavarotti &amp; Friends\", interpretando \"Mi tierra\", \"We Are the World\" e duettando con Luciano Pavarotti in \"Fiorin fiorello\".\nNel 1999 il suo brano \"Music of My Heart\" con i 'N Sync, contenuto nella colonna sonora del film La musica del cuore, raggiunge la seconda posizione nella Billboard Hot 100.\nNel 2000 esce l'album \"Alma caribe\u00f1a - Caribbean soul\", che contiene il singolo \"No Me Dejes de Querer\" che raggiunge la prima posizione in Spagna e la canzone \"Tres gotas de agua bendita\", che raggiunge la quinta posizione sempre in Spagna, in cui Gloria duetta con la leggendaria guarachera di Cuba Celia Cruz; il sodalizio fra Gloria e Celia durer\u00e0 a lungo, con diversi duetti, a cominciare dai Latin Grammy Awards del 2000, in cui Gloria, Celia e Ricky Martin omaggiano insieme il grande Tito Puente. Nel 2003 infatti la catena televisiva \"Telemundo\" sceglie proprio Gloria Estefan per presentare, assieme a Marc Anthony, il concerto tributo alla guarachera di Cuba, che di l\u00ec a poco sarebbe scomparsa.\nA settembre 2007 esce il suo primo vero disco cubano: \"90 millas\", ossia la distanza fra Cuba e la Florida. Al disco hanno collaborato, fra gli altri, anche Carlos Santana, Jos\u00e9 Feliciano, Sheila E., Johnny Pacheco, Arturo Sandoval, Cachao e Paquito D'Rivera. L'album ha causato molte polemiche all'interno della comunit\u00e0 degli esuli cubani di Miami, per via della partecipazione di Santana, il quale, a detta di alcuni, avrebbe in passato elogiato il regime di Fidel Castro e la figura di Che Guevara, ma Gloria ed Emilio Estefan hanno dichiarato di non aver mai collaborato e di non aver intenzione di collaborare con chi sostiene o elogia i due rivoluzionari; questa dichiarazione stride per\u00f2 con il fatto che abbiano collaborato con Santana stesso, del quale esistono fotografie in cui indossa una t-shirt con l'effigie di Guevara.\nL'album vince il Latin Grammy Award per Best Traditional Tropical Album ed il brano \"P\u00edntame De Colores\" vince il Latin Grammy Award per Best Tropical Song e l'artista viene premiata anche con il Latin Grammy Award Recording Association \"Person of the Year\". Dopo il lancio del nuovo album ha tenuto molti concerti, anche in Spagna e Paesi Bassi.\nNel 2009 si esibisce assieme a molti cantanti latinoamericani alla Casa Bianca in occasione della \"Fiesta latina\". Al termine della serata tutta la famiglia Obama baller\u00e0 sulle note della sua \"Mi tierra\". Nel 2012 appare come guest star nella serie televisiva Glee nel ruolo di Maribel Lopez, madre di Santana.\nIl 10 settembre 2013 viene pubblicato il nuovo album \"The Standards\" contenente una cover di Charlie Chaplin in duetto con Laura Pausini. La versione in lingua spagnola \"Sonr\u00ede (Smile)\" viene pubblicata sull'album per il mercato latino e quello europeo; la versione in lingua italiana \"Sorridi (Smile)\" sull'album per il mercato europeo."}
{"id": "262028", "revid": "1437722", "url": "https://it.wikipedia.org/wiki?curid=262028", "title": "Buoni o cattivi Live Anthology 04.05", "text": "Buoni o cattivi Live Anthology 04.05 \u00e8 un album live del cantautore italiano Vasco Rossi. Raccoglie tutti i brani eseguiti dal vivo nei vari concerti del \"Buoni o cattivi Tour,\" svoltosi nel biennio 2004-2005 negli stadi italiani.\nDVD.\n\u00c8 stata pubblicata di \"Buoni o cattivi Live Anthology 04.05\" una versione in DVD costituita da 3 dischi."}
{"id": "262029", "revid": "767487", "url": "https://it.wikipedia.org/wiki?curid=262029", "title": "Porgi l'altra guancia (film)", "text": "Porgi l'altra guancia \u00e8 un film del 1974 diretto da Franco Rossi e con protagonisti Bud Spencer e Terence Hill.\nTrama.\nAnno 1890. Padre Pedro e padre G. sono missionari in una comunit\u00e0 di indigeni che vive in un'isola dell'America centrale. I loro valori di uguaglianza non sono benvisti n\u00e9 dal governatore e direttore della Compagnia commerciale del Centro America, il marchese Gonzaga, n\u00e9 dalle alte sfere della chiesa locale che invece sfruttano la popolazione locale imponendo prezzi bassi sulle merci locali. Recandosi a Maracaibo per vendere merci per la missione, i due vengono a contatto con gli scagnozzi di Gonzaga e ne nascono diversi tafferugli che culminano in una rissa generale che finisce con l'arrivo della polizia e con il rogo della nave dei due missionari. Per recuperare un'altra nave padre G. trova la soluzione in una barca a vapore, ma non hanno soldi per cui padre G. ruba l'anello del vescovo e vanno a giocare in una bisca per incassare soldi al fine di riscattare l'anello e riportare alla missione il ricavato andato perduto con la nave. Padre Pedro, per\u00f2, non crede alla fortuna e capisce che Padre G. aveva a che fare con il gestore della bisca. Il ritorno non avviene coime pensato perch\u00e9 vengono sequestrati con la barca e portati dal marchese Gonzaga che comprende come loro tengano al sicuro i suoi schiavi fuggiti per cui il marchese chiede ed ottiene dal vescovo che padre Pedro e padre G. siano trasferiti in un'altra missione sotto il diretto controllo di Gonzaga. Tutto questo non \u00e8 accettato di buon grado dai due missionari, che alla prima occasione liberano tre prigionieri condannati a morte e scappano a bordo della loro nuova barca.\nMentre stanno tornando a casa, padre G. rivela che, anni prima, era stato un carcerato e che aveva rubato la tonaca a padre Clementino, conosciuto proprio nella prigione della Caienna. Padre Pedro, infuriato, lo lancia fuori dalla nave e padre G. lascia il suo \"indirizzo\" dentro una bottiglia di champagne rubata a Gonzaga. Quando torna alla missione, padre Pedro trova dei nuovi missionari, e un uomo del vescovo che gli ordina di rimpatriare, perch\u00e9 in quella missione si praticavano magie e c'erano idoli pagani. Allora padre Pedro decide di andare a trovare padre G., che intanto ha fondato una nuova comunit\u00e0 di persone che vivono sugli alberi.\nPadre G., insieme alla sua comunit\u00e0, va all'anniversario dello sbarco dei Conquistadores, mentre padre Pedro in segreto si nasconde tra la folla che attende la parata, a cui avrebbe partecipato anche il vescovo. La folla e soprattutto padre Pedro, per\u00f2, nota che il vescovo sta facendo un discorso imprevisto, in cui dice che tutto quello che \u00e8 di Gonzaga, \u00e8 di tutti.\nPadre G., intanto, sta minacciando il vescovo con una pistola per fargli dire che tutte le persone nella comunit\u00e0 hanno gli stessi diritti. Subito dopo la folla assalta i magazzini di Gonzaga, che ordina che padre G. sia impiccato. Ma padre Pedro, all'ultimo minuto, fa accendere dei fuochi d'artificio che provocano della nebbia a causa della combustione.\nIntanto si scatena una rissa che viene vinta da padre Pedro e da padre G., che si danno poi alla fuga.\nDistribuzione.\nIl film venne distribuito nelle sale cinematografiche italiane dalla Titanus dal 21 dicembre 1974. In Francia usc\u00ec con il titolo \"Les deux missionnaires\" (\"I due missionari\") il 18 giugno 1975.\nAccoglienza.\nIncassi.\nIl film \u00e8 stato il terzo maggiore incasso nella stagione cinematografica italiana 1974-75 con \u00a3 4.833.540.000."}
{"id": "262030", "revid": "767487", "url": "https://it.wikipedia.org/wiki?curid=262030", "title": "Oggi a me... domani a te", "text": "Oggi a me... domani a te \u00e8 un film western del 1968 diretto da Tonino Cervi, scritto dallo stesso regista con Dario Argento.\nTrama.\nBill Kiowa, dopo aver scontato un'ingiusta pena lunga cinque anni, vuole vendicarsi di Elfego, l'uomo che gli uccise la moglie indiana e lo fece arrestare, che nel frattempo \u00e8 divenuto il feroce capobanda dei \"Comancheros\". Assolda allora quattro pistoleri e parte alla caccia del bandito; poich\u00e9 Elfego \u00e8 protetto da un piccolo esercito di fuorilegge, i cinque lo attirano fuori dal suo rifugio con uno stratagemma e cominciando a decimare la banda.\nCast.\nBud Spencer \u00e8 insolitamente doppiato da Ferruccio Amendola; inoltre nel film ha una barba finta, poich\u00e9 si era dovuto radere per girare \"Al di l\u00e0 della legge\". Curiosa la presenza nel film di Tatsuya Nakadai, che anni dopo sar\u00e0 il protagonista di \"Kagemusha - L'ombra del guerriero\" e \"Ran\", ambedue diretti da Akira Kurosawa.\nBrett Halsey non credeva molto in questo film e per non venirne troppo associato decise di utilizzare uno pseudonimo: la pellicola si rivel\u00f2 poi essere il suo maggiore successo di sempre ed ancora oggi l'attore \u00e8 meglio noto in Italia come Montgomery Ford. Altri interpreti compaiono con nomi d'arte: Franco Borelli come Stanley Gordon e Dana Ghia come Diana Madigan.\nProduzione.\nContrariamente alla maggior parte degli \"spaghetti-western\", girati tra gli scenari desertici e rocciosi della Spagna, l'intero film \u00e8 girato tra i boschi ed i prati di Caldara di Manziana, vicino a Roma. Gli interni vennero realizzati presso gli studi della Elios, a Roma.\nDistribuzione.\nIl film usc\u00ec nelle sale cinematografiche italiane il 28 marzo 1968; venne anche distribuito negli Stati Uniti nel luglio 1971 prima come \"Today It's Me\" poi come \"Today We Kill, Tomorrow We Die!\"."}
{"id": "262032", "revid": "125367696", "url": "https://it.wikipedia.org/wiki?curid=262032", "title": "Ducato di Lucca", "text": "Stato preunitario dell'Italia centro-settentrionale, il Ducato di Lucca, occupava una parte delle odierne province di Lucca, Massa e Carrara e Pistoia. Facevano parte del Ducato la valle del Serchio, con porzione della Garfagnana (attuali territori di Minucciano, Castiglione di Garfagnana, quasi interamente Gallicano e parte di Fosciandora), Coreglia Antelminelli, Pescaglia, Bagni di Lucca, Borgo a Mozzano, la Versilia meridionale (Massarosa, Viareggio e Camaiore), parte della riviera Apuana (attuale comune di Montignoso) e la pianura lucchese (attuali comuni di Lucca, Capannori, Porcari, Villa Basilica e parte di quelli di Altopascio e Pescia).\nGeografia.\nIl Ducato comprendeva una breve pianura litoranea che iniziava a Sud dalla localit\u00e0 Torre del Lago (oggi Torre del Lago Puccini e terminava a Nord in localit\u00e0 Al Secco (oggi Lido di Camaiore). Un altro breve tratto di pianura costiera corrispondeva all'exclave di Montignoso e si trovava qualche chilometro pi\u00f9 a nord. Alle spalle della pianura litoranea si trovavano le colline di Massarosa e Camaiore e a nord della stessa citt\u00e0 di Camaiore facevano parte del Ducato le Alpi Apuane meridionali con i monti Prana e Piglione. Pi\u00f9 a nord, nel territorio di Montignoso, era parte del Ducato il versante nord occidentale della cresta montuosa che va dal Castello Aghinolfi ai monti Folgorito e Carchio. La pianura pi\u00f9 estesa del Ducato era quella della Lucchesia delimitata a Sud dal Monte Pisano, sul cui spartiacque correva il confine con il Granducato di Toscana. Nella valle del Serchio lo stato lucchese comprendeva anche la parte inferiore e media della Val di Lima e lo spartiacque appenninico tra questa valle e il Monte Giovo (con l'Alpe delle Tre Potenze e il monte Rondinaio). A nord del torrente Ania erano nel ducato il territorio delle tre terre (Riana, Lupinaia e Treppignana) con un altro tratto di versante appenninico e le due exclavi di Castiglione (con la foce delle Radici e San Pellegrino in Alpe e Minucciano (che comprendeva alcune delle maggiori vette Apuane, tra cui i monti Pisanino, Cavallo e Pizzo d'Uccello). \nStoria.\nIl Ducato di Lucca nacque nel 1815 per decisione del Congresso di Vienna che nomin\u00f2 duca Carlo Lodovico di Borbone, con reggenza alla madre Maria Luisa di Borbone-Spagna. Il Congresso aveva infatti statuito, come per le altre repubbliche italiane spazzate via da Napoleone, di non restaurare la vecchia Repubblica di Lucca, ma di mantenere comunque in vita lo Stato affidandolo ai Borboni di Parma. La soluzione fu aspramente contestata con vive proteste da Maria Luisa, che chiedeva la propria restaurazione a Parma. Questo port\u00f2 all'atto addizionale di Parigi del 1817, in cui si precisava che, alla morte di Maria Luigia d'Asburgo-Lorena, duchessa di Parma, il ducato padano sarebbe tornato ai Borbone di Parma, mentre il Ducato di Lucca sarebbe stato annesso dal Granducato di Toscana.\nIl governo di Maria Luisa.\nLa Duchessa Maria Luisa era un'assolutista convinta e profondamente cattolica. La politica restauratrice della sovrana si mosse quindi secondo le linee essenziali di rendere alla chiesa tutta l'importanza che aveva perso durante il dominio francese e di sovrintendere personalmente all'attivit\u00e0 dei suoi ministri. Con puntiglio Maria Luisa volle riconsegnare alla chiesa lucchese i beni che i governi precedenti avevano confiscato e, in taluni casi, l'Arcivescovo di Lucca Filippo Sardi, fin\u00ec per moderare l'ardore della duchessa. Il Palazzo Ducale, rimanendo inalterato l'aspetto esterno, sub\u00ec notevoli lavori interni, che lo resero sfarzoso ed adeguato al cerimoniale di corte che ricalcava quello spagnolo. La sovrana per\u00f2 non volle introdurre misure di polizia troppo severe e favor\u00ec con grande larghezza di vedute la pubblica istruzione riformando l'Universit\u00e0 di Lucca e dotandola di nuove strutture (teatro anatomico, gabinetti di Fisica, Chimica e Farmacologia, Specola astronomica, Orto Botanico). Nel campo delle infrastrutture molto importante fu la costruzione della carrozzabile Lucca - Modena attraverso la Foce a Giovo. Maria Luisa di Borbone-Spagna mor\u00ec nel 1824 ed il figlio assunse piena sovranit\u00e0 con il nome di Carlo Lodovico.\nIl governo di Carlo Lodovico.\nIl giovane Duca decise di intraprendere una politica basata sul miglioramento delle vie di comunicazione e sull'incremento della formazione superiore. Come gi\u00e0 la madre ebbe a cuore lo sviluppo della citt\u00e0 di Viareggio e del suo porto. Emerse in questi anni la figura dell'architetto Lorenzo Nottolini che interpret\u00f2 le volont\u00e0 dei regnanti in modo da conferire alla citt\u00e0 e al suo territorio molto del suo attuale carattere. Carlo Lodovico di Borbone promosse Bagni di Lucca non solo come centro termale, ma anche come ritrovo dell'aristocrazia e dell'alta borghesia di tutta Europa. Fu proprio in questo periodo che nacque il Casin\u00f2 dei giochi di Bagni di Lucca, uno dei primi casin\u00f2 europei. Dal punto di vista politico, almeno fino al 1835, il monarca mostr\u00f2 una certa apertura, tanto da permettere a molti liberali altrove perseguitati di rifugiarsi nel Ducato. Anche in materia religiosa Carlo Lodovico mostr\u00f2 notevole disinvoltura. Tra le altre cose autorizz\u00f2 la costruzione, a Bagni di Lucca, di una chiesa protestante anglicana. Questo lo port\u00f2 ad uno scontro con l'Arcivescovo e la Santa Sede che si risolse dando all'edificio, progettato da Giuseppe Pardini, l'aspetto di un palazzo. In un certo periodo si vocifer\u00f2 di una segreta conversione del Duca al protestantesimo, cosa scandalosissima per un Borbone. La tesi di una segreta conversione del Duca di Lucca \u00e8 oggi accettata dalla gran parte degli storici. Il Duca per\u00f2 spendeva cifre ben superiori all'assegno personale che gli era conferito in virt\u00f9 degli accordi internazionali che istituirono il ducato. La grave condizione delle finanze del regnante fin\u00ec per mettere in crisi l'equilibrio interno dello Stato.\nNel 1847 la situazione si aggrav\u00f2 ulteriormente. Nello Stato di Lucca le forze liberali moderate iniziarono a fare al Duca pressanti richieste di riforme. Nel mese di settembre Carlo Lodovico fu costretto a concedere la libert\u00e0 di stampa e la guardia civica. Subito dopo il monarca fugg\u00ec a Massa (citt\u00e0 del Ducato di Modena e Reggio). In realt\u00e0 erano gi\u00e0 in corso trattative segrete con i governi del Duca di Modena e Reggio e del Granduca di Toscana; questo port\u00f2 ad un accordo con il quale Carlo Lodovico rinunciava al trono di Lucca in favore del Granduca di Toscana Leopoldo II, mentre i territori lucchesi di Montignoso, Gallicano, Minucciano e Castiglione di Garfagnana venivano ceduti a Modena. La Toscana cedeva poi a Modena i suoi territori lunigianesi ad esclusione di Pontremoli che passava a Parma. Carlo Lodovico pass\u00f2 dunque a fare vita privata, ma improvvisamente Maria Luigia d'Asburgo-Lorena, duchessa di Parma, mor\u00ec all'et\u00e0 di 56 anni (dicembre 1847) e l'ex Duca di Lucca divenne Duca di Parma, in attuazione dell'Atto Addizionale di Parigi.. L'annessione alla Toscana fu accolta con diffidenza o avversata da gran parte della popolazione dello stato. I nobili erano legati alle lunghissime tradizioni di autonomia ed indipendenza che risalivano alla vecchia repubblica, i borghesi ebbero pi\u00f9 danni che vantaggi dalla mutazione del sistema economico, mentre il popolo fin\u00ec per pagare il prezzo dell'uniformarsi dei due stati ed in particolare dalla conversione della moneta lucchese in quella toscana, avvenuto nel 1856 (fino a quell'anno si ebbe una doppia circolazione). Solo una minoranza di liberali e intellettuali accolse di buon grado la fine dell'indipendenza vedendo in questo un passaggio verso la prossima costituzione di uno stato nazionale italiano.\nPalazzi e Regge ducali.\nAl momento dell'arrivo di Maria Luisa a Lucca, lo stato mise a disposizione della sovrana due residenze. Quella principale era il Palazzo ducale, alla quale si affiancava la Villa Reale di Marlia. Maria Luisa volle anche una sontuosa reggia per la citt\u00e0 portuale di Viareggio. Questa residenza, progettata da Lorenzo Nottolini, avrebbe avuto il suo nucleo centrale nell'antica Villa Cittadella, che prospettava sul Porto canale. In effetti solo questa parte del palazzo venne costruita attraverso la trasformazione in stile neoclassico della villa; alla morte di Maria Luisa infatti, il nuovo sovrano non volle continuare il progetto. Carlo Lodovico infatti amava passare la gran parte del tempo in ville di sua privata propriet\u00e0 come quelle di Stiava, Conca, della pineta di Viareggio (La Lecciona), di Bagni di Lucca o nel bel casino di caccia che aveva a Pieve Santo Stefano. In seguito la parte realizzata del palazzo di Viareggio venne ceduto all'amministrazione comunale della citt\u00e0 e per anni fu sede del municipio. Dopo la seconda guerra mondiale si decise purtroppo di non restaurare l'immobile, che venne demolito e in tal modo and\u00f2 perso uno dei monumenti pi\u00f9 interessanti della vecchia Viareggio. Di grande interesse, come detto, sono anche le ville private che Carlo Lodovico e la sua consorte Maria Teresa di Savoia vollero acquistare o costruire nelle campagne del Ducato. Sempre a Viareggio esiste tutt'ora, immersa nella pineta di levante (Macchia Lucchese), la bella Villa Borbone, che tra le altre cose, in un'elegante cappella progettata da Giuseppe Pardini, ospita le tombe del duca Carlo Lodovico e degli ultimi sovrani di Parma e Piacenza. Ancora in Versilia di grande importanza \u00e8 la villa delle Pi\u00e0nore (Villa Borbone delle Pianore nel comune di Camaiore), gi\u00e0 residenza di Maria Teresa, poi del principe Roberto (ultimo duca di Parma) e dei suoi figli; in questa villa ebbe i natali anche Zita di Borbone, ultima imperatrice d'Austria. Sulle colline lucchesi, della stessa Maria Teresa, fu la villa oggi Rossi di Montelera a San Martino in Vignale. La Duchessa visse in questo palazzo e alle Pianore anche dopo la fine del Ducato. Di notevole pregio architettonico il Casino di Caccia di Carlo Lodovico a Pieve Santo Stefano, anch'esso opera del Nottolini. Infine una menzione va fatta per il Palazzo Ducale di Bagni di Lucca, architettura di grandi dimensioni ancoro oggi facilmente riconoscibile nel panorama del Bagno alla Villa.\nRete diplomatica.\nIl Ducato tenne sempre aperte ambasciate in Austria, Francia, Inghilterra, Russia, Prussia, Stato della Chiesa, Regno delle due Sicilie, Regno di Sardegna, Sassonia e Svezia (dal 1845 anche in Belgio). Vari furono i consolati, tra cui si ricordano per importanza quelli di Bastia, Genova, Livorno, Marsiglia, Napoli, Odessa, Montevideo e Rio de Janeiro. \nDogane di frontiera.\nIl ducato fino all'annessione toscana confinava con il Granducato di Toscana e i ducati di Modena e Reggio. I suoi confini erano tutelati da posti di frontiera e dogane. Tra queste si ricordano le seguenti che controllavano le vie di accesso allo stato lucchese:"}
{"id": "262035", "revid": "1371684", "url": "https://it.wikipedia.org/wiki?curid=262035", "title": "Campionati mondiali di sci nordico 1937", "text": "I Campionati mondiali di sci nordico 1937, quattordicesima edizione della manifestazione, si svolsero dal 12 al 18 febbraio a Chamonix, in Francia. Vennero assegnati cinque titoli.\nRisultati.\nCombinata nordica.\n12 febbraio&lt;br&gt;\nTrampolino: Le Mont NH&lt;br&gt;\nFondo: 18 km\nSalto con gli sci.\n12 febbraio&lt;br&gt;\nTrampolino: Le Mont NH\nSci di fondo.\n18 km.\n14 febbraio\n50 km.\n16 febbraio\nStaffetta 4x10 km.\n18 febbraio"}
{"id": "262038", "revid": "1318658", "url": "https://it.wikipedia.org/wiki?curid=262038", "title": "QFE", "text": ""}
{"id": "262039", "revid": "124810378", "url": "https://it.wikipedia.org/wiki?curid=262039", "title": "Fisica matematica", "text": "La fisica matematica \u00e8 quella disciplina scientifica che si occupa delle \u00abapplicazioni della matematica ai problemi della fisica e dello sviluppo di metodi matematici adatti alla formulazione di teorie fisiche e alle relative applicazioni\u00bb.\nLa storia della fisica matematica pu\u00f2 essere tracciata fino alle origini del metodo scientifico, quando Galileo affermava che \u00abil mondo naturale va descritto con il suo linguaggio, e questo linguaggio \u00e8 la matematica\u00bb. Oggi la fisica matematica si concentra soprattutto sullo sviluppo della fisica da un punto di vista pi\u00f9 generale possibile.\nDescrizione.\nUna fisica matematicamente rigorosa.\nIl termine fisica matematica \u00e8 spesso usato in un senso speciale, per definire le ricerche rivolte alla soluzione di problemi ispirati dalla fisica in un ambito matematicamente rigoroso. La fisica matematica in questa accezione copre un ampio spettro di argomenti, caratterizzati dall'unione della matematica pura con la fisica. Bench\u00e9 correlata con la fisica teorica, la fisica matematica sottolinea il rigore matematico, cos\u00ec come sviluppato in matematica, mentre la fisica teorica pone l'accento sui collegamenti con la fisica sperimentale e le osservazioni, richiedendo spesso l'uso di argomentazioni euristiche. Conseguentemente, la fisica matematica \u00e8 la branca della fisica in assoluto pi\u00f9 vicina alla matematica.\nIn tempi recenti l'attivit\u00e0 dei fisici matematici si \u00e8 concentrata principalmente sulle seguenti aree:\nSe consideriamo che la meccanica quantistica non pu\u00f2 essere compresa senza una cospicua competenza matematica, risulta chiaro come il suo sviluppo, spesso indicato come teoria quantistica dei campi, sia una delle branche pi\u00f9 astratte e matematizzate della fisica, tanto che alcuni dei suoi strumenti risultino estranei persino a fisici di altre specializzazioni.\nGli strumenti matematici oggi utilizzati nel campo della fisica matematica includono la teoria delle equazioni differenziali ordinarie ed alle derivate parziali, l'analisi funzionale, la teoria della probabilit\u00e0, l'algebra degli operatori, la geometria differenziale, la geometria algebrica, la teoria dei gruppi, la topologia, la geometria simplettica e la geometria non commutativa.\nDei sette problemi per il millennio del Clay Mathematical Institute, ben due sono di fisica matematica, uno di fisica classica ed uno di fisica moderna: l'esistenza e regolarit\u00e0 delle soluzioni delle equazioni di Navier-Stokes (riguardante la fluidodinamica) e l'esistenza di Yang-Mills e del gap di massa (riguardante la teoria quantistica dei campi).\nFra i premi specificatamente nell'ambito della fisica matematica, si segnalano il premio Henri Poincar\u00e9 e il premio Dannie Heineman per la fisica matematica.\nImportanti fisici matematici.\nLa fisica matematica intesa in senso moderno si \u00e8 sviluppata soprattutto a partire dal XIX secolo, ma le idee che ne sono alla base hanno origine nel metodo scientifico stesso. Contributi fondamentali si hanno da:\nNel XX secolo contributi fondamentali all'evoluzione degli strumenti matematici usati in fisica sono venuti da:\ne da molti tra i padri fondatori della meccanica quantistica e la teoria quantistica dei campi, tra cui ricordiamo:"}
{"id": "262040", "revid": "446353", "url": "https://it.wikipedia.org/wiki?curid=262040", "title": "QNH", "text": ""}
{"id": "262041", "revid": "1318658", "url": "https://it.wikipedia.org/wiki?curid=262041", "title": "QNE", "text": ""}
{"id": "262042", "revid": "1543377", "url": "https://it.wikipedia.org/wiki?curid=262042", "title": "Campionati mondiali di sci nordico 1938", "text": "I Campionati mondiali di sci nordico 1938, quindicesima edizione della manifestazione, si svolsero dal 25 al 28 febbraio a Lahti, in Finlandia. Vennero assegnati cinque titoli.\nRisultati.\nCombinata nordica.\n24 febbraio&lt;br&gt;\nTrampolino: Salpausselk\u00e4 NH&lt;br&gt;\nFondo: 18 km\nSalto con gli sci.\n27 febbraio&lt;br&gt;\nTrampolino: Salpausselk\u00e4 NH\nSci di fondo.\n18 km.\n25 febbraio\n50 km.\n27 febbraio\nStaffetta 4x10 km.\n18 febbraio"}
{"id": "262045", "revid": "466539", "url": "https://it.wikipedia.org/wiki?curid=262045", "title": "Tenera \u00e8 la notte (film)", "text": "Tenera \u00e8 la notte (\"Tender Is the Night\") \u00e8 un film del 1962 diretto da Henry King, basato sull'omonimo romanzo scritto da Francis Scott Fitzgerald nel 1934.\nTrama.\nIl dottor Dick Diver \u00e8 uno psichiatra che aveva avuto come paziente la futura moglie Nicole. I due si sposano e hanno due figli. Nicole ha l'esigenza di viaggiare e chiede al marito di interrompere il suo lavoro all'interno della struttura psichiatrica in cui presta servizio e di lasciare i suoi pazienti. Alcuni imprevisti costringono Dick a recarsi a Zurigo per problemi di lavoro. Nel frattempo la moglie ceder\u00e0 alle lusinghe di un suo spasimante."}
{"id": "262051", "revid": "1371684", "url": "https://it.wikipedia.org/wiki?curid=262051", "title": "Campionati mondiali di sci nordico 1939", "text": "I Campionati mondiali di sci nordico 1939, sedicesima edizione della manifestazione, si svolsero dall'11 al 19 febbraio a Zakopane, in Polonia. Vennero assegnati cinque titoli.\nNel contesto della rassegna iridata fu disputata anche una gara di pattuglia militare, che tuttavia non fu inclusa nel programma ufficiale.\nPer quel che concerne la partecipazione, a Zakopane gli atleti austriaci e tedeschi dei Sudeti (gi\u00e0 cecoslovacchi) gareggiarono con i colori della Germania in seguito, rispettivamente, all'Anschluss avvenuto il 12 marzo 1938 e all'accordo di Monaco del 30 settembre 1938.\nRisultati.\nCombinata nordica.\n11 febbraio&lt;br&gt;\nTrampolino: Wielka Krokiew NH&lt;br&gt;\nFondo: 18\u00a0km\nPattuglia militare.\n19 febbraio&lt;br&gt;\nGara dimostrativa\nSalto con gli sci.\n11 febbraio&lt;br&gt;\nTrampolino: Wielka Krokiew NH\nSci di fondo.\n18 km.\n15 febbraio\n50 km.\n17 febbraio\nStaffetta 4x10 km.\n18 febbraio"}
{"id": "262055", "revid": "916580", "url": "https://it.wikipedia.org/wiki?curid=262055", "title": "Volta a botte", "text": "La volta a botte \u00e8 uno tra i sistemi pi\u00f9 semplici di copertura non piana, utilizzata per coprire spazi di forma genericamente rettangolare.\nAspetti costruttivi.\nUna volta a botte vera e propria ha i giunti convergenti verso un ipotetico centro, altrimenti si dovrebbe parlare di volta \"impropria\" (in cemento armato, in calcestruzzo, in legno, in pietre o mattoni non orientati, ecc.). Sempre in linea generale la volta a botte, come tutte le strutture voltate, nasce per coprire edifici con struttura portante in muratura e/o pietra e pertanto essa stessa ne assume il medesimo impianto strutturale.\nAspetti geometrici.\nIn geometria la volta a botte, come superficie, fa parte delle cosiddette superfici coniche, cio\u00e8, generata dal movimento rotatorio di una retta r, detta generatrice, intorno ad un'altra retta s, detta asse di rotazione, in generale nella condizione in cui tale rette r ed s siano, tra loro complanari.\nSecondo la forma planimetrica della copertura l'asse della volta a botte, sia essa cilindrica che conica, si dispone in modo che sia appartenente al piano bisettore il diedro formato da due opposte facce dell'ambiente di tale copertura.\nA differenza della volta a crociera non si divide in campate, quindi non ha necessit\u00e0 di avere un rapporto contenuto tra lunghezza e larghezza, ma pu\u00f2 estendersi teoricamente all'infinito in lunghezza (o \"profondit\u00e0\") data una certa apertura (\"campo\" o \"luce\").\nTipologie.\nSecondo la posizione del centro \"C\" della direttrice rispetto ad un piano d'imposta (il piano che passa dove terminano i sostegni e inizia la volta), le volte a botte circolari si classificano nei seguenti tipi:\nSono possibili inoltre volte costruite a partire da un arco a sesto acuto o da qualsiasi altra forma non circolare di arco.\nQuando la geometria della forma principale \u00e8 intersecata da volte a botte di dimensioni minori abbiamo una volta a botte lunettata o unghiata.\nEsempi di strutture con volte a botte.\nLa volta a botte, prevalentemente nella forma a tutto sesto, \u00e8 stata utilizzata largamente:\nnell'architettura romana:\nnell'architettura romanica:\nnell'architettura rinascimentale:\nnell'architettura barocca:\nnell'architettura neoclassica\nLa volta a botte \u00e8 stata utilizzata ad esempio anche nell'abbazia di Morimondo, che si trova tra Pavia e Milano."}
{"id": "262061", "revid": "330649", "url": "https://it.wikipedia.org/wiki?curid=262061", "title": "Ralph Winchester", "text": "Ralph Winchester (\"Ralph Wiggum\") \u00e8 un personaggio secondario della serie televisiva statunitense I Simpson, creata da Matt Groening. In lingua originale \u00e8 doppiato da Nancy Cartwright, mentre in italiano fu doppiato da Laura Latini fino alla nona stagione poi da Maura Cenciarelli.\nCaratterizzazione del personaggio.\nCompletamente ingenuo e con una capacit\u00e0 intellettiva molto inferiore rispetto alla sua et\u00e0, Ralph \u00e8 il figlio del capo della Polizia, il commissario Winchester, e frequenta la seconda elementare nella scuola di Springfield, la stessa classe di Lisa Simpson, verso la quale ha provato pi\u00f9 di una volta una fanciullesca ed innocente attrazione. In particolare nell'episodio \"Io amo Lisa\" (quarta stagione) Lisa gli regala un biglietto per San Valentino divenuto famoso, con un treno che dice \"Io ciuff ciuff ti acciuffo!\" (nell'originale inglese \"I Choo-Choo-Choose You\") illudendolo di essere innamorata di lui.\nIl suo scarsissimo quoziente intellettivo viene spiegato in un flashback (nell'episodio \"Mamme che vorrei dimenticare\" della ventiduesima stagione), nel quale Ralph \u00e8 ancora un bambino di 4 anni e, tenuto in braccio dal padre, sta tenendo il biberon. Ad un certo punto Ralph cade e sbatte la testa, il padre lo riprende in braccio e gli rid\u00e0 il biberon, e Ralph non \u00e8 pi\u00f9 capace di riportarselo alla bocca. Non perde mai occasione di combinare pasticci in classe, come mangiarsi colla ed infilarsi matite e dita nel naso. Viene protetto dal padre che lo vizia spesso e lo chiama \"Ralphuccio\".\nNell'episodio della diciannovesima stagione \"Tra molti, Winchester!\", Ralph viene candidato alla Casa Bianca, sostenuto persino da Bill Clinton. Inoltre, appare nel film dei Simpson nei titoli di testa durante il logo della 20th Century Fox, spuntando dallo zero e canticchiando il tema musicale di sottofondo della Fox Broadcasting Company.\nInfluenza culturale.\nLa band Bloodhound Gang ha dedicato a Ralph Winchester il pezzo \"Ralph Wiggum\" (nome originale del personaggio) del loro album \"Hefty Fine\". Il testo della canzone \u00e8 composto da citazioni del personaggio."}
{"id": "262064", "revid": "767487", "url": "https://it.wikipedia.org/wiki?curid=262064", "title": "La strada", "text": "La strada \u00e8 un film del 1954 diretto da Federico Fellini.\n\u00c8 l'opera che diede notoriet\u00e0 internazionale al regista, nel 1957 vinse l'Oscar al miglior film in lingua straniera alla 29\u00aa edizione, in cui fu istituita tale categoria di premio. Il film \u00e8 stato in seguito selezionato tra i \"100 film italiani da salvare\".\nTrama.\nGelsomina \u00e8 una ragazza fragile e presumibilmente con una lieve disabilit\u00e0 mentale che vive in condizioni di estrema povert\u00e0 con la madre vedova e i suoi fratelli minori. Un giorno in paese arriva Zampan\u00f2, un rozzo saltimbanco che per guadagnarsi da vivere porta in giro i suoi improbabili spettacoli attraverso le lande pi\u00f9 povere di una nazione, l'Italia, ancora contadina ed ingenua. L'uomo aveva gi\u00e0 preso con s\u00e9 Rosa, sorella di Gelsomina che per\u00f2 era morta improvvisamente; su richiesta dell'uomo la madre vende anche la seconda figlia per guadagnare una minima somma di denaro. Gelsomina segue cos\u00ec Zampan\u00f2, che le insegna a suonare la tromba e la fa partecipare come banditrice ai suoi spettacoli. La giovialit\u00e0 e l'ingenuit\u00e0 di Gelsomina non servono a mitigare il terribile carattere di Zampan\u00f2, nel quale il barbaro istinto di sopravvivenza guida ogni azione: spesso l'uomo la lascia sola per andare a sperperare in vino e donne i pochi soldi guadagnati, e altrettanto spesso lei scappa, finendo tuttavia per tornare sempre da lui.\nGelsomina viene trascinata in questa avventura venendo in contatto con realt\u00e0 povere e grottesche; la sua strada incrocia presto quella di un giovane acrobata, definito da tutti il \"Matto\", dal carattere ben pi\u00f9 sereno di quello di Zampan\u00f2. A un certo punto, i tre finiscono per lavorare insieme nello stesso circo, dove il Matto inizia a prendere bonariamente in giro Zampan\u00f2: questo d\u00e0 il via a una rissa, in seguito alla quale Zampan\u00f2 viene messo in carcere. Gelsomina avrebbe l'opportunit\u00e0 di lasciare il suo padrone e unirsi al circo, ma si trova dilaniata dal dubbio di non contare nulla senza di lui; il Matto le insegna allora che tutte le cose di questo mondo hanno una loro importanza e, quindi, la persuade a tornare da Zampan\u00f2 per tentare di intenerire il suo carattere burbero e insolente.\nZampan\u00f2 viene rilasciato e i due partono nuovamente per il loro viaggio, trovandosi in un convento dove le suore si rendono conto degli abusi che l'uomo esercita sulla ragazza; le propongono di rimanere con loro ma lei, forte delle parole del Matto, rifiuta nuovamente. Qualche giorno dopo, i due reincontrano il Matto, e Zampan\u00f2, ancora furioso per la faccenda del circo, lo colpisce con diversi pugni durante una colluttazione a cui assiste anche un'impietrita Gelsomina. Il Matto, accorgendosi dell'orologio rotto nella rissa, collassa e muore. Il saltimbanco \u00e8 costretto a nascondere il corpo gettandolo sotto un ponte; Gelsomina, sconvolta per ci\u00f2 che ha visto, inizia a manifestare un turbamento indefinibile, inconsolabile: durante gli spettacoli continua a ripetere che Zampan\u00f2 ha ucciso il Matto, non vuole che lui le si avvicini, e nei brevi sprazzi di lucidit\u00e0 racconta al suo padrone come lei gli sia rimasta accanto grazie all'intercessione del Matto.\nZampan\u00f2, dopo essersi preso cura della ragazza per un breve periodo, non riesce a sopportare il fatto che Gelsomina gli ricordi continuamente il crimine che ha commesso e decide di abbandonarla lungo una strada deserta per continuare da solo a vagabondare per l'Italia.\nMolti anni dopo Zampan\u00f2 si \u00e8 unito a un altro circo. Mentre \u00e8 in pausa in una citt\u00e0, sente una ragazza canticchiare tra s\u00e9 la canzone di Gelsomina: scopre cos\u00ec che la ragazza era arrivata in quella citt\u00e0, gravemente malata, e nei rari momenti di lucidit\u00e0 suonava la canzone con la sua tromba; successivamente la ragazza era morta. Sconvolto dalla notizia, Zampan\u00f2 si ubriaca e provoca un'altra rissa coi suoi nuovi colleghi del circo, che lo scacciano; solo e sconsolato, si abbandona a un pianto disperato in riva al mare.\nProduzione.\nSceneggiatura.\nL'idea de \"La strada\" risaliva gi\u00e0 al periodo de \"Lo sceicco bianco\". Tullio Pinelli racconta che durante un viaggio in auto vide per strada una coppia di girovaghi che tiravano una carretta e pens\u00f2 che su dei personaggi cos\u00ec si potesse fare un film. Al suo rientro a Roma raccont\u00f2 l'idea a Federico Fellini il quale, a sua volta, espose la sua idea riguardo ai circhi. Insieme strutturarono il film ed in seguito ne parlarono con Ennio Flaiano che per\u00f2 sembrava essere contrario. Fellini incontr\u00f2 molte difficolt\u00e0 prima di realizzare il film: venne rifiutato da tutti i produttori e distributori ai quali lo propose poich\u00e9 ritenuto di scarso appeal commerciale. Il produttore Lorenzo Pegoraro propose invece a Fellini e Flaiano di realizzare una commedia: il risultato fu \"I vitelloni\" che ebbe un grande successo. L'unico ad accettare \"La strada\" fu Dino De Laurentiis.\nCast.\nI produttori, oltre a sollevare dubbi sul soggetto, non volevano Giulietta Masina come protagonista. Dino De Laurentiis invece, dopo aver visionato il provino, la ritenne adatta per il ruolo di Gelsomina. Per lo stesso ruolo si pens\u00f2 a Silvana Mangano, e anche Maria Pia Casilio fece un provino. De Laurentiis pensava che Anthony Quinn fosse adatto per il ruolo di Zampan\u00f2, avendolo scritturato in quel momento per \"Attila\"; decise quindi di far familiarizzare sul set del film il divo americano e Fellini, quindi chiese al regista di coprire il collega indisposto per un paio di giorni e di girare alcune scene. Per il Matto vennero presi in considerazione Walter Chiari e Alberto Sordi.\nRiprese.\nLe riprese si svolsero, con diverse interruzioni, tra l'ottobre del 1953 e il maggio del 1954 in vari paesi dell'Italia centrale tra cui Bagnoregio, Fiumicino, Rocca di Mezzo, Ovindoli, Cervia e i Castelli Romani e Pomezia\nDistribuzione.\nIl film venne presentato alla 15\u00aa Mostra internazionale d'arte cinematografica di Venezia dove fu accolto male dalla critica di \"sinistra\", poich\u00e9 accusato di rifiutare il realismo e aprire alla favola e allo spiritualismo, mentre la critica \"cattolica\" se ne appropri\u00f2. De Laurentiis decise di far uscire il film in Francia; affitt\u00f2 quindi un locale agli Champs-\u00c9lys\u00e9es e ottenne un enorme successo.\nAltri media.\nNel 1967 fu tratto dal film il balletto omonimo, con coreografie di Mario Pistoni e musiche di Nino Rota.\nNel 1991 una rivisitazione a fumetti, disegnata da Giorgio Cavazzano, usc\u00ec su \"Topolino\"."}
{"id": "262065", "revid": "36426", "url": "https://it.wikipedia.org/wiki?curid=262065", "title": "Lada-Vaz Niva", "text": "La Lada Niva ( codice VAZ 2121) \u00e8 un veicolo fuoristrada, adatto anche per l'uso su strada e percorsi cittadini, prodotto dalla casa automobilistica russa Lada negli stabilimenti di Togliatti dal 5 aprile 1977. Nel corso degli anni alla classica versione 3 porte era stata affiancata anche la cabrio 2 porte con capote in tela ripiegabile, mentre in Russia la Niva \u00e8 disponibile anche nella versione a passo lungo e carrozzeria 5 porte e in diverse versioni pick-up.\nStoria e sviluppo.\nLa progettazione della \"Niva\" (codice VAZ 2121 secondo la nomenclatura AvtoVAZ) inizi\u00f2 nel 1971: a guidare lo sviluppo vi era l\u2019ingegnere P\u00ebtr Michailovi\u010d Prusov mentre lo stile venne affidato al designer Valerij Pavlovi\u010d Semu\u0161kin. Il nome \u201cNiva\u201d in italiano significa \u201cCampo\u201d.\nIl prototipo definitivo fu presentato ufficialmente il 24 febbraio 1976, al XXV Congresso del Partito Comunista dell'Unione Sovietica, immediatamente avviando una produzione sperimentale di 150 esemplari al mese, allo scopo di mettere a punto le linee di montaggio ed eventuali difetti costruttivi della vettura. La produzione del modello di serie parte il 5 Aprile 1977 nello stabilimento di Togliatti.\nLa Niva si impose su diversi mercati (in Europa ebbe grande successo commerciale soprattutto in Francia): il motore Fiat 1.6, lo stesso della \u017diguli, era ancora, all'epoca della presentazione, un motore brillante e moderno; gli iniziali problemi di giochi nella trasmissione e di consumi eccessivi furono attenuati con il passare degli anni.\nLa Niva fu equipaggiata, nel 1984, anche con un motore Diesel Peugeot 1.9 aspirato (circa 69 cavalli).\nNel 1993 la Niva viene leggermente rivista nella meccanica, con un motore dotato di iniezione single-point ed aumentato a 1.700 cm\u00b3, nonch\u00e9 ridisegnata nella zona posteriore, con un nuovo portellone e nuovi fari.\nL'attuale versione, commercializzata in Italia dal 2001 ad oggi, monta l'identico propulsore di 1.700\u00a0cm\u00b3, modificato nell'iniezione (ora multi-point) e adeguato ai nuovi standard europei, disponibile anche con alimentazione \"Dual Fuel\" benzina-GPL con impianto Stargas Polaris.\nIl progetto della Niva era assai innovativo per l'epoca perch\u00e9 giungeva ad unire caratteristiche proprie dell'attuale categoria delle Sport Utility Vehicles (la scocca portante, sebbene di tipo fuoristradistico uniframe, e la trazione integrale permanente ottenuta con differenziale centrale, all'epoca in uso solo sulla Range Rover e poche altre) con caratteri da offroader pura (ridotte, ponte rigido posteriore, blocco manuale e totale del terzo differenziale, notevoli angoli caratteristici, passo molto corto), con in pi\u00f9 la peculiarit\u00e0 assoluta della indipendenza del sistema riduttore-blocco differenziale, cos\u00ec da permettere l'inserimento delle ridotte anche senza aver bloccato il differenziale e viceversa, garantendo cos\u00ec la massima direzionalit\u00e0 possibile. Una soluzione, quest'ultima, che a tutt'oggi pu\u00f2 essere vanto di pochissime fuoristrada (Land Rover, Toyota Land Cruiser e Mercedes-Benz Classe G).\nNel 2005 i diritti dello storico nome \u201cNiva\u201d sono stati ceduti alla Chevrolet (gruppo GM) nell\u2019ambito di una joint venture tra la AvtoVAZ e il gruppo americano GM che ha portato alla realizzazione di una nuova fuoristrada per il mercato russo denominata Chevrolet Niva; di conseguenza la Lada ha ribattezzato la storica vettura, rimasta in produzione, con la denominazione di Lada 4x4 mentre nel resto dell'Europa continu\u00f2 ad essere venduta come Niva.\nIl 12 maggio 2013 \u00e8 stata festeggiata la produzione a Togliatti di due milioni di esemplari. La produzione totale invece \u00e8 pari a oltre 2,2 milioni di Niva conteggiando anche le circa 200.000 vetture assemblate fuori dalla Russia (nello specifico in Grecia, Ucraina, Kazakistan, Ecuador e Sud America) \nNel 2014, in occasione del salone automobilistico di Mosca, a distanza di trentasette anni dall'inizio della produzione, la Niva ha beneficiato di alcuni aggiornamenti stilistici come una nuova griglia, il paraurti in tinta con la carrozzeria e nuovi cerchi da 17\". Denominata Urban, era dotata di una strumentazione di bordo pi\u00f9 fornita rispetto alle versioni precedenti, mentre dal punto di vista meccanico non vi furono novit\u00e0.\nIl 5 aprile 2017 la casa madre festeggia i 40 anni della Niva con eventi commemorativi in Russia che hanno raggruppato numerosi fan club anche esteri del modello. La casa inoltre comunica di aver prodotto oltre 2,5 milioni di esemplari di Niva da 1977, di cui circa 530.000 esportati al di fuori della Russia.\nNel fine 2018 in Russia viene presentata la versione Bronto caratterizzata da assetto rialzato, paraurti specifici in plastica grezza, scudi paracolpi lungo la carrozzeria e barre sul letto. La gamma esportata in Europa dal giugno 2019 viene riomologata secondo la normativa Euro 6D-Temp.\nAlla fine del 2020 la AvtoVAZ riacquista lo storico nome \u201cNiva\u201d dalla General Motors e dal gennaio 2021 la vettura cambia denominazione da Lada 4x4 a Lada Niva Legend. In occasione del cambio di denominazione viene anche migliorata l\u2019insonorizzazione della vettura adottando nuovi pannelli fonoassorbenti nel sottoscocca.\nModelli derivati.\nUtilizzando come base il propulsore della Niva, nel 2014 l'azienda Aton svilupp\u00f2 il fuoristrada anfibio Impulse Viking 2992.\nAttivit\u00e0 sportiva.\nLa Lada Niva vanta una costante presenza nella Parigi-Dakar nelle edizioni tra il 1979 e il 1985, con la presenza di ben 81 equipaggi, che la collocavano al 2\u00ba posto come presenza di marchio. Tra il 1981 e il 1983 si colloc\u00f2 sempre ai primi tre posti in classifica assoluta, guidata dal pilota francese Jean Claude Briavoine.\nVeicoli derivati.\nIn seguito alla joint-venture con la General Motors, dal 1998 viene prodotta anche una versione marchiata Chevrolet, con linee e interni rivisti, cos\u00ec come alcune parti meccaniche."}
{"id": "262066", "revid": "339392", "url": "https://it.wikipedia.org/wiki?curid=262066", "title": "Zadar", "text": ""}
{"id": "262069", "revid": "1005847", "url": "https://it.wikipedia.org/wiki?curid=262069", "title": "Consulta nazionale", "text": "La Consulta nazionale fu un'assemblea legislativa del Regno d'Italia di natura provvisoria e non elettiva, istituita dopo la fine della seconda guerra mondiale allo scopo di sostituire il consueto parlamento del Regno d'Italia fino a quando non fosse stato possibile indire regolari elezioni politiche. \nLa prima riunione si tenne il 25 settembre 1945 (convocata dal governo di Ferruccio Parri) e fece le veci del Parlamento fino alle elezioni nazionali del 2 giugno 1946, quando vennero eletti i membri dell'Assemblea Costituente.\nStoria.\nIl e il , istitutivo della Consulta Nazionale, dichiarava che scopo della Consulta era dare pareri sui problemi generali e sui provvedimenti legislativi del governo. Quest'ultimo era obbligato a sentire il parere della Consulta su alcune materie quali bilancio, imposte e leggi elettorali.\nL'effettiva costituzione della Consulta si ebbe quindi con il decreto luogotenenziale 22 settembre 1945, col quale furono nominati 430 consultori.\nLa Consulta, suddivisa in 10 commissioni, ratific\u00f2, tra le altre leggi, il decreto legislativo che assegnava ad un referendum popolare la scelta tra monarchia e repubblica. Inoltre ratific\u00f2 una legge che permetteva per la prima volta in Italia il metodo di votazione a suffragio universale, maschile e femminile, dei membri dell'Assemblea Costituente \"col sistema proporzionale a liste concorrenti, con collegi elettorali plurinominali e con un collegio unico nazionale per l'utilizzazione dei voti residui\".\nDetermin\u00f2 la caduta del governo Parri, che aveva trovato all'atto del suo insediamento.\nFra il 25 settembre 1945 e il 9 marzo 1946 (ultima seduta) la Consulta Nazionale si riun\u00ec in totale 40 volte, ma alcune commissioni lavorarono fino al 10 maggio.\nIl 2 giugno 1946 vi fu l'elezione della Costituente, la cui prima seduta fu il 25 giugno 1946.\nDei 430 componenti della Consulta nazionale in 128 furono eletti deputati alla Costituente.\nComposizione.\nIl \n, poi integrato con il e il , eman\u00f2 le regole per la composizione e le proporzioni per le rappresentanze.\nIl numero complessivo dei consultori fu infine fissato a 430.\nDei componenti, 215 appartenevano ai partiti del CLN, 20 ad altri partiti (tra cui il PRI), 47 alle organizzazioni sindacali, 28 ai reduci (di cui 16 all'ANPI), 12 alle organizzazioni culturali, delle libere professioni e quadri aziendali, fino a 80 agli ex parlamentari antifascisti, scelti fra ex deputati della XXVII legislatura o senatori nominati prima del 28 ottobre 1922 o che tennero atteggiamento di opposizione al governo fascista. I rimanenti seggi furono affidati a funzionari o politici che ricoprivano o avevano ricoperto particolari ruoli amministrativi.\nLa prima seduta, che si tenne il 25 settembre 1945 elesse l'ufficio di presidenza."}
{"id": "262090", "revid": "110157", "url": "https://it.wikipedia.org/wiki?curid=262090", "title": "Dublin City University", "text": "La Dublin City University (DCU) \u00e8 un'universit\u00e0 situata a Glasnevin, a nord di Dublino in Irlanda. \nNata nel 1975 come \"National Institute for Higher Education\" immatricol\u00f2 i primi studenti nel 1980 e nel 1989 fu elevata allo stato di universit\u00e0. \nAttualmente vi studiano circa 6.000 studenti e 700 ricercatori. \nDel personale accademico fanno parte il precedente primo ministro irlandese John Bruton e lo scrittore Edward De Bono.\nSport.\nLa squadra di football americano dell'universit\u00e0, i DCU Saints, partecipa al campionato nazionale."}
{"id": "262091", "revid": "1745361", "url": "https://it.wikipedia.org/wiki?curid=262091", "title": "Il Biancofiore", "text": ""}
{"id": "262092", "revid": "125104255", "url": "https://it.wikipedia.org/wiki?curid=262092", "title": "Storia dello sci", "text": "La storia dello sci \u00e8 molto antica e risale a quasi cinque millenni fa.@\nStoria antica.\nLa pi\u00f9 antica testimonianza \u00e8 uno sci di legno datato 6300/5000 a.C., trovato a 1.200 km a nord-est di Mosca, nel lago Sindor\nVi sono poi alcune antiche pitture rupestri della localit\u00e0 di R\u00f8d\u00f8y, in Norvegia, che risalgono a 2500/3000 a.C. Resti di sci sono stati rinvenuti anche nelle torbiere; tra i pi\u00f9 antichi vi sono quelli di Hoting, in Svezia, e sono datati all'incirca al 4500 a.C.\nLa parola sci deriva dall'antico norvegese e, precisamente, da due vocaboli antichissimi: \"saa\" e \"suk\", che indicavano l'attrezzo, ossia il pezzo di legno; nella lingua norvegese moderna si scrive \"ski\" e si pronuncia \"shi\", termine che oggi viene usato in quasi tutte le lingue del mondo. L'inglese e il francese usano la grafia originale \"ski\", e modificano la pronuncia; lingue come l'italiano la pronunciano esattamente come in norvegese modificando la grafia, \"sci\"; Tedesco e spagnolo hanno adattato la parola alle loro regole linguistiche: \"Schier\" e \"esqu\u00eds\". \u00c8 interessante notare che molte lingue ne hanno ricavato un verbo: \"sciare\" in italiano, e \"to ski\" in inglese, cosa che non \u00e8 possibile in norvegese; lo svedese, lingua strettamente legata al norvegese, ricorre al vocabolo \"skidor\" (pl.).\nAltre fonti storiche sostengono che lo sci in Iran risale al 2000 a.C., epoca in cui pare che antiche trib\u00f9 abbiano ricavato degli sci utilizzando pelli di animali. I linguisti associano la parola \"ski\" alla lingua ariana, dalla quale deriva il persiano.\nInvenzione.\nGli sci possono aver avuto origine dai seguenti sei attrezzi:\n\u00c8 molto improbabile, invece, che gli sci siano stati un'invenzione intenzionale. Il pelame che ricopriva gli sci permetteva di spostarsi quasi senza far rumore, impediva di scivolare e che la neve si appiccicasse, e serviva a rinforzare gli sci, spesso sottili.\nI prototipi di sci.\nIn varie regioni, ed all'incirca nello stesso periodo, sono stati rinvenuti diversi esemplari di sci; sembra, per\u00f2, che l'invenzione originaria sia da attribuire alla popolazione delle regioni montuose dell'Asia, un'ipotesi mai verificata. Concludendo, nel nord Europa e nell'Asia esistono tre diversi tipi di sci:\nGli attacchi degli sci attuali si rifanno al modello \"Fennoscandian\" del XIX secolo, mentre quelli della tecnica Telemark (arresto che si esegue portando avanti lo sci esterno) e dello sci di fondo derivano dal modello ugro-lappone.\nI bastoni da sci.\nI bastoni da sci hanno origine da:\nStoria moderna dello sci.\nSondre Norheim \u00e8 considerato il pioniere ed il capostipite dello sci moderno, avendo egli ideato l'equipaggiamento e le tecniche sciistiche oggi conosciute e praticate. Non esiste prova che abbia inventato alcunch\u00e9, tuttavia influenz\u00f2 le generazioni successive. Questo particolare storico inventato si diffuse in Norvegia a partire dagli anni trenta, specialmente in riferimento ai Giochi olimpici invernali di Oslo del 1952, ma molte delle innovazioni attribuite a Norheim erano gi\u00e0 note molto prima di lui.\nAnche altri personaggi in diverse parti del mondo vantano il merito di aver inventato questo sport. Ad esempio, su una roccia del Battle Creek Park, nel Minnesota, \u00e8 incisa la scritta: \u00abPete Dennison - Padre dello sci 1908-1988.\u00bb\nTra gli eventi che contraddistinsero lo sviluppo dello sci moderno si segnalano i seguenti:\nNel XIX secolo il \"Telemark\" rivoluzion\u00f2 lo sci alpino, essendo il primo sci con curva accentuata che agevolava gli sciatori nella voltata.\nSalto con gli sci.\nLe prime gare combinate di salto con gli sci si tennero a Troms\u00f8, Norvegia, nel 1843, mentre il 22 gennaio 1862 a Trysil ebbe luogo la prima competizione di solo salto con gli sci. In seguito, le gare annuali \"Husebybakken\" che si svolgevano ad Oslo dal 1879, a partire dal 1892 furono trasferite ad Holmenkollen, e questa localit\u00e0 divent\u00f2 la mecca del salto dal trampolino."}
{"id": "262093", "revid": "6923", "url": "https://it.wikipedia.org/wiki?curid=262093", "title": "Dableiber", "text": "Dableiber significa in tedesco \"colui che resta qui\" (\"da\" = qui, \"bleiben\" = restare). Il termine \u00e8 usato nella storiografia relativa alla seconda guerra mondiale, per quanto concerne il periodo delle Opzioni in Alto Adige.\nStoria.\nI \"Dableiber\", chiamati anche \"Nicht-Optanten\", facevano parte della popolazione di lingua tedesca che scelse di restare nel Trentino-Alto Adige in occasione dell'accordo italo-germanico del giugno 1939, che prevedeva una \"opzione\" per gli abitanti germanofoni (chi voleva poteva rinunciare alla cittadinanza italiana e trasferirsi nel \"Reich\"). Con l'obiettivo di spingere quanti pi\u00f9 sudtirolesi a partire per la Germania, l'organizzazione nazista V\u00f6lkischer Kampfring S\u00fcdtirols (VKS) inizi\u00f2 una campagna diffamatoria contro i \"Dableiber\", facendo tra l'altro circolare volantini offensivi:\nLa grande maggioranza dei sudtirolesi, circa 165.000 persone, opt\u00f2 per il Terzo Reich. I \"Dableiber\", circa 63.000, per la loro opposizione furono considerati dei traditori e subirono insulti, persecuzioni e maltrattamenti, accentuatisi nei \"seicento giorni\" (settembre 1943 - aprile 1945) in cui la provincia fu direttamente controllata dai tedeschi, essendo stata inclusa nella Zona d'operazioni delle Prealpi (in tedesco \"Operationszone Alpenvorland\" \u2013 OZAV); molti di loro furono reclutati coattivamente e inviati sul fronte orientale.\nRivalutazione.\nFu lo scalatore Reinhold Messner, negli anni ottanta, il primo altoatesino che, protetto dalla sua fama, os\u00f2 indicare pubblicamente e clamorosamente i veri patrioti sud-tirolesi nei \"Dableiber\" che - sostenne - erano rimasti a custodire la propria \"Heimat\" o terra degli avi, diversa dalla \"Vaterland\" (ch'era la grande patria germanica, considerata come loro madrepatria), e non in coloro che, sia pure anche perch\u00e9 insofferenti verso l'oppressivo regime fascista, avevano optato per il Terzo Reich."}
{"id": "262096", "revid": "287204", "url": "https://it.wikipedia.org/wiki?curid=262096", "title": "Saint Johns (fiume)", "text": "Il fiume St. Johns (comunemente scritto in modo non corretto fiume St. John's) \u00e8 il fiume pi\u00f9 lungo dello stato USA della Florida, che si estende per 500\u00a0km dalla contea di Indian River all'Oceano Atlantico nella contea di Duval. \u00c8 uno dei pochissimi fiumi nordamericani a scorrere da sud a nord. Il cambiamento di livello dall'inizio del fiume alla foce \u00e8 solo di 10\u00a0m circa, facendo diventare il St. Johns uno dei fiumi pi\u00f9 \"pigri\" del mondo. Questo lento scorrere rende difficile far defluire le sostanze inquinanti dalle acque, il che \u00e8 diventato un problema serio per l'ecosistema del fiume. Malgrado l'inquinamento, il St. Johns costituisce l\"habitat\" di numerose specie acquatiche. Non \u00e8 insolito vedere delfini nel fiume a nord di Jacksonville, lamantini in primavera, quando l'acqua si scalda, alligatori, aquile calve, falchi pescatori, pastinache e molte specie di pesci, sia d'acqua salata che dolce.\nI tre bacini.\nIl bacino superiore (meridionale) del fiume ha rive indistinte, con numerose paludi e lagune, che spesso si uniscono in stagni e laghi. Alcuni dei laghi pi\u00f9 ampi sono conosciuti oggi come Lago Hell 'n' Blazes, Lago Sawgrass, Lago Washington, Lago Winder, Lago Poinsett, Lago Ruth, Lago Puzzle, Lago Harney, Lago Jesup e Lago Monroe.\nAl di sotto del Lago Harney, il fiume si unisce al fiume Econlockhatchee e scorre tra alti picchi da entrambi i lati, formando il bacino di mezzo. Questa parte del fiume scorre attraverso quello che ora \u00e8 la Ocala National Forest. Dopo l'acquisizione inglese della Florida dalla Spagna nel 1762, l'espoloratore inglese William Bartram fu mandato da Re Giorgio III ad esplorare il territorio. Nel suo successivo libro intitolato \"Travels\", Bartram descrisse il bacino di mezzo come una \u00ab...terra benedetta dove gli dei hanno accumulato in un mucchio tutte le piante fiorite, gli uccelli, i pesci e altri animali e piante di due continenti in modo da trasformare i ruscelli che scorrono veloci, le coste silenziose dei laghi e la suggestione senza fine dei boschi di questa terra misteriosa in un vero giardino dell'Eden.\u00bb Qui il fiume forma il vasto e poco profondo Lago George, dove sono stati visti, in periodi di siccit\u00e0, squali marini dove le normali acque dolci del fiume non riescono a ricacciare indietro l'afflusso dell'acqua salata dell'Atlantico.\nIl bacino pi\u00f9 basso (settentrionale) incomincia dove il pi\u00f9 ampio affluente del St. Johns, il fiume Ocklawaha, si unisce al suo corso (entrambi i fiumi fanno parte della moderna \"Caravelle Ranch Wildlife Management Area\"). Passa attraverso la storica citt\u00e0 di Palatka, Florida, e poi attraverso basse terre con foreste di latifoglie ancora intatte, pianeggianti distese boschive di pini e catene di sabbiose colline, sulla sua strada verso Jacksonville.\nPassato Green Cove Springs, il fiume diventa un estuario, dove acqua dolce e acqua salata s'incontrano e un'ampia variet\u00e0 di specie vive in isole, insenature, stretti, ruscelli e paludi della zona.\nStoria e nomi.\nIl bacino del fiume fu casa delle trib\u00f9 native dei Timucua, le quali gli diedero il nome di \"Welaka\", o \"fiume dei laghi\".\nAll'inizio del '500, gli esploratori spagnoli chiamarono il fiume \"R\u00edo de Corrientes\", o \"fiume delle correnti\".\nUna spedizione degli Ugonotti Francesi sbarc\u00f2 alla bocca del fiume il 1\u00ba maggio 1562 e lo chiamarono \"Rivi\u00e8re du Mai\", o \"fiume di Maggio\". Nel 1564, un picco sovrastante in questo luogo (\"St. Johns Bluff\") divenne l'ubicazione di Fort Caroline, la prima colonia francese nel Nord America. Questa fortezza fu catturata dagli spagnoli provenienti da St. Augustine, un po' pi\u00f9 di un anno dopo che fu fondato. I conquistatori spagnoli rinominarono il fiume (e la fortezza) \"San Mateo\", da San Matteo, la cui ricorrenza cadeva il giorno dopo la loro vittoria sui francesi.\nUna missione Cattolica chiamata San Juan del Puerto fu fondata sulla Fort St. George Island, vicino alla bocca del fiume intorno al 1578 e al tempo il fiume era conosciuto come \"R\u00edo de San Juan\". Questo fu tradotto St. Johns River in inglese e questo nome \u00e8 rimasto intatto attraverso colonizzazioni, guerre e la creazione degli Stati Uniti.\nOggi.\nSiccome il fiume St. Johns scorre attraverso la citt\u00e0 di Jacksonville, Florida, \u00e8 attraversato da sette ponti (vedi sotto). I servizi della Jacksonville Port Authority (spesso abbreviata in JAXPORT) alla bocca del fiume St. Johns formano il secondo porto pi\u00f9 grande della Florida. Nell'anno fiscale 2003, JAXPORT ha manovrato oltre 1.500 navi, consegnando circa 700.000 \"container\" e oltre 500.000 automobili. Alcuni dei principali prodotti sono gesso e petrolio.\nL'U.S. Navy mantiene la Navy Air Station Jacksonville e il Naval Station Mayport vicino alla bocca del fiume."}
{"id": "262097", "revid": "767487", "url": "https://it.wikipedia.org/wiki?curid=262097", "title": "Quel gran pezzo dell'Ubalda tutta nuda e tutta calda", "text": "Quel gran pezzo della Ubalda tutta nuda e tutta calda \u00e8 un film del 1972 diretto da Mariano Laurenti.\nTrama.\nDi ritorno da una guerra, Olimpio de' Pannocchieschi torna al suo paese dove ad attenderlo c'\u00e8 la moglie Fiamma, che per\u00f2 ha fatto un voto: non si conceder\u00e0 al marito prima che siano trascorsi quindici giorni dal suo ritorno. Nel frattempo Olimpio, rappacificandosi col suo bellicoso vicino Mastro Oderisi, ne conosce la bella moglie Ubalda, per la quale perde la testa, imbarcandosi in imprese impossibili per riuscire a farla sua.\nDistribuzione.\nCommedia erotica ambientata in un lontano passato, con protagonisti Pippo Franco e Edwige Fenech, il film \u00e8 costato circa 90 milioni di lire, incassando ben 640 milioni di lire al botteghino.\nPresentato per il visto censura, il film ottenne il \"nulla osta\" alla proiezione con il divieto ai minori di 18 anni con la motivazione che il film \"...contiene numerosissime scene scabrose con risvolti triviali, scene erotiche e nudi femminili oltre a numerose battute triviali non compatibili con la sensibilit\u00e0 di detti minori..\". Nel 1990, al fine della trasmissione in televisione, vennero effettuati tagli per un totale di 133,8 metri ed il film venne ripresentato in censura ottenendo il nulla osta alla proiezione senza limiti di et\u00e0.\nIl film \u00e8 disponibile in DVD, mentre in VHS fu pubblicato solo in edizione limitata in occasione dei trent'anni della pellicola.\nAccoglienza.\nCritica.\nMorandini sottolinea l'esuberanza di Pippo Franco, ma liquida il film come noioso e volgare. Secondo Mereghetti, il film si avvale di validi caratteristi e attribuisce al film una visione del sesso voyeuristica e punitiva. Walter Veltroni, in veste di critico cinematografico, apprezz\u00f2 il film, cui riconobbe il merito di aver \u00abaiutato a sconfiggere risorgenti integralismi bacchettoni e a dislocare verso equilibri pi\u00f9 avanzati il comune senso del pudore\u00bb."}
{"id": "262098", "revid": "6923", "url": "https://it.wikipedia.org/wiki?curid=262098", "title": "Il Girasole", "text": "Il Girasole \u00e8 stata una lista elettorale italiana, presentata alle elezioni politiche del 2001, all'interno della coalizione di centro-sinistra de L'Ulivo.\nStoria.\nIl 28 ottobre 2000 la portavoce dei Verdi, Grazia Francescato, lancia al Consiglio federale del suo partito l'idea de Il Girasole come lista che aggreghi quella parte del centrosinistra che non fa parte n\u00e9 dei Democratici di Sinistra n\u00e9 de La Margherita.\nPrimi interlocutori del progetto sono i Socialisti Democratici Italiani e il Partito dei Comunisti Italiani, ma si pensa anche a coinvolgere altri partiti minori de l'Ulivo (Movimento Repubblicani Europei e Federazione dei Liberali) e persino i Radicali.\nIl 21 dicembre viene lanciato su \"la Repubblica\" un appello per la creazione del nuovo partito sottoscritto da firme prestigiose come Moni Ovadia e Oliviero Toscani. Fra le firme anche due membri del PdCI, Luciano Canfora e Vauro Senesi, mentre lo SDI \u00e8 per ora assente.\nLo SDI, favorevole alla costituzione de Il Girasole, pone il veto sull'ingresso dei Comunisti Italiani, perch\u00e9 preferirebbe la lista collocata a destra dei DS.\nLa crisi raggiunge la sua acme in febbraio, quando si fa concreto il rischio che Il Girasole veda solo la partecipazione dei Verdi.\nL'11 febbraio \u00e8 rottura definitiva col PdCI che cos\u00ec \u00e8 costretto a presentarsi alle elezioni in modo autonomo, ma la situazione resta ancora in stallo, tanto da preoccupare la persona che sarebbe stata indicata dall'Ulivo per la carica di presidente del consiglio in caso di vittoria, cio\u00e8 Francesco Rutelli, che interverr\u00e0 personalmente.\nIl 26 febbraio viene presentato ufficialmente da Verdi e SDI il progetto de Il Girasole.\nIl 6 marzo avviene la presentazione del simbolo equamente diviso fra il sole che ride ambientalista e la rosa del socialismo europeo.\nIl 1\u00ba aprile si tiene la Conferenza programmatica del nuovo soggetto politico.\nLa lista, tuttavia, raccoglie soltanto il 2,2% delle preferenze, ben al di sotto dello sbarramento al 4%. Il cammino unitario si interrompe e, sin dalla prima costituzione dei nuovi gruppi parlamentari, i Verdi e lo Sdi proseguono per strade autonome, potendo contare soltanto sui deputati eletti in quota maggioritaria nei vari collegi uninominali (rispettivamente 8 e 9)."}
{"id": "262099", "revid": "58894", "url": "https://it.wikipedia.org/wiki?curid=262099", "title": "Maria Teresa Carlotta di Borbone-Francia", "text": "L'esperienza vissuta nei tre anni di prigionia la segn\u00f2 per sempre. Proprio come la madre, che da accesa sostenitrice del diritto divino dei re, convinta e implacabile avversaria della causa rivoluzionaria, era stata un simbolo del dispotismo \"tout court\" e ostinata roccaforte dell\"'ancien r\u00e9gime\" fino alla morte, tutta la sua esistenza fu condizionata dal suo strenuo appoggio all'antico sistema monarchico.\nDivenne quindi uno dei capi riconosciuti degli \"ultras\" ed esercit\u00f2 una grande influenza su Luigi XVIII e Carlo X, incoraggiando la loro politica di reazione. Mostr\u00f2 energia e coraggio in varie occasioni, e anche durante la rivoluzione del 1830. La sua devozione a Luigi XVIII le procur\u00f2 il nome di \"Antigone\" moderna.\nBiografia.\nInfanzia.\nMaria Teresa Carlotta di Francia fu chiamata \"Madame\" o \"Madame Royale\", anche se sua madre la chiamava sempre con il soprannome di \"Mousseline la Seria\". Fu la prima figlia di Luigi XVI e di Maria Antonietta, nata dopo pi\u00f9 di otto anni di matrimonio.\nLa sua nascita fu attesa e salutata dal popolo francese e s'intonarono dei \"Te Deum\" in tutte le chiese del regno per celebrarla. La sua nascita parve tuttavia sospetta, poich\u00e9 la coppia reale non era riuscita a procreare per parecchi anni e ci\u00f2 fece nascere la voce dell'illegittimit\u00e0 della bambina, la cui paternit\u00e0 venne attribuita al conte d'Artois o al duca di Coigny.\nMaria Teresa venne battezzata il 19 dicembre 1778, giorno della sua nascita, nella cappella del castello di Versailles dal cardinale-vescovo di Strasburgo Louis de Rohan, Grande elemosiniere di Francia, in presenza di Honor\u00e9 Nicolas Brocqueville, curato della chiesa di Notre Dame de Versailles; il padrino era il cugino del padre, il re Carlo III di Spagna, rappresentato da Luigi Stanislao Xavier di Francia, conte di Provenza e primo nell'ordine della successione, la madrina era la sua nonna materna, l'imperatrice Maria Teresa, rappresentata dalla contessa di Provenza. Fu chiamata come la nonna materna, perch\u00e9 l'imperatrice aveva chiesto ai suoi figli di dare alle primogenite il proprio nome.\nLa principessa reale Maria Teresa Carlotta, chiamata sempre con il suo terzo nome, conobbe un'infanzia di figlia di Francia unica nel suo genere. Numerosi scritti, soprattutto le memorie della baronessa d'Oberkirch, testimoniano il carattere orgoglioso della giovane principessa, che Maria Antonietta seppe correggere molto bene, facendole frequentare un'umile contadina, Marie Philippine Lambriquet, divenuta la sua compagna di giochi e trattata nello stesso identico modo. Inoltre, la madre aveva sempre preferito Luigi Carlo a lei.\nRivoluzione francese.\nFu una bambina di dieci anni che si trov\u00f2 a confrontarsi con le violenze della rivoluzione dopo l'installazione forzata della sua famiglia al palazzo delle Tuileries a Parigi, il 6 ottobre 1789. Ad ogni rumore, Maria Teresa aveva l'impressione che lei e la sua famiglia stessero per essere assassinati.\nIl conte di Fersen convinse il re e la regina a fuggire (episodio di Varennes-en-Argonne) il 20 giugno 1791. La famiglia reale (il Re, vestito da valletto, la Regina, vestita da cameriera, la sorella del Re, Madame Elisabetta, il Delfino, vestito da bambina, Maria Teresa e la marchesa di Tourzel, governante dei bambini) fu presa e riportata, non senza rischi per la strada, al castello e, dopo un'ultima sommossa, il 10 agosto 1792, alla prigione del Tempio.\nA causa dei pochi vestiti di cui disponeva, \"Teresa Capeto\" prese a ricucirli tutte le sere. Aveva appena quattordici anni quando, in seguito al suo processo, il re detenuto fu condannato a morte. Maria Teresa cominci\u00f2 nel gennaio 1793, poco dopo l'esecuzione di suo padre, a scrivere le sue memorie. Nel settembre dello stesso anno, l'ex-regina sua madre venne trasferita alla prigione della Conciergerie e fu separata dal suo piccolo fratello Luigi XVII, che aveva 8 anni.\nMentre l'attenzione di tutti era fissa sui sovrani decaduti, i bambini rimasero nell'ombra. Dopo l'esecuzione del re, avvenuta il 21 gennaio, e quella di sua madre, avvenuta il 16 ottobre 1793, la giovane principessa rimase con la zia paterna, Madame Elisabetta, di 28 anni, e con suo fratello Luigi, di 8 anni. La situazione cambi\u00f2: i sopravvissuti, Maria Teresa, suo fratello e la loro zia, non potevano essere giudicati per crimini politici di cui erano innocenti. Furono informati di ci\u00f2 che rappresentavano: bisognava separarli. Il 10 maggio 1794 Madame Elisabetta fu a sua volta ghigliottinata e il giovane Delfino mor\u00ec all'et\u00e0 di 10 anni, in seguito ai cattivi trattamenti e alla tubercolosi, l'8 giugno 1795. Di tutto ci\u00f2 Maria Teresa, abbandonata dal mondo, non sapeva niente.\nDopo l'esecuzione di Robespierre, avvenuta nel luglio 1794, e alla fine del Terrore, la principessa ricevette la visita di Barras e le sue condizioni di prigionia migliorarono. Le portarono della biancheria e Laurent - guardiano di Luigi XVII - garant\u00ec la sicurezza di \"Madame Royale\", che riconobbe piena di gentilezza. Il re di Spagna chiese di recuperare i suoi cugini, i bambini \"Capeto\", ma non ottenne niente.\nDopo la morte di suo fratello l'8 giugno 1795, la Convenzione trov\u00f2 la presenza di Maria Teresa piuttosto ingombrante e la sua detenzione impopolare, per cui fu deciso di scambiarla con i prigionieri repubblicani trattenuti in Austria. Fino al termine delle trattative, diedero alla principessa una giovane dama di compagnia, \"Madame de Chanterenne\", che Maria Teresa soprannomin\u00f2 affettuosamente \"R\u00e9nette\".\nParallelamente, il tribunale rivoluzionario permise che Maria Teresa ricevesse la visita quotidiana di una misteriosa \"cugina\". Si trattava di St\u00e9phanie-Louise de Montcairzin (anagramma di Conti e Mazarino), che si diceva essere nata dall'amore illegittimo del principe di Conti e di Louise-Jeanne de Durfort, duchessa di Mazarino. Le sue visite proseguirono fino al 26 agosto 1795, dopo di che le fu proibito l'accesso alla prigione, nell'incertezza della sua identit\u00e0 rivelata.\nDato che Maria Teresa era l'unica della famiglia reale sopravvissuta, la timida principessa divenne, nonostante tutto, una vera \"celebrit\u00e0\". Per tutti era l'\"Orfanella del Tempio\", nome che non la lascer\u00e0 mai. I suoi ammiratori la osservavano dagli appartamenti di fronte al Tempio: la scrutavano per rendersi conto dei fatti e dei suoi gesti quotidiani e poi ricostruirli a loro piacimento. Pi\u00f9 popolarmente, divenne l'eroina delle canzoni, dei poemi e delle recite di quel tempo (\"thriller\", ballate alla maniera di Ossian) che avevano la sua sofferenza e la sua storia, e non il suo rango, per protagonista.\nLe trattative andarono per le lunghe, ma infine la principessa fu scambiata con sei importanti prigionieri francesi catturati dalle truppe austriache (Pierre Riel de Beurnonville, Jean-Baptiste Drouet, Hugues-Bernard Maret, Armand-Gaston Camus, Nicolas-Marie Quinette e Charles-Louis Huguet de S\u00e9monville). Ella lasci\u00f2 la prigione del Tempio di notte, il giorno in cui compiva diciassette anni (19 dicembre 1795), e si rec\u00f2 a Basilea, ove si affid\u00f2 all'inviato dell'imperatore Francesco I d'Austria. Fu accompagnata da Fran\u00e7ois H\u00fce (1757-1819), ufficiale di camera del padre, che aveva seguito la famiglia alla prigione del Tempio e che rimase con lei fino a Vienna.\nQui Maria Teresa Carlotta trov\u00f2 la famiglia della madre, con la quale s'integr\u00f2 abbastanza in fretta, anche se riteneva l'imperatore Francesco I d'Austria responsabile della morte di sua madre a causa della sua inazione. Ebbe qualche difficolt\u00e0 con gli \"\u00e9migr\u00e9\" francesi che si trovavano alla corte di Vienna: trattandosi generalmente di esponenti dell'alta nobilt\u00e0 francese, ella li considerava praticamente dei traditori.\nIl suo soggiorno a Vienna la rese fredda e imbronciata, mentre suo zio, Luigi XVIII, a quel tempo in esilio a Verona, non si decideva a toglierla dalle mani dell'imperatore.\nEsilio e matrimonio.\nDurante il suo soggiorno a Vienna Maria Teresa mise in luce le tensioni fra le logiche dinastiche e quelle nazionali tra il XVIII e il XIX secolo. Rifiutandosi di sposare il fratello dell'imperatore d'Austria, l'arciduca Carlo d'Asburgo-Teschen, valoroso ufficiale, ma, per lei, \"nemico della Francia\", ella rafforz\u00f2 la sua reputazione di \"principessa francese\", fatto che la propaganda realista strumentalizzer\u00e0 durante la Restaurazione.\nGrazie ai buoni uffizi dello zar di Russia Paolo I, Maria Teresa accett\u00f2 infine di sposare, all'et\u00e0 di vent'anni, l'erede della corona di Francia decaduta, un altro dei suoi cugini germani, Luigi Antonio di Borbone-Francia, figlio primogenito del futuro Carlo X e duca d'Angoul\u00eame, realizzando il desiderio dei suoi genitori.\nNel giugno 1799 ella lasci\u00f2 Vienna per raggiungere lo zio e il suo futuro sposo, rifugiati sotto la protezione dello zar al Palazzo Jelgava in Curlandia. Il 9 giugno 1799 Louis-Joseph de Montmorency-Laval, principe-vescovo di Metz e Grande elemosiniere di Francia, celebr\u00f2 il matrimonio, in presenza del futuro Luigi XVIII di Francia e della sua consorte Maria Giuseppina di Savoia. L'abate Henri Edgeworth de Firmont, che aveva accompagnato Luigi XVI di Francia al patibolo, ci tenne ugualmente a essere presente alla cerimonia per benedire la coppia principesca. L'atto di matrimonio fu redatto dal conte di Saint Priest.\nDa questo momento l'esistenza della \"Madame royale\" divenne strettamente legata a quella dello zio Luigi XVIII, con il quale condivise l'esilio e che utilizz\u00f2 la sua immagine di \"martire della Rivoluzione\" per aggregare i realisti e interessare i sovrani europei alla loro causa.\nIn effetti Maria Teresa condivise sia la vita dello zio che quella del suo sposo. Luigi XVIII aveva bisogno di assicurare la legittimit\u00e0 del diritto di cui era titolare per la legge salica e per la legittimit\u00e0 del fatto che ne era portatrice sua nipote. Egli fece quindi di lei l'erede delle virt\u00f9 dei suoi genitori, poi una novella Antigone, fedele al re anche nella mala sorte, come dovrebbero essere tutti i realisti. \"Madame Royale\" divenne allora colei che indicava la via della fedelt\u00e0 monarchica. Ella era gi\u00e0 la vera regina della piccola corte in esilio, anche se la consorte di Luigi XVIII, Maria Giuseppina di Savoia, era ancora in vita. \nIn Francia, giornali, ritratti, \"pellegrinaggi\" alla prigione del Tempio perpetuarono il ricordo dell'\"Orfanella\", almeno fino al colpo di Stato del 18 fruttidoro (4 settembre 1797). La principessa divenne anche un'eroina da romanzo. La sua prigionia e le sue sofferenze furono temi cari al romanzo nero allora in voga. Nel 1799 la baronessa di M\u00e9r\u00e9 (\u00c9lisabeth Gu\u00e9nard) pubblic\u00f2 \"Irma ou les malheurs d'une jeune orpheline\" (Irma, o le sventure di una giovane orfana), che riprendeva il corso delle sventure della principessa, le trasferiva in India, con nomi in anagramma e le chiavi d'interpretazione alla fine del libro; il successo fu cos\u00ec notevole da scoraggiare la censura.\nDue romanzi di Jean-Baptiste Regnault-Warin, \"Le cimeti\u00e8re de la Madeleine\" e, soprattutto \"Les Prisonniers du Temple\", apparirono nel 1800 e nel 1801, proseguendo il fenomeno.\nIl matrimonio di \"Madame Royale\", celebrato da tutti i realisti come simbolo di speranza, abort\u00ec ben presto, poich\u00e9 fu seguito da anni di esilio, prima in Polonia, poi nuovamente in Curlandia. Nel 1807, avendo perdute tutte le speranze di rientrare in Francia, i Borboni si trasferirono in Inghilterra, installandosi nell'Hartwell House: Maria Teresa, ventinovenne, vi ritrov\u00f2 con gioia il suocero e il cognato, il duca di Berry.\nNel 1810 sua cugina Maria Luisa d'Asburgo-Lorena sposava invece Napoleone Bonaparte, dandogli il figlio Napoleone II che crescer\u00e0 poi a Vienna alla corte del nonno.\nPrima Restaurazione (1814-1815).\nMaria Teresa Carlotta di Francia era il personaggio pi\u00f9 noto e pi\u00f9 simpatico al momento della Prima restaurazione nel 1814: l'attenzione si fiss\u00f2 dunque su di lei e sui suoi mitici \"occhi arrossati\", tanto che Luigi XVIII non smise di indicarla alla folla e si sforz\u00f2 di metterla in vista ogni volta che poteva. Ella appariva come il difensore della Restaurazione presso i francesi; se ne vant\u00f2 il carattere \"tutto francese\" e si fece di lei la colomba della pace, la garante della prosperit\u00e0.\nA 36 anni, dopo venti di esilio, ella era veramente l'emblema della prima Restaurazione e della riconciliazione dei francesi, bench\u00e9 fosse pi\u00f9 vicina alle idee conservatrici del suocero, conte d'Artois, che alle idee pi\u00f9 moderate di Luigi XVIII. Le venne assegnato come cappellano Roch-\u00c9tienne de Vichy, ex cappellano di sua madre, che si era esiliato in Baviera.\nNello stesso tempo proliferarono \"brochure\" e ritratti destinati a far conoscere la famiglia reale, che riprendevano tutti i temi sviluppati su di lei dal 1795, e si continuarono a pubblicare opere sull'\"Orfanella del Tempio\" o su \"Antigone\". Si giunse cos\u00ec ad un fenomeno di traslazione: era questo personaggio letterario che diveniva noto e lodato e non la vera principessa, della quale infine non si sapeva nulla, ma durante i primi mesi della Restaurazione la cosa parve funzionare.\nIntanto cominciarono a circolare voci: la trentaseienne che re Luigi XVIII presentava alla Francia nel 1814 non assomigliava n\u00e9 fisicamente n\u00e9 moralmente alla giovane principessa che aveva lasciato il Tempio e la Francia a diciassette anni nel 1795. Si mormorava di una sostituzione al momento dello scambio con i prigionieri francesi e che la principessa fosse nascosta in Germania sotto il nome di \"contessa delle Tenebre\". Quanto alla duchessa d'Angoul\u00eame venuta a Parigi con il re, si sarebbe trattato di Maria Filippina Lambriquet, compagna d'infanzia di Maria Teresa.\nCento giorni.\nI Cento giorni segnarono nello stesso tempo l'apogeo dell'immagine della duchessa d'Angoul\u00eame e il fallimento definitivo del progetto di Luigi XVIII, che voleva raccogliere la Francia intorno alla nipote. L'annuncio del ritorno di Napoleone sorprese Maria Teresa e il marito a Bordeaux, ove stavano celebrando l'anniversario del passaggio della citt\u00e0 ai Borboni. Mentre il re si rifugiava in terra straniera, a Gand, e il duca di Angoul\u00eame doveva partire per Tolosa, \"Madame Royale\" fu incaricata dal re di difendere Bordeaux, citt\u00e0 a lui devota, ad eccezione della guarnigione. All'avvicinarsi del generale Clauzel, agli ordini dell'Imperatore, e nonostante il coraggio della principessa, che arring\u00f2 da sola i soldati, questi ultimi tradirono la causa dei Borboni e passarono al nemico. La duchessa d'Angoul\u00eame fu quindi costretta a partire per l'Inghilterra, ove tratt\u00f2 l'acquisto di armi per la Vandea e si sforz\u00f2 di organizzare i realisti dell'ovest della Francia, sollecitando perfino la Spagna a intervenire per sostenerli. Napoleone, ammirato, disse di lei che era \u00ab...l'unico uomo della famiglia dei Borboni\u00bb.\nQuesto comportamento le valse il raddoppio della venerazione da parte dei realisti: ella divenne \"l'eroina di Bordeaux\" che riuniva i realisti fedeli intorno al suo pennacchio di fiera ereditiera di Enrico IV. Unica della sua famiglia ad aver resistito all'usurpatore (Napoleone), ella ne era il soldato e il personaggio pi\u00f9 importante, in particolare a spese del re. Il suo eroismo era cantato in specie di poemi epici che facevano di lei una dea e guerriera che aveva salvato la Francia.\nMa, parallelamente, questo recupero di popolarit\u00e0 presso i realisti implic\u00f2 una generale animosit\u00e0 presso i bonapartisti e i liberali. Ella venne trattata come una megera, ritenuta responsabile di tutti gli eccessi della Prima Restaurazione. La sua devozione fu particolarmente schernita e trasformata in fanatismo. Ma ci\u00f2 che le venne soprattutto rimproverato fu il suo ruolo innaturale di comandante bellico. Alla fine dei Cento giorni, l'immagine della duchessa Angoul\u00eame mut\u00f2 a poco a poco. Le calunnie e le caricature avevano avuto il loro effetto ed erano rimaste impresse nella memoria. Peraltro, l'immagine dell'\"eroina di Bordeaux\" poneva dei problemi: si trattava dell'eroina di una guerra civile, che non poteva favorire la riconciliazione, e il suo coraggio contrastava troppo con il lassismo del re, che era fuggito da Parigi. Non era dunque il potere reale che s'impadroniva di questa immagine, ma l'ultrarealismo, che ne faceva il proprio stendardo.\nSeconda Restaurazione (1815-1830).\nLa corte rinata dal 1814 e dopo i Cento giorni alle Tuileries si trov\u00f2 di fronte un dilemma: Luigi XVIII era rimasto vedovo nel 1810 di Maria Giuseppina di Savoia e non c'era pi\u00f9 nessuna regina. Vi era s\u00ec Zo\u00e9 Talon, contessa del Caylas, della quale Luigi fu innamorato di un amore profondo tra il 1817 e il 1824, ma, divenuta la sua amante, la contessa cerc\u00f2 sempre di restare ai margini della vita politica e la sua relazione con Luigi XVIII, pur non clandestina, rimase molto discreta, lasciando il posto ad una possibile \"regina in sostituzione\". Fu la duchessa di Angoul\u00eame che prese il posto, come sottolinea la formula impiegata al momento del ricevimento delle mogli degli ambasciatori a corte.\nMolti doveri incombettero quindi su questa regina priva di titolo. Il primo era quello di perpetuare la dinastia, ma fu uno scacco: essendo il duca di Angoul\u00eame impotente, ella non ebbe mai figli. Questo inconveniente parve tanto pi\u00f9 grande, in quanto lei era l'ultima portatrice del sangue di Luigi XVI. Tuttavia ella doveva tenere a corte un comportamento brillante e il successo era mitigato: la corte era prestigiosa, ispirata al XVIII secolo, con certi tratti della corte imperiale, ma la scontrosit\u00e0 di questa principessa quarantenne che aveva molto sofferto, ne scoraggiava pi\u00f9 d'uno. A credere alla contessa di Boigne, ella avrebbe spinto questo rispetto per l'antico protocollo fino a voler imporre il ritorno degli abiti a cesto nei costumi di corte. L'arrivo della duchessa di Berry, feconda principessa ventenne e pi\u00f9 socievole, port\u00f2 una vera ventata d'aria fresca a corte, creando perci\u00f2 tensioni in seno alla famiglia reale.\nPertanto il posto della duchessa rimaneva in ombra. All'improvviso ella apparve di continuo nei momenti di crisi dinastica, come un ripiego possibile per portare la corona. Tale fu il caso del 1820, quando suo cognato, il duca di Berry, venne assassinato. Di seguito, nei discorsi ufficiali, sui giornali ultrarealisti in particolare, \"Madame Royale\" fu incontestabilmente la regina, una regina di Francia del XIX secolo la cui immagine era paragonabile a quella dei suoi antenati del XVII secolo: regina caritatevole e molto religiosa, ella era in terra ci\u00f2 che la Vergine Maria era in cielo, intermediaria tra il re e i suoi sudditi, tra Dio e gli uomini. Tramite la Duchessa di Angoul\u00eame era la monarchia che si cercava di risacralizzare.\nNel 1824 mor\u00ec Luigi XVIII, lasciando il trono al fratello Carlo, gi\u00e0 conte d'Artois; Maria Teresa divenne delfina, come era stato prima di lei per sua madre. Ella fu l'ultima delfina in linea diretta che la Francia conobbe. Durante la seconda restaurazione, la duchessa d'Angoul\u00eame percorse tutto il regno. Ella si trov\u00f2 in viaggio sulle strade quasi ogni anno per qualche settimana al mese e pass\u00f2 l'anno 1823 quasi completamente in provincia, particolarmente a Bordeaux. Ogni due anni seguiva le cure a Vichy, ma visit\u00f2 anche tutto l'est della Francia, la Bretagna, la Normandia, il \"Midi\", l'Aquitania e la Vandea. \nDurante questi viaggi la principessa rappresentava il re: doveva dare un'immagine prestigiosa e materna della monarchia e s'informava sull'amministrazione dei dipartimenti del regno. Quest'ultimo punto era peraltro un'illusione: al prezzo di un'organizzazione che non lasciava nulla al caso, le \"\u00e9lite\" locali si sforzavano di dare alla duchessa una rappresentazione unanime e del tutto realista delle loro circoscrizioni. L'immagine che noi abbiamo di questi viaggi \u00e8 dunque condizionata e noi non sappiamo, o sappiamo poco, delle reazioni della popolazione al suo passaggio, se non per due territori dal realismo ben radicato: la Vandea e Bordeaux. Carlo X, antico conduttore degli ultrarealisti, denominati allora pudicamente \"les pointus\", prometteva una politica volta a ristabilire la monarchia assoluta, il che porter\u00e0 alla rivoluzione del luglio 1830.\nUltimo esilio.\nLa rivoluzione del 1830 costrinse all'esilio la famiglia reale. Carlo X abdic\u00f2 in favore di suo figlio Luigi Antonio, che cos\u00ec divenne per un breve periodo re Luigi XIX. Maria Teresa divenne, agli occhi dei legittimisti, la nuova regina di Francia e di Navarra, moglie di un virtuale Luigi XIX che per\u00f2 non sal\u00ec mai su alcun trono, una delle ultime portatrici - sterile - del sangue del Re Sole. Luigi XIX abdic\u00f2 infatti immediatamente in favore del nipote Enrico, duca di Bordeaux, conte di Chambord, diventato cos\u00ec l'ultimo \"Re di Francia\", \"Enrico V\".\nCacciata con l'arrivo al potere di Luigi Filippo di Francia (che invece doveva solo annunciare il passaggio di potere a Enrico V, a cui Luigi XIX aveva trasferito la carica) il 16 agosto 1830, la duchessa d'Angoul\u00eame lasci\u00f2 Cherbourg per l'Inghilterra sul vascello \"Great Britain\". Con lei se ne andarono l'ex re Carlo X, il marito di lei Luigi Antonio di Borbone-Francia, la Duchessa di Berry e il Duca di Bordeaux, con un numeroso seguito che necessit\u00f2 di un altro vascello, il \"Charles-Carroll\".\nDopo un breve soggiorno in Scozia, la famiglia reale s'install\u00f2, a partire da ottobre 1832, nel castello di Praga, allora posto nei territori dell'Impero austriaco. Nel maggio 1836 si trasferirono tutti a Gorizia, a quell'epoca contea principesca dell'Impero asburgico, nel Palazzo Coronini Cronberg.\nUltimi anni e morte.\nRegnando senza condivisioni sulla corte in esilio, Maria Teresa, che non aveva mai avuto figli, si consacr\u00f2 all'educazione dei nipoti Enrico d'Artois, erede presunto della corona di Francia, e Luisa d'Artois, instillandogli i principi dell'assolutismo e l'odio verso ogni forma di democrazia e di progresso. Si tratt\u00f2 del suo ultimo ruolo politico, passando il resto della sua vita in preghiere e opere di carit\u00e0.\nIl 6 novembre 1836, lei cinquantottenne, mor\u00ec lo zio e suocero, l'ex re Carlo X. Nel 1843 il duca di Blacas acquist\u00f2, per conto della famiglia reale, il castello di Frohsdorf, nel comune di Lanzenkirchen, vicino a Vienna, ove la famiglia si trasfer\u00ec. Il 3 giugno 1844 mor\u00ec il marito di Maria Teresa. Suo nipote, il giovane Enrico di Borbone-Francia, conte di Chambord, venne proclamato dai legittimisti \"Re di Francia\" con il nome di Enrico V.\nNonostante il suo \"status\" di esiliata, \"Madame Royale\" riusc\u00ec a far maritare la nipote Luisa d'Artois, allora gi\u00e0 ventiseienne, con il cugino Carlo, futuro duca di Parma.\nInvano i legittimisti cercarono di convincerla a lasciare l'Austria per un altro luogo d'esilio e di far sposare il Duca di Bordeaux con una principessa russa piuttosto che con una Asburgo, per togliere il sospetto di antipatriottismo sulla famiglia reale. Maria Teresa fece sposare l'anno successivo il nipote Enrico d'Artois all'arciduchessa Maria Teresa di Modena, in quanto suo padre era stato l'unico sovrano a non aver riconosciuto la monarchia di luglio.\nMaria Teresa Carlotta di Borbone mor\u00ec di polmonite il 19 ottobre 1851 nel castello di Frohsdorf. La sua salma venne inumata nel monastero di Castagnevizza, ove riposavano le salme dello zio e suocero Carlo X di Francia, del marito Luigi Antonio di Borbone-Francia, duca d'Angoul\u00eame, cui si aggiunger\u00e0 quella del nipote Enrico di Borbone-Francia, conte di Chambord.\nLa leggenda della \"Contessa delle Tenebre\".\nNegli ambienti legittimisti si mise in dubbio che la duchessa di Angoul\u00eame fosse la vera Maria Teresa di Francia: \"Madame Royale\" fu infatti identificata da alcuni con la misteriosa \"Comtesse des T\u00e9n\u00e8bres\", che visse in Germania, nel ducato di Sassonia-Hildburghausen, fino alla morte avvenuta nel 1837. Nessuna prova storicamente attendibile conferm\u00f2 tuttavia questa voce. \nA met\u00e0 del 1800 le teorie complottiste ipotizzavano uno scambio di persona: durante lo scambio di prigionieri che port\u00f2 Maria Teresa alla corte austriaca, la ragazza avrebbe volontariamente scelto di ritirarsi a vita privata e preso il posto di tale Ernestine Lambriquet, una giovane formalmente adottata da Maria Antonietta con la quale la principessa aveva trascorso l\u2019infanzia a corte. Secondo alcuni, la Lambriquet sarebbe stata una figlia illegittima di Luigi XVI, nata da una relazione indotta che il re avrebbe avuto a riprova della ritrovata virilit\u00e0 dopo un intervento chirurgico tanto segreto quanto decisivo.\nSecondo altri, gli anni di prigionia della principessa al Tempio sarebbero sfociati in violenze che avrebbero avuto come esito una gravidanza che era necessario nascondere; da qui lo scambio con Ernestine con il beneplacito della famiglia del futuro marito di Teresa.\nNell'autunno del 2013 si decise comunque di chiarire il mistero con la riesumazione dei resti della contessa sepolta in Sassonia, in vista di esami approfonditi e per la comparazione del DNA. I risultati, attesi a partire dalla tarda primavera 2014, giunsero alla fine di luglio dello stesso anno. Una tv tedesca, fattasi promotrice del progetto, con la realizzazione di un documentario di circa un'ora ricostru\u00ec le vicende e il contesto storico che vide protagoniste Maria Teresa e la Contessa delle Tenebre (cos\u00ec come rese disponibile una ricostruzione del viso sulla base delle ossa riesumate) prima di divulgare l'esito delle analisi genetiche.\nIl profilo genetico della donna sepolta a Hildburghausen \u00e8 stato confrontato con quello determinato nel 2000 dal cuoricino pietrificato del delfino Luigi Carlo (figlio di Maria Antonietta e fratello di Maria Teresa Carlotta) e con quello ottenuto dal principe Alessandro di Sassonia (discendente dell'imperatrice Maria Teresa), che si \u00e8 prestato volentieri alla comparazione genetica. \nIl risultato \u00e8 stato negativo: la donna sepolta in Germania non era la figlia di Maria Antonietta, n\u00e9 il suo profilo genetico risultava compatibile, anche solo vagamente, con le famiglie reali austriaca e francese.\nAttualmente, quindi, la salma di quella che \u00e8 ufficialmente la figlia di Luigi XVI e Maria Antonietta riposa a fianco del marito e dello zio paterno suo suocero a Castagnevizza, a poche centinaia di metri dal confine italo-sloveno."}
{"id": "262101", "revid": "1318658", "url": "https://it.wikipedia.org/wiki?curid=262101", "title": "MPA", "text": ""}
{"id": "262102", "revid": "72396", "url": "https://it.wikipedia.org/wiki?curid=262102", "title": "Diomedea (zoologia)", "text": "Il genere Diomedea , della famiglia dei Diomedeidi, comprende i cosiddetti grandi albatri. In passato includeva tutte le specie di questi grandi uccelli marini, tranne gli albatri fuligginosi, ma in seguito ad una revisione del 1996 i cosiddetti \"mollymawk\", albatri di dimensioni pi\u00f9 ridotte, e gli albatri del Pacifico Settentrionale sono stati elevati al rango di generi a s\u00e9 stanti (Nunn \"et al.\", 1996). I grandi albatri si suddividono a loro volta in due gruppi di specie, quelli urlatori e di Amsterdam e quelli reali. La suddivisione di questi uccelli in sei o sette specie \u00e8 stata accettata dalla maggior parte degli autori, sebbene non da tutti (Penhallurick &amp; Wick, 2004, ma anche Rheindt &amp; Austin, 2005).\nGli albatri urlatori e quelli reali del sud sono i pi\u00f9 grandi di tutti gli albatri, oltre ad essere tra gli uccelli volatori di maggiori dimensioni. La loro apertura alare \u00e8 superiore a quella di tutti gli altri volatili: fino a 3,5 m da un'estremit\u00e0 all'altra, sebbene in genere si aggiri solo sui 3 m. I grandi maschi adulti possono superare gli 11 chili di peso, quanto un grosso cigno.\nIl piumaggio dei grandi albatri si fa sempre pi\u00f9 bianco con l'avanzare dell'et\u00e0. I due albatri reali e i vecchi maschi di albatro urlatore sono completamente bianchi, sebbene le femmine e i giovani di entrambe le specie posseggano zone di colore scuro al margine delle penne. Le specie o sottospecie pi\u00f9 piccole e i giovani hanno un colore dai toni pi\u00f9 scuri. L'albatro di Amsterdam, scoperto solo recentemente, mantiene il piumaggio marrone scuro dei giovani anche in et\u00e0 adulta.\nI grandi albatri sono diffusi in tutto l'Oceano Meridionale e nidificano (per la maggior parte) sulle remote isole di questo oceano. Gli albatri urlatori si riproducono su quasi tutte le isole dei mari meridionali, dall'Oceano Atlantico (South Georgia e Tristan da Cunha) alle isole sub-antartiche dell'Oceano Indiano e della Nuova Zelanda. Gli albatri reali nidificano solamente sulle isole sub-antartiche della Nuova Zelanda e in un unico sito sulla Penisola di Otago.\nSistematica.\nGenere \"Diomedea\"\nEvoluzione.\nI pi\u00f9 antichi fossili di forme appartenenti a questo genere risalgono al Miocene Medio, circa 12-15 Ma. In quel periodo, i generi \"Phoebastria\" e \"Diomedea\" erano gi\u00e0 separati tra loro.\nSpecie fossili\nAlmeno 4 specie sono state ritrovate nei depositi pliocenici di Lee Creek Mine, Carolina del Nord. Essi sono in parte identici alle forme menzionate sopra. L'assegnazione di questi taxa al genere \"Diomedea\", tuttavia, \u00e8 avvenuta prima della revisione tassonomica della famiglia e soprattutto le specie dell'emisfero australe potrebbero essere appartenute ad altri generi.\nAccoppiamento e riproduzione.\nGli albatri sono essenzialmente monogami, ed \u00e8 la femmina a scegliere accuratamente il compagno, anche dopo anni di corteggiamenti. Subito dopo che la femmina ha scelto il suo compagno della vita ha inizio l'accoppiamento.\nSono i maschi a costruire il nido, raccogliendo terriccio e frammenti di vegetali. La femmina, invece, cova l'uovo del peso di 500 grammi, per un periodo di circa 3 mesi, nel quale i due compagni si scambiano il posto per andare in cerca di cibo. Il piccolo nato dall'uovo non potr\u00e0 essere autosufficiente se non dopo 9 mesi, ma i genitori potranno accoppiarsi di nuovo soltanto quando il loro piccolo sar\u00e0 in grado di volare e procurarsi il cibo da solo, circa 2 anni dopo la prima cova.\nLa popolazione mondiale \u00e8 fortemente in crisi a causa del grandissimo numero di esemplari che vengono catturati dalle reti a strascico."}
{"id": "262103", "revid": "1543377", "url": "https://it.wikipedia.org/wiki?curid=262103", "title": "Triceratops", "text": "Triceratops (il cui nome significa \"faccia con tre corna\"), in italiano triceratope (pronuncia in : ) o triceratopo (), \u00e8 un genere estinto di dinosauro ceratopside chasmosaurino vissuto nel Cretaceo superiore, circa 68-65,95 milioni di anni fa (ultima fase del Maastrichtiano), in quello che oggi \u00e8 il Nord America. \"Triceratops\" fu uno degli ultimi generi di dinosauri a comparire prima della grande estinzione di massa del Cretaceo-Paleogene, 65,95 milioni di anni fa. Il nome \"Triceratops\" dal greco antico, significa letteralmente \"faccia con tre corna\", e deriva dal greco antico \u03c4\u03c1\u03af/\"tri\"- che significa \"tre\", \u03ba\u03ad\u03c1\u03b1\u03c2/\"k\u00e9ras\" che significa \"corno\", e \u1f64\u03c8/\"\u014dps\" che significa \"faccia\".\n\"Triceratops\" \u00e8 uno dei dinosauri meglio conosciuti dai paleontologi grazie agli innumerevoli esemplari fossili ritrovati fin dal 1889, anno della sua scoperta, tra i quali alcuni scheletri eccezionalmente preservati. Il paleontologo John Scannella ha dichiarato: \"\u00c8 difficile lasciare la Formazione Hell Creek senza incappare in un qualche esemplare fossile di \"Triceratops\"\". Solo tra il 2000 e il 2010, sono stati ritrovati ben quarantasette crani completi e parziali; tali resti fossili hanno permesso ai paleontologi di coprire quasi tutti gli stadi della vita di questi animali, da neonati ad esemplari adulti. Come archetipo dei ceratopsidi, \"Triceratops\" \u00e8 uno dei dinosauri pi\u00f9 popolari presso il grande pubblico, ed \u00e8 stato ritratto in film, francobolli postali e molti altri tipi di media.\nGrazie al grande collare osseo, le tre distintive corna del capo, ed il grande corpo quadrupede, che lo fa assomigliare ad una versione preistorica del moderno rinoceronte, \"Triceratops\" \u00e8 uno dei dinosauri pi\u00f9 famosi e riconoscibili nonch\u00e9 il ceratopside pi\u00f9 noto e famoso. \"Triceratops\" condivideva il suo habitat ed era contemporaneo dell'altrettanto famoso \"Tyrannosaurus\", di cui probabilmente \"Triceratops\" era preda.; per questo i due vengano spesso ritratti insieme in fantasiose ed epiche lotte spesso raffigurate nelle esposizioni museali e nell'immaginario popolare, sebbene nella realt\u00e0 questa relazione preda-predatore doveva essere pi\u00f9 equilibrata. La funzione dell'ornamentazione cranica e delle tre distintive corna facciali sul cranio hanno suscitato un lungo dibattito tra i paleontologi. Tradizionalmente, queste strutture sono state interpretate come armi difensive contro i predatori, tuttavia, interpretazioni pi\u00f9 recenti trovano probabile che queste caratteristiche venissero utilizzate principalmente nell'identificazione delle specie, per il corteggiamento e per stabilire la dominanza sugli altri esemplari, proprio come i palchi e le corna dei moderni ungulati.\n\"Triceratops\" era tradizionalmente collocato all'interno del gruppo dei ceratopsidi dal \"collare corto\", ma moderni studi cladistici hanno dimostrano che questo animali era un membro della sottofamiglia Chasmosaurinae, i cui membri, solitamente presentano collari alti e stretti. Il genere contiene due specie considerate valide, ossia \"T. horridus\" e \"T. prorsus\", delle diciassette specie nominate. Una ricerca del 2010 ha concluso che il contemporaneo \"Torosaurus\", un ceratopside a lungo considerato un genere separato, rappresenta invece la forma adulta di \"Triceratops\". Tuttavia, questa ipotesi \u00e8 stata immediatamente contestata con l'esame di ulteriori prove fossili necessarie per risolvere il dibattito ancora in corso.\nDescrizione.\nSi stima che la maggior parte degli esemplari di \"Triceratops\" raggiungessero una lunghezza compresa tra 7,9 e 9,0 metri (25,9-29,5 piedi), un'altezza tra 2,9 e 3,0 metri (9,5-9,8 piedi), per un peso di circa 6,1\u201312,0 tonnellate (13 000\u201326 000 libbre). La caratteristica pi\u00f9 distintiva dell'animale era ovviamente il grande cranio, tra i pi\u00f9 grandi di tutti gli animali terrestri. Si stima che il cranio pi\u00f9 grande conosciuto (esemplare MWC 7584, precedentemente BYU 12183) avesse una lunghezza totale di 2,5 metri (8,2 piedi) da completo, e potesse raggiungere quasi un terzo della lunghezza dell'intero animale. Un esemplare di \"T. horridus\", soprannominato Kelsey, misurava 7,3 metri (24 piedi) di lunghezza con un cranio di 1,98 metri (6,5 piedi), era alto circa 2,3 metri (7,5 piedi), per un peso, stimato dall'istituto Black Hills, di 6 tonnellate (5,9 tonnellate lunghe; 6,6 tonnellate corte). Gregory S. Paul stim\u00f2 che gli esemplari pi\u00f9 grandi potessero raggiungere anche gli 8 metri (26 piedi) di lunghezza, con una massa di 9 tonnellate (8,9 tonnellate lunghe; 9,9 tonnellate corte).\nCranio.\nCome tutti i casmosaurini, \"Triceratops\" presentava un grande cranio rispetto alle sue dimensioni corporee. La parte anteriore della testa era dotata di un becco ricurvo e sdentato. Il nucleo del becco superiore era formato da un osso rostrale specializzato. Dietro di esso, si trovavano le ossa premascellari circondate dalle grandi narici circolari. Nei casmosaurini, le due ossa premascellari si incontravano sulla linea mediana in una complessa placca ossea, il cui bordo posteriore era rinforzato dallo \"spuntone nariale\". Dalla base di questo spuntone, un processo triangolare sporgeva nella narice. \"Triceratops\" differisce dalla maggior parte dei suoi parenti in quanto questo processo risulta scavato sul lato esterno. Dietro la premascella priva di denti, le ossa mascellari ospitavano dai 36 ai 40 alveoli, in cui erano impilati verticalmente da 3 a 5 denti per posizione. I denti erano molto ravvicinati, formando una \"batteria dentaria\" curva verso l'interno. Il cranio presentava un solo piccolo corno sul muso, sopra le narici. In \"Triceratops\", il corno nasale \u00e8 talvolta riconoscibile come un'ossificazione separata, l'epinasale. Pi\u00f9 in alto sul cranio l'animale presentava due lunghe corna lunghe circa 1 metro (3,3 piedi), ognuna sopra ogni occhio. Le ossa giugali puntavano in basso ai lati posteriori del cranio ed erano ricoperte da epigiugali separati. In \"Triceratops\" quest'ultimi non erano particolarmente grandi e talvolta toccavano i quadratogiugali. Le ossa del tetto del cranio erano fuse. Grazie a una piegatura delle ossa frontali, era presente un \"secondo\" tetto del cranio. In \"Triceratops\" alcuni esemplari mostrano una \"fontanella\", un'apertura nello strato superiore del tetto cranico.\nNella parte posteriore del cranio, le ossa squamose esterne e le ossa parietali interne si erano trasformate in una struttura ossea relativamente corta, formando un vistoso collare osseo, ornato da ossa epiparietali negli esemplari giovani. Si trattava di bassi processi triangolari, che rappresentano ossificazioni cutanee separate, o osteodermi. Tipicamente, negli esemplari di \"Triceratops\" erano disposti lungo il margine del collare: due su ciascun osso parietale, con un processo centrale aggiuntivo sul bordo, e cinque su ciascun osso squamoso. La maggior parte dei ceratopsidi avevano grandi finestre parietali, o aperture, nei loro collari ossei, che li rendevano pi\u00f9 leggeri. Tuttavia, \"Triceratops\" presentava un collare compatto e privo di aperture, a meno che il genere \"Torosaurus\" rappresenti realmente un individuo maturo di \"Triceratops\". Sotto il collare, nella parte posteriore del cranio, era presente un enorme condilo occipitale, che poteva raggiungere fino a 106 millimetri di diametro, che collegava la testa al collo.\nI rami mandibolari erano allungati e si incontravano sulla punta in un osso predentale, il nucleo del becco inferiore privo di denti. Nell'osso dentale, la batteria dei denti curvava verso l'esterno per incontrare la batteria della mascella. Nella parte posteriore della mandibola, l'osso articolare era eccezionalmente largo, corrispondente alla larghezza generale dell'articolazione della mascella.\nLa specie \"T. horridus\" pu\u00f2 essere distinta da \"T. prorsus\" nell'avere un muso meno profondo.\nScheletro postcranico.\nI casmosaurini mostrano poche o nessuna variazione nel loro scheletro postcranico tra le specie. Lo scheletro di \"Triceratops\" \u00e8 marcatamente robusto e tarchiato. Entrambe le specie di \"Triceratops\" possedevano una corporatura robusta, con arti forti, con cinque dita nelle zampe anteriori (di cui due non toccavano terra), e quattro dita nelle zampe posteriori. Le dita erano corte con unghie a forma di zoccolo. La colonna vertebrale era composta da dieci vertebre cervicali, dodici dorsali, dieci sacrali e circa quarantacinque caudali. Le vertebre cervicali anteriori erano fuse in un sincervicale. Tradizionalmente, si supponeva che questa struttura incorporasse le prime tre vertebre cervicali, il che implicava che l'atlante fosse molto grande e sfoggiasse una spina neurale. Le interpretazioni successive hanno ripreso una vecchia ipotesi di John Bell Hatcher, in cui si pu\u00f2 osservare un vestigio dell'atlante, e successivamente il sincervicale, composto da quattro vertebre. Il conteggio vertebrale menzionato \u00e8 adattato a questa visione. In \"Triceratops\" le spine neurali del collo sono di altezza costante, invece di inclinarsi gradualmente verso l'alto. Un'altra particolarit\u00e0 \u00e8 che le costole cervicali incominciano solo ad allungarsi alla nona vertebra cervicale.\nLe vertebre dorsali, piuttosto corte e alte, nella sua regione centrale erano rinforzate da tendini ossificati che correvano lungo le cime degli archi neurali. L'osso sacro era lungo e gli individui adulti mostrano una fusione di tutte le vertebre sacrali. In \"Triceratops\" le prime quattro e le ultime due vertebre sacrali avevano processi trasversali, collegando la colonna vertebrale al bacino, che erano fusi alle loro estremit\u00e0 distali. La settima e l'ottava vertebra sacrale avevano processi pi\u00f9 lunghi, facendo s\u00ec che il sacro avesse un profilo ovale in vista dorsale. Sulla parte superiore del sacro era presente una placca neurale formata da una fusione delle spine neurali dalla seconda alla quinta vertebra.\nSebbene certamente quadrupedi, la postura dei dinosauri cornuti \u00e8 stata a lungo oggetto di un dibattito. Inizialmente, si riteneva che le zampe anteriori dell'animale dovessero essere distese a un angolo considerevole dal torace per sopportare meglio il peso della testa. Questa posizione pu\u00f2 essere vista nei vecchi dipinti di Charles Knight e Rudolph Zallinger. Prove icnologiche sotto forma di tracce e impronte di dinosauri cornuti e recenti ricostruzioni degli scheletri (sia fisici sia digitali) sembrano mostrare che \"Triceratops\" e gli altri ceratopsidi mantenessero una posizione eretta durante la normale locomozione, con i gomiti flessi all'indietro e leggermente piegati verso l'esterno, in uno stato intermedio tra completamente eretto e completamente disteso, paragonabile ai moderni rinoceronti.\nLe mani e gli avambracci di \"Triceratops\" mantenevano una struttura abbastanza primitiva rispetto ad altri dinosauri quadrupedi come i tireofori e molti sauropodi. In questi due gruppi, gli arti anteriori delle specie quadrupedi erano di solito ruotati in modo tale che le mani fossero rivolte in avanti con i palmi all'indietro (\"proni\") mentre gli animali camminavano. \"Triceratops\", cos\u00ec come gli altri ceratopsi e gli ornitopodi quadrupedi, camminava con le dita rivolte verso l'esterno, lontano dal corpo; questa primitiva locomozione venne conservata anche da alcune forme bipedi come i teropodi. In \"Triceratops\", il peso del corpo era sostenuto solo dalle prime tre dita della mano, mentre le dita 4 e 5 erano vestigiali e mancavano di artigli o zoccoli. La formula falangeale della mano era 2-3-4-3-1.\n\"Triceratops\" possedeva un grande bacino con un lungo ileo. L'ischio era curvo verso il basso. I piedi erano corti e dotati di quattro dita funzionali. La formula falangeale del piede \u00e8 2-3-4-5-0.\nTegumento.\nImpronte di pelle, non ancora descritte attribuite a \"Triceratops\", in particolare \"T. horridus\", dimostrano una disposizione delle scaglie completamente diversa da quella di qualsiasi altro dinosauro. Sebbene fossero gi\u00e0 note altre impressioni di pelle di altri ceratopsidi, nessuna di queste \u00e8 simile alla pelle di \"Triceratops\". Queste estese impronte di pelle sono associate a uno degli esemplari di \"Triceratops\" pi\u00f9 completi mai ritrovati, un individuo scoperto nel Wyoming soprannominato \"Lane\", oggi ospitato insieme alle sue impronte di pelle presso il Museo di Scienze Naturali di Houston. Queste impronte rivelano una rete di grandi (circa 50-60 millimetri di larghezza) tubercoli esagonali che dividono tubercoli pi\u00f9 grandi (circa 100 millimetri) dotati di sporgenze coniche centrali.\nLe impronte di pelle di Lane suggeriscono che le scaglie di \"Triceratops\" erano tipicamente pi\u00f9 grandi e forse pi\u00f9 scolpite di quelle della maggior parte degli altri dinosauri. Il loro aspetto \u00e8 molto diverso da quello della pelle degli adrosauri e dei teropodi, e si avvicina inaspettatamente a quello dei sauropodi.\nIl cranio di \"Triceratops\", inoltre, potrebbe essere stato molto pi\u00f9 corazzato di quanto si pensasse inizialmente. Difatti un cranio di \"Triceratops sp.\", catalogato come CMNFV 56508, sembrerebbe mostrare che le corna e il collare di questi animali fossero ricoperti da uno strato di cheratina cornea. Gli studiosi inoltre pensano che le corna fossero particolarmente ricoperte da guaine di cheratina che ne avrebbero aumentato il volume e, forse, modificandone la forma, come nei moderni animali con le corna.\nClassificazione.\n\"Triceratops\" \u00e8 il genere pi\u00f9 noto dei Ceratopsidae, una famiglia di grandi dinosauri cornuti, principalmente nordamericani. La posizione esatta di \"Triceratops\" tra i ceratopsidi \u00e8 stata discussa nel corso degli anni. La confusione derivava principalmente dalla combinazione di un collare corto e solido (simile a quello dei Centrosaurinae), con corna lunghe (pi\u00f9 simili a quelle dei Chasmosaurinae). Nella prima panoramica dei dinosauri cornuti, RS Lull ipotizz\u00f2 l'esistenza di due lignaggi, uno di \"Monoclonius\" e \"Centrosaurus\" che portavano a \"Triceratops\", l'altra a \"Ceratops\" e \"Torosaurus\", il che renderebbe \"Triceratops\" una centrosaurino, secondo come viene inteso oggi il gruppo. Le revisioni successive supportarono questa interpretazione, e Lawrence Lambe nel 1915 descrisse formalmente il primo gruppo dai collari corti e larghi come Centrosaurinae (incluso \"Triceratops\"), e il secondo gruppo dai collari alti e stretti come Chasmosaurinae.\nNel 1949, Charles M. Sternberg fu il primo a mettere in discussione questa classificazione, proponendo invece che \"Triceratops\" fosse pi\u00f9 strettamente correlato ad \"Arrhinoceratops\" e \"Chasmosaurus\" in base alle caratteristiche del cranio e delle corna, rendendo \"Triceratops\" un genere di Chasmosaurinae. Tuttavia, questa classificazione venne largamente ignorata, e le successive analisi di John Ostrom, e in seguito David Norman collocarono \"Triceratops\" all'interno di Centrosaurine.\nSuccessive scoperte ed analisi, tuttavia, hanno dimostrato la correttezza della visione di Sternberg sulla posizione di \"Triceratops\", con Thomas Lehman che ha definito entrambe le sottofamiglie nel 1990 e che ha diagnosticato \"Triceratops\" come \"ceratopsino\" sulla base di diverse caratteristiche morfologiche. A parte il caratteristico collare accorciato, \"Triceratops\" non condivide tratti derivati con i centrosaurini. Ulteriori ricerche di Peter Dodson, tra cui un'analisi cladistica del 1990, ed uno studio del 1993 utilizzando RFTRA (analisi theta-rho resistente-fit), una tecnica morfometrica che sistematicamente misura somiglianze nella forma del cranio, rafforza il posizionamento di \"Triceratops\" nei Chasmosaurinae.\nIl seguente cladogramma, segue gli studi di Longrich (2014), che nomin\u00f2 una nuova specie di \"Pentaceratops\" e includeva quasi tutte le specie di Chasmosaurini:\nPer molti anni a seguito della sua scoperta, le pi\u00f9 profonde origini evolutive del \"Triceratops\" e dei suoi parenti pi\u00f9 stretti rimasero in gran parte oscure. Nel 1922, l'appena scoperto \"Protoceratops\" venne visto come un suo possibile antenato da Henry Fairfield Osborn, ma passarono molti decenni prima che venissero alla luce ulteriori scoperte. Negli ultimi anni sono state effettuate fruttuose scoperte di numerosi ceratopsidi primitivi, tra cui \"Zuniceratops\", il primo ceratopsiano noto con corna sopraoculari, descritto alla fine degli anni '90, e \"Yinlong\" il primo ceratopsiano giurassico noto, nel 2005.\nQueste nuove scoperte sono state fondamentali per illustrare le origini dei dinosauri cornuti in generale, suggerendo un'origine asiatica nel Giurassico e l'aspetto di vari ceratopsiani cornuti all'inizio del Cretaceo superiore in Nord America.\nNella tassonomia filogenetica, il genere \"Triceratops\" \u00e8 stato usato come punto di riferimento nella definizione di Dinosauria; i dinosauri sono stati designati come tutti i discendenti del pi\u00f9 recente antenato comune di \"Triceratops\" e Neornithes (cio\u00e8 gli uccelli moderni). Inoltre, i dinosauri dal \"bacino di uccello\", Ornithischia, sono stati definiti come quei dinosauri pi\u00f9 strettamente legati a \"Triceratops\" che agli uccelli moderni.\nScoperta e identificazione.\nIl primo esemplare fossile di \"Triceratops\" di cui si ha notizia \u00e8 costituito da un paio di corna frontali collegate all'osso frontale del cranio, ritrovate nei pressi di Denver, in Colorado, nella primavera del 1887. L'esemplare venne inviato a Othniel Charles Marsh che, credendo che la formazione da cui proveniva fosse datata al Pliocene, dichiar\u00f2 che si trattava di un genere eccezionalmente grande di bisonte, che chiam\u00f2 \"Bison alticornis\". Un anno dopo, Marsh scopr\u00ec che nella formazione erano stati scoperti dei resti frammentari di dinosauri cornuti, tuttavia credeva ancora che il suo \"Bison alticornis\" fosse un mammifero del Pliocene. Ci volle un terzo cranio pi\u00f9 completo per fargli cambiare idea. L'esemplare, raccolto nel 1888 da John Bell Hatcher dalla Formazione Lance del Wyoming, fu inizialmente descritto come un'altra specie di \"Ceratops\". Il cowboy Edmund B. Wilson venne sorpreso dalla vista di un mostruoso teschio che spuntava dal lato di un burrone. Tent\u00f2 di recuperarlo lanciando un lazo attorno a una delle corna, ma questo si spezz\u00f2, ed il cranio cadde sul fondo del burrone. Wilson port\u00f2 il corno al suo capo, l'allevatore e avido collezionista di fossili Charles Arthur Guernsey, che per caso lo mostr\u00f2 ad Hatcher. Marsh successivamente ordin\u00f2 a Hatcher di localizzare e salvare il cranio. Questo esemplare divenne l'olotipo YPM 1820, venendo inizialmente nominato come \"Ceratops horridus\". Quando un'ulteriore preparazione dell'esemplare port\u00f2 alla luce il terzo corno (il corno nasale), Marsh cambi\u00f2 idea e diede all'esemplare il nome generico \"Triceratops\", \"faccia con tre corni\", accettando il suo \"Bison alticornis\" come un'altra specie di \"Ceratops\" (sar\u00e0 poi descritto in seguito come un genere a parte con il nome di \"Triceratops\"). La natura robusta del cranio dell'animale ha permesso una buona fossilizzazione, permettendo di riconoscere tra le varie specie gli individui da studiare. I resti di \"Triceratops\" sono stati in seguito ritrovati anche negli stati americani del Montana, del Dakota del Sud, del Colorado, del Wyoming e nelle province canadesi di Saskatchewan e Alberta.\nUn esemplare proveniente da un'altra formazione fu descritto come \"Agathaumas sylvestris\" da Edward Drinker Cope, nel 1872. Originariamente identificato come un hadrosauro, questo esemplare costituito solo da alcune costole, delle vertebre e un'anca \u00e8 considerato solo una specie affine al \"Triceratops\".\nSpecie.\nDopo la descrizione del genere \"Triceratops\", tra il 1889 e il 1891 Hatcher, con grande sforzo, collezion\u00f2 ben trentuno crani di questo animale. La prima specie era stata nominata \"Triceratops horridus\" da Marsh. Il suo nome specifico derivava dal latino \"horridus\" ossia \"ruvido\" o \"rugoso\", forse per indicare la trama ruvida di quelle ossa appartenenti all'esemplare tipo, in seguito identificate come un individuo adulto. I crani aggiuntivi variavano in misura minore o maggiore rispetto all'esemplare originale di \"Triceratops\". Questa variazione non \u00e8 sorprendente, dato che i crani di \"Triceratops\" provenivano da individui di et\u00e0 diverse e di entrambi i sessi, ed erano stati sottoposti a diverse quantit\u00e0 e direzioni di pressione durante la fossilizzazione.\nTuttavia, nessuno di questi crani \u00e8 stato riferito a \"T. horridus\" da Marsh, che invece nomin\u00f2 altre otto specie e alla fine anche un nuovo genere, \"Sterrholophus\". Nel 1889, Marsh nomin\u00f2 due specie: \"T. flabellatus\", che significa \"dalla forma a ventaglio\", basato sul cranio dell'esemplare YPM 1821. La specie \"T. galeus\", che significa \"a casco\", eccezionalmente basato su un corno e parte del collare, USNM 2410, recuperato da George Homans Eldridge in Colorado nella Formazione Laramie. Nel dicembre 1889, Marsh pubblic\u00f2 la prima illustrazione in assoluto di un teschio di \"Triceratops\", quella di \"T. flabellatus\". Nel gennaio 1890 furono aggiunte altre due specie: \"T. serratus\" che significa \"seghettato\", basato sul cranio YPM 1823, e \"T. prorsus\" che significa \"rivolto in avanti\", basato sull'esemplare YPM 1822, un corno nasale. Nel maggio 1890, fu aggiunto \"T. sulcatus\", chiamato \"quello con trogoli\" a causa delle scanalature sulle corna, basato sul cranio frammentario USNM 4276. In questa occasione, Marsh rifer\u00ec di uno stampo naturale del cervello, che considerava straordinariamente piccolo. Nel febbraio del 1891, Marsh pubblic\u00f2 ulteriori immagini, concludendo per la prima volta che l'animale camminava a quattro zampe: inizialmente aveva ipotizzato che fosse una forma bipede, portata sull'orlo dell'estinzione dal suo cranio eccessivamente pesante. Un completo restauro scheletrico venne realizzato ad aprile, insieme a quello di \"Brontosaurus\" nella stessa pubblicazione, il primo dei dinosauri mesozoici mai disegnato. Lo stesso anno ribattezz\u00f2 \"T. flabellatus\" nel genere separato \"Sterrholophus\", che significa \"rigido crestato\". A settembre, venne nominato \"T. elatus\", \"quello rialzato\", basato sull'esemplare YPM 1201, un enorme cranio con un corno basso rivolto verso l'alto, trovato il 23 ottobre 1890 da Hatcher. Marsh nomin\u00f2 le sue ultime specie di \"Triceratops\" nel 1898, quando parte della sua collezione fu trasferita da Yale alla Smithsonian Institution. La specie \"T. calicornis\", che significa \"calice cornuto\", si basava sull'esemplare USNM 4928, un cranio con una strana depressione sul retro della base del corno. La specie \"T. obtusus\", che significa \"tozzo\", si basava sull'esemplare USNM 4720, un corno.\nDopo la morte di Marsh, Hatcher ha tentato di rivedere il materiale ma si \u00e8 ammalato scrivendone lo studio, senza mai riprendersi. Richard Swann Lull complet\u00f2 la sua monografia. Lull e successivi ricercatori rimasero in disaccordo sul numero di specie (elencate di seguito) e hanno escogitato diversi schemi filogenetici per il modo in cui erano collegate tra di loro.\nNel primo tentativo di comprendere le numerose specie, Lull trov\u00f2 due gruppi, sebbene non disse come li avesse distinti: uno composto da \"T. horridus\", \"T. prorsus\" e \"T. brevicornus\"; l'altro da \"T. elatus\" e \"T. calicornis\". Due specie (\"T. serratus\" e \"T. flabellatus\") si distinguevano da questi gruppi. Nel 1933, con la sua revisione della storica monografia Hatcher-Marsh-Lull del 1907 di tutti i ceratopsiani conosciuti, mantenne i suoi due gruppi e due specie non affiliate, con un terzo lignaggio di \"T. obtusus\" e \"T. hatcheri\" che era caratterizzato da un piccolissimo corno nasale. Il gruppo di \"T. horridus\", \"T. prorsus\", \"T. brevicornus\" era ora considerato il lignaggio pi\u00f9 conservatore, con un aumento delle dimensioni del cranio e una diminuzione delle dimensioni del corno nasale, mentre il gruppo \"T. elatus\" e \"T. calicornis\" era definito da grandi corna e un piccolo corno nasale. CM Sternberg fece una modifica, aggiungendo \"T. eurycephalus\" e suggerendo che collegava il secondo e il terzo lignaggio pi\u00f9 vicini di quanto non fossero al lignaggio di \"T. horridus\". Questo modello di classificazione \u00e8 stato seguito fino ai principali studi degli anni '80 e '90.\nCon il tempo, l'idea che le differenze tra i vari crani potessero rappresentare in realt\u00e0 della variazioni individuali all'interno di una (o pi\u00f9) specie guadagn\u00f2 rapidamente popolarit\u00e0. Nel 1986, John Ostrom e Peter Wellnhofer pubblicarono un articolo in cui proponevano che esistesse una sola specie di \"Triceratops\", la specie tipo \"T. horridus\". Parte della loro logica era che generalmente ci sono solo una o due specie di qualsiasi animale di grandi dimensioni in una regione. Ai loro risultati, Lehman aggiunse i vecchi lignaggi di Lull-Sternberg combinati a caratteristiche come la maturit\u00e0 ed il dimorfismo sessuale, suggerendo che il lignaggio \"T. horridus\", \"T. prorsus\", \"T. brevicornus\" fosse composto da femmine, mentre il lignaggio \"T. calicornis\" e \"T. elatus\" era composto da maschi, e il lignaggio di \"T. obtusus\" e \"T. hatcheri\" rappresentasse vecchi maschi affetti da patologie. Il suo ragionamento era che i maschi avevano corna pi\u00f9 lunghe e pi\u00f9 erette, e teschi pi\u00f9 grandi, mentre le femmine avevano crani pi\u00f9 piccoli con corna pi\u00f9 corte e rivolte in avanti.\nQuesti risultati furono contestati alcuni anni dopo da Catherine Forster, che rianalizz\u00f2 il materiale di \"Triceratops\" in modo pi\u00f9 completo e concluse che i resti ricadevano in due specie, \"T. horridus\" e \"T. prorsus\", sebbene il caratteristico cranio di \"T.\" (\"Nedoceratops\") \"hatcheri\" differisse abbastanza da giustificare un genere separato. Scopr\u00ec che T. horridus e diverse altre specie appartenevano insieme, mentre \"T. prorsus\" e \"T. brevicornus\" rimanevano sole, e poich\u00e9 c'erano molti pi\u00f9 esemplari nel primo gruppo, sugger\u00ec che questo significava che i due gruppi erano due specie separate. Era ancora possibile interpretare le differenze tra queste specie come dimorfismo sessuale, unificandole in una singola specie.\nNel 2009, John Scannella e Denver Fowler sostennero la separazione di \"T. prorsus\" e \"T. horridus\" e hanno osservato che le due specie sono separate anche stratigraficamente all'interno della Formazione Hell Creek, indicando che non vissero insieme nello stesso tempo.\nSinonimi e specie dubbie.\nLe seguenti specie sono considerate \"nomina dubia\" (\"nomi dubbi\"), e si basano su resti troppo incompleti per essere identificati come appartenenti a una delle due specie preesistenti di \"Triceratops\".\nPaleobiologia.\nNonostante il pensiero comune sia che \"Triceratops\" fosse un animale gregario che viveva in grandi branchi, non ve ne \u00e8 quasi alcuna prova. Mentre altri generi di ceratopsidi sono noti per le loro abitudini gregarie grazie a numerosi ritrovamenti nei \"Bone beds\" (ambienti in cui sono morti insieme migliaia di individui della stessa specie per cause ignote), vi \u00e8 un solo ritrovamento di \"Bone beds\" in cui sono state ritrovate ossa di \"Triceratops\": un sito nel sud-est del Montana, che conserva i resti di tre esemplari giovani. Un'altra scoperta, pi\u00f9 recente, rivela che \"Triceratops\" avrebbe vissuto in piccoli gruppi familiari. Nel 2012, un tema di studiosi guidati dal paleontologo Peter Larson ha ritrovato i resti di tre triceratopi, in buone condizioni, di dimensioni varie, nel Wyoming, vicino a Newcastle. I fossili sono ancora in fase di scavo, ma si ritiene che questi esemplari rappresentassero un nucleo familiare isolato; tuttavia non \u00e8 noto se il gruppo fosse costituito da una coppia e dalla loro prole, o da due femmine e un cucciolo, di cui si prendevano cura. I resti mostrano inoltre segni di predazione o di saprofagia da parte di un esemplare di \"Tyrannosaurus\", in particolare sulle ossa degli arti anteriori dell'esemplare pi\u00f9 grande, che presentano segni di morsi da parte dei denti di \"Tyrannosaurus\".\nPer molti anni, i fossili di \"Triceratops\" erano rappresentati da individui solitari. Tali resti sono incredibilmente comuni; per esempio, il paleontologo americano Bruce Erickson ha affermato di aver visto ben 200 esemplari di \"T. prorsus\" nella Formazione Hell Creek, in Montana. Analogamente, Barnum Brown ha dichiarato di aver visto pi\u00f9 di 500 teschi. Oltre a tali reperti vanno tenuti in considerazione anche gli innumerevoli denti isolati, frammenti di corna, frammenti di collare osseo e altri frammenti di cranio che dimostrano quanto dovesse essere comune \"Triceratops\" nel Nord America occidentale durante il Maastrichtiano (tardo Cretaceo, 66 milioni di anni fa), tale da essere considerato tra gli erbivori dominanti del suo tempo, se non l'erbivoro pi\u00f9 dominante.\nNonostante la sua notoriet\u00e0 e il grande successo evolutivo, \"Triceratops\" fu uno degli ultimi generi di ceratopsidi a evolversi prima della grande estinzione di massa del limite K-T. Suoi contemporanei erano \"Torosaurus\" e il primitivo ceratopside \"Leptoceratops gracilis\", i quali condividevano con lui lo stesso habitat, anche se i loro resti sono molto pi\u00f9 rari e frammentari.\nDentatura e dieta.\nI \"Triceratops\" erano erbivori, e a causa della loro postura quadrupede il loro cibo doveva essere costituito, in prevalenza, da bassa vegetazione, anche se si pensa che fossero in grado abbattere gli alberi o le piante pi\u00f9 alte per cibarsi delle foglie, come i moderni elefanti africani. Le mascelle erano dotate di un forte becco, molto simile a quello dei pappagalli, con cui si ritiene l'animale sfrondasse e tagliasse i rami.\nI denti di \"Triceratops\" erano disposti in gruppi chiamati batterie, da 36 a 40 denti, in entrambe le mascelle, a seconda delle dimensioni dell'animale. Ci\u00f2 permetteva agli esemplari di \"Triceratops\" di disporre di ben 432-800 denti, di cui solo una frazione erano in uso durante la masticazione (oltre al fatto che ogni dente perso veniva immediatamente sostituito da uno nuovo). Questi denti erano adatti al taglio in orientamento verticale. Le grandi dimensioni e l'elevato numero dei denti suggeriscono che \"Triceratops\" si nutriva di grandi quantit\u00e0 di fibre vegetali, in particolare foglie di palme, cicadi e felci che crescevano nel suo territorio.\nFunzione del collare e delle corna.\nSono state avanzate numerose ipotesi inerenti alle funzioni svolte dalle corna e dal vistoso collare; le due teorie principali sono il loro utilizzo nel combattimento, o il loro impiego nel corteggiamento (oggi ritenuta l'ipotesi pi\u00f9 probabile).\nInizialmente, Lull ipotizz\u00f2 che il collare avesse la funzione di punto d'ancoraggio per i muscoli della mascella per aiutare l'animale nella masticazione, permettendo l'alloggio a muscoli pi\u00f9 grandi e potenti. Questo teoria \u00e8 stata pi\u00f9 volta riproposta da diversi autori nel corso degli anni, ma studi successivi non hanno trovato prove di grandi punti d'inserzione per i muscoli sulle ossa del collare.\nIn un primo momento queste sofisticate strutture furono paragonate, rispettivamente, a un paio di lance e a una sorta di scudo, impiegati per difendersi dai predatori come \"Tyrannosaurus\". Molti resti fossili dimostrano che i \"Tyrannosaurus\" attaccavano e uccidevano i \"Triceratops\"; sono stati ritrovati molti segni di denti di tirannosauride sulle corna e sulle ossa squamosali di alcuni esemplari di \"Triceratops\"; In un esemplare di quest'ultimo, una delle due corna era stata spezzata da un morso, ma al momento della morte dell'animale il corno si trovava in uno stato di guarigione con una nuova ricrescita ossea. Dal momento che le ferite dell'esemplare di \"Triceratops\" erano in fase di guarigione, \u00e8 probabile che l'erbivoro sia sopravvissuto allo scontro con il carnivoro. Il paleontologo Peter Dodson afferma che se un \"Tyrannosaurus\" avesse attaccato un \"Triceratops\" adulto, quest'ultimo avrebbe avuto la meglio riuscendo a difendersi e anche a infliggere ferite, anche mortali, al suo aggressore grazie alle sue lunghe corna affilate. Tuttavia alcune prove dimostrano che \"Tyrannosaurus\" si sia cibato pi\u00f9 di una volta di \"Triceratops\"; ci\u00f2 \u00e8 confermato dai profondi segni di denti di tirannosauride nell'ileo e nell'osso sacro di un triceratopo.\nOltre a usare le corna per combattere i predatori, spesso \"Triceratops\" viene raffigurato in scontri intraspecifici (tra esemplari della stessa specie) incrociando le corna. Sebbene gli studi dimostrino che tale comportamento fosse attuabile, anche se in maniera diversa da quella degli attuali animali con le corna, c'\u00e8 disaccordo tra gli studiosi se questo comportamento avesse mai avuto luogo. Nonostante la presenza di scheggiature, buchi, lesioni e altri danni nei crani di \"Triceratops\" (e altri ceratopsidi) siano spesso attribuiti a danni dati dall'uso delle corna in combattimento, uno studio del 2006 non ha trovato prove di lesioni date dalla spinta di un corno che possano causare queste forme di danno (per esempio, in questo tipo di ferite non vi \u00e8 prova di infezioni o di guarigione). Tali segni, infatti, sono stati attribuiti a riassorbimento osseo non-patologico o malattie ossee sconosciute. Uno studio pi\u00f9 recente ha confrontato i tassi di incidenza delle lesioni craniche e la reazione periostale in \"Triceratops\" e in \"Centrosaurus\" dimostrando che questi, in \"Triceratops\", erano coerenti con un comportamento di lotta \"testa a testa\" utilizzando il collare come una struttura difensiva, mentre i tassi di patologia pi\u00f9 bassi in \"Centrosaurus\" sembrano indicare che tali strutture in questo genere venissero usate primariamente come strutture visive anzich\u00e9 offensive o difensive, o una forma di combattimento pi\u00f9 incentrata sul corpo che sulla testa. La frequenza delle lesioni \u00e8 risultata essere del 14% in \"Triceratops\". I ricercatori hanno anche concluso che il danno riscontrato sugli esemplari dello studio era spesso troppo localizzato per essere causato da una malattia ossea. L'esame istologico rivela che il collare di \"Triceratops\" \u00e8 composto da osso fibrolamellare che contiene fibroblasti che svolgono un ruolo critico nella guarigione delle ferite e sono in grado di depositare rapidamente l'osso durante il rimodellamento osseo.\nIl cranio di un esemplare di \"Triceratops\" \u00e8 stato rinvenuto con un buco nell'osso giugale, apparentemente una ferita da puntura sostenuta mentre l'animale era in vita, come indicato dai segni di guarigione. Il foro ha un diametro simile a quello dell'estremit\u00e0 distale di un corno di \"Triceratops\". Questa e altre apparenti ferite guarite nei crani dei ceratopsi sono state citate come prove di una competizione intraspecifica non fatale in questi dinosauri.\nIl grande collare dell'animale potrebbe aver, inoltre, un ruolo nel regolare la temperatura corporea. Una teoria simile \u00e8 stata proposta per quanto riguarda le placche di \"Stegosaurus\", sebbene questa funzione da sola non spiegherebbe la grande variazione di forme elaborate tra i diversi membri di Ceratopsidae, favorendo maggiormente la teoria che si tratti soprattutto di strutture di display sessuale.\nLa teoria del loro utilizzo come display sessuale fu proposta per la prima volta da Davitashvili, nel 1961; da allora questa teoria ha acquisito sempre credibilit\u00e0 presso i paleontologi. La prova di tale teoria sarebbe nella grande diversificazione di forme e ornamenti dei collari dei ceratopsidi, rendendo ogni specie molto distintiva. Inoltre, alcuni animali moderni che possiedono grandi corna ed elaborati ornamenti esibiscono un comportamento simile. Uno studio del 2006 sul pi\u00f9 piccolo cranio di \"Triceratops\" ritrovato, mostra che il collare e le corna erano gi\u00e0 sviluppati in et\u00e0 molto precoce; quindi tali strutture erano molto importanti per la comunicazione e il riconoscimento tra esemplari della stessa specie. Tuttavia, l'idea che queste strutture cos\u00ec esagerate venissero usate per consentire ai dinosauri di riconoscere la propria specie \u00e8 stata messa in discussione, in quanto tale funzione non esiste nelle specie moderne.\nCrescita e ontogenesi.\nNel 2006 venne pubblicato il primo ampio studio ontogenetico di \"Triceratops\", sulla rivista \"Proceedings of the Royal Society\". Lo studio, di John R. Horner e Mark Goodwin, dimostr\u00f2 che gli individui di \"Triceratops\" potevano essere divisi in quattro gruppi ontogenetici generali: neonati, giovani, subadulti e adulti. Con un numero totale di 28 teschi studiati, il pi\u00f9 giovane era lungo solo 38 centimetri (15 pollici). Secondo lo studio, 10 dei 28 teschi studiati potevano essere disposti in ordine in una serie di crescita con almeno un cranio che rappresentasse ogni classe d'et\u00e0. Ognuna delle quattro fasi di crescita mostrava caratteristiche identificative. Sono state scoperte molteplici tendenze ontogenetiche, tra cui la riduzione dimensionale degli epossidici, lo sviluppo e il riorientamento delle corna frontali e l'incavatura delle corna.\n\"Torosaurus\" come stadio di crescita di \"Triceratops\".\n\"Torosaurus\" \u00e8 un genere di ceratopside identificato per la prima volta sulla base di una coppia di crani nel 1891, due anni dopo l'identificazione di \"Triceratops\". Il genere \"Torosaurus\" ricorda molto \"Triceratops\" per et\u00e0 geologica, distribuzione, anatomia e dimensioni ed \u00e8 stato riconosciuto come un suo parente stretto. Le sue caratteristiche distintive sono un cranio allungato e la presenza di due fenestre, o buchi, nel collare. I paleontologi che studiano l'ontogenesi dei dinosauri (crescita e sviluppo degli individui nel corso della vita) nella Formazione Hell Creek, Montana, USA, hanno recentemente presentato prove del fatto che i due possano rappresentare un unico genere.\nJohn Scannella, in un articolo presentato a Bristol, Inghilterra, alla conferenza della Society of Vertebrate Paleontology (25 settembre 2009) ha riclassificato tutti gli esemplari fossili di \"Torosaurus\" come individui adulti di \"Triceratops\", che potrebbero rappresentare un singolo sesso. Jack Horner, mentore di Scannella al Bozeman Campus, Montana State University, ha osservato che i crani dei ceratopsidi sono costituiti da tessuto osseo metaplastico. Una caratteristica dell'osso metaplastico \u00e8 che si allunga e si accorcia nel tempo, estendendosi e riassorbendosi per formare nuove forme. Un esempio di questa caratteristica \u00e8 osservabile anche in quei crani gi\u00e0 identificati come \"Triceratops\", dove, dice Horner, \"l'orientamento delle corna \u00e8 all'indietro nei giovani, e in avanti negli adulti\". Circa il 50% di tutti i crani di \"Triceratops\" subadulti ha due sottili aree nel collare che corrispondono al posizionamento dei \"buchi\" nei crani di \"Torosaurus\", suggerendo che i buchi sviluppati per compensare il peso si sarebbero sviluppati solo con la crescita degli individui di \"Triceratops\" con il collare pi\u00f9 lungo. Un documento che descrive questi risultati in dettaglio venne pubblicato nel luglio 2010 da Scannella e Horner. Sostiene formalmente che \"Torosaurus\" ed il contemporaneo \"Nedoceratops\" siano sinonimi di \"Triceratops\".\nQuesta asserzione ha innescato un acceso dibattito tra i paleontologi. Andrew Farke nel 2006 aveva sottolineato che, a parte il collare, non si potevano trovare differenze sistematiche tra \"Torosaurus\" e \"Triceratops\". Ha comunque contestato la conclusione di Scannella sostenendo, nel 2011, che i cambiamenti morfologici proposti richiesti per \"invecchiare\" un \"Triceratops\" in un \"Torosaurus\" sarebbero senza precedenti tra i ceratopsidi. Tali cambiamenti includerebbero la crescita di ulteriori epoccipitali, l'inversione della struttura ossea da un adulto a un tipo immaturo e di nuovo ad un adulto, e la crescita di buchi nel collare in una fase di crescita successiva insolita per un ceratopside. Uno studio di Nicholas Longrich e Daniel Field ha analizzato 35 esemplari di entrambi gli animali, concludendo che gli individui di \"Triceratops\" troppo vecchi per essere considerati forme immature in grado di subire un'ulteriore trasformazione del collare, cos\u00ec come gli individui di \"Torosaurus\" sono troppo giovani per essere considerati adulti pienamente maturi. La sinonimia di \"Triceratops\" e \"Torosaurus\" non pu\u00f2 essere supportata, hanno affermato, senza forme intermedie pi\u00f9 convincenti di quelle inizialmente dimostrate da Scannella e Horner. Inoltre, Longrich ha affermato che l'esemplare di \"Triceratops\" di Scannella con un buco nel collare potrebbe rappresentare un individuo malato o malformato piuttosto che uno stadio di transizione tra un \"Triceratops\" immaturo e una forma di \"Torosaurus\" adulta.\nAltri generi come fasi di crescita di \"Triceratops\".\nL'opinione sulla validit\u00e0 di un genere separato per \"Nedoceratops\" \u00e8 piuttosto varia. John Scannella e Jack Horner considerarono \"Nedoceratops\" una fase di crescita intermedia tra \"Triceratops\" e \"Torosaurus\". Andrew Farke, nella sua ridescrizione del 2011 del solo cranio conosciuto dell'animale, concluse che l'esemplare rappresentava un individuo anziano del suo taxon valido, \"Nedoceratops hatcheri\". Anche Nicholas Longrich e Daniel Fields concordarono che \"Nedoceratops\" non rappresentasse una transizione tra \"Torosaurus\" e \"Triceratops\", suggerendo che i buchi sul collare fossero patologici.\nCome descritto sopra, John Scannella nel 2010 sosteneva che \"Nedoceratops\" dovesse essere considerato un sinonimo di \"Triceratops\". Andrew Farke (2011) afferm\u00f2 invece che rappresentava un genere distinto e valido. Nick Longrich fu d'accordo con Scannella su \"Nedoceratops\" e fece un ulteriore suggerimento: \"Ojoceratops\", descritto di recente, sarebbe probabilmente un sinonimo. Longrich sosteneva che i fossili di \"Ojoceratops\" fossero indistinguibili dagli esemplari di \"T. horridus\", che erano stati precedentemente attribuiti alla specie \"T. serratus\", ora considerata non valida.\nLongrich osserv\u00f2 che un altro genere appena descritto, \"Tatankaceratops\", mostrava uno strano mix di caratteristiche presenti sia negli esemplari adulti sia giovani di \"Triceratops\". Piuttosto che rappresentare un genere distinto, \"Tatankaceratops\" potrebbe facilmente rappresentare un \"Triceratops\" nano o un individuo con un disturbo dello sviluppo che ha causato l'interruzione precoce della crescita.\nPaleoecologia.\n\"Triceratops\" visse nel Cretaceo superiore del Nord America, e i suoi fossili sono stati ritrovati in varie formazioni geologiche, come la Formazione Evanston, Formazione Scollard, Formazione Laramie, Formazione Lance, Formazione Denver e Formazione Hell Creek. Queste formazioni fossili risalgono all'evento di estinzione di massa del Cretaceo-Paleogene, che \u00e8 stato datato a 65 milioni di anni fa. Molti animali e piante sono stati ritrovati in queste formazioni, principalmente dalle formazioni Lance e Hell Creek. \"Triceratops\" fu uno degli ultimi generi di ceratopo ad apparire prima della fine del Mesozoico. Negli stessi luoghi sono stati ritrovati anche \"Torosaurus\" e \"Leptoceratops\", sebbene i loro resti siano molto pi\u00f9 rari.\nI teropodi di queste formazioni includono generi di tirannosauridi, ornitomimidi, troodontidi, aviali, caenagnatidi, e dromeosauridi. \"Acheroraptor\" e \"Dakotaraptor\" sono dromeosauridi della formazione Hell Creek, insieme ad altri resti di dromaeosauri indeterminati, ed una miriade di denti isolati, precedentemente riferiti a \"Dromaeosaurus\" e \"Saurornitholestes\", che in seguito sono stati attribuiti ad \"Acheroraptor\". Il predatore dominante dell'ecosistema era il tirannosauride \"Tyrannosaurus\". Tra gli ornitomimidi sono presenti i generi \"Struthiomimus\" e \"Ornithomimus\"; un ulteriore taxon non descritto soprannominato \"Orcomimus\" potrebbe rappresentare un nuovo ornitomimide dalla formazione. I troodontidi sono rappresentati solo dai generi \"Pectinodon\" e \"Paronychodon\" nella formazione Hell Creek; con una possibile specie di \"Troodon\" dalla formazione Lance. Una specie di celurosauro \u00e8 conosciuta da entrambe le formazioni, \"Richardoestesia\". Solo tre oviraptorosauri provengono dalla formazione Hell Creek: \"Anzu\", \"Leptorhynchos\" e una specie di grandi dimensioni di caenagnatide, molto simile a \"Gigantoraptor\", dal Sud Dakota, di cui per\u00f2 si conoscono solo impronte. Gli aviali noti dalla formazione sono \"Avisaurus\", varie specie di \"Brodavis\", e diverse altre specie di esperornitiformi, nonch\u00e9 diverse specie di veri uccelli, tra cui \"Cimolopteryx\".\nAnche gli ornitischi sono abbondanti nelle formazioni Scollard Lance, Laramie, Lance, Denver e Hell Creek. I principali gruppi di ornithischi sono anchilosauri, ornitopodi, ceratopsi e pachicefalosauri. Sono noti tre taxa di anchilosauri, \"Ankylosaurus\", \"Denversaurus\" e forse una specie di \"Edmontonia\" o un genere non descritto. Numerosi generi di ceratopsi sono noti dalla formazione oltre a \"Triceratops\", tra cui il leptoceratopside \"Leptoceratops\" e i casmosaurini \"Torosaurus\", \"Nedoceratops\" e \"Tatankaceratops\". Gli ornitopodi sono tra i componenti pi\u00f9 comuni nella formazione Hell Creek, e sono noti da diverse specie, tra cui l'ornitopode basale \"Thescelosaurus\" e l\"adrosauride \"Edmontosaurus\", ed una possibile specie di \"Parasaurolophus\". Diversi pachicefalosauri sono stati ritrovati nella formazione Hell Creek e in formazioni simili. Tra questi ci sono i pachicefalosauridi pi\u00f9 derivati \"Stygimoloch\", \"Dracorex\", \"Pachycephalosaurus\" (i primi due potrebbero in realt\u00e0 essere forme giovani di \"Pachycephalosaurus\"), \"Sphaerotholus\", ed un esemplare non descritto dal Nord Dakota.\nSono noti anche diversi mammiferi nella formazione di Hell Creek. I gruppi rappresentati includono multitubercolati, Metatheria ed Eutheria. I multituberculati includono \"Paracimexomys\", i cimolomidi \"Paressonodon\", \"Meniscoessus\", \"Essonodon\", \"Cimolomys\", \"Cimolodon\" e \"Cimexomys\"; e i neoplagiaulacidi \"Mesodma\" e \"Neoplagiaulax\". Gli alfadontidi comprendono \"Alphadon\", \"Protalphodon\" e \"Turgidodon\", i pediomidi \"Pediomys\", \"Protolambda\" e \"Leptalestes\", lo stagodontide \"Didelphodon\", il deltateridiide \"Nanocuris\", l\"erpetotheriide \"Nortedelphys\", e il glasbiide \"Glasbius\". Sono noti anche alcuni eutheri, rappresentati da \"Alostera\", \"Protungulatum\", i cimolestidi \"Cimolestes\" e \"Batodon\", i gipsonictopside \"Gypsonictops\" e il possibile nittiteriide \"Paranyctoides\".\nNella cultura di massa.\nL'aspetto distintivo del \"Triceratops\", oltre all'eccezionale numero di ritrovamenti fossili, lo ha reso uno dei dinosauri pi\u00f9 famosi al mondo. \"Triceratops\" \u00e8, inoltre, il fossile ufficiale dello stato del Dakota del Sud, ed il dinosauro ufficiale dello stato del Wyoming. Nel 1942, Charles R. Knight dipinse un murale che incorporava uno scontro tra un \"Tyrannosaurus\" ed un \"Triceratops\" nel Field Museum of Natural History della National Geographic Society, stabilendoli nell'immaginario popolare come nemici naturali. Il paleontologo Bob Bakker, sull'immaginaria rivalit\u00e0 tra \"Tyrannosaurus\" e \"Triceratops\", afferm\u00f2 \"Nessun matchup tra predatore e preda \u00e8 mai stato pi\u00f9 drammatico. \u00c8 in qualche modo giusto che questi due antagonisti massicci abbiano vissuto la loro belligeranza co-evolutiva attraverso gli ultimi giorni, nell'ultima epoca della Age of Dinosaurs\".\nPer via della sua notoriet\u00e0 il \"Triceratops\" \u00e8 stato ritratto in vari media, tra cui film, cartoni, libri, fumetti e altre opere. \u00c8 anche spesso considerato il secondo dinosauro pi\u00f9 famoso al mondo, dopo il \"Tyrannosaurus\". Nella saga cinematografica di \"Jurassic Park\", il \"Triceratops\" ha una presenza maggiore nel primo film, dove un esemplare femmina, accasciatasi a terra perch\u00e9 malata dopo aver mangiato delle piante tossiche, viene trovata dai protagonisti durante il loro giro turistico su Isla Nublar. In seguito esso comparir\u00e0 come presenza costante in tutti gli altri film della saga e nei giochi ad essa collegata, sebbene solo come cameo o come creatura di sfondo.\nAltro personaggio iconico \u00e8 quello di Tricky (\"Cera\" in originale), uno dei personaggi principali della saga \"Alla ricerca della Valle Incantata\", una cucciola di \"Triceratops\"; all'interno della saga i \"Triceratops\" vengono chiamati \"Tricorni\".\nSasaki, personaggio del manga e anime \"One Piece\", ha la capacit\u00e0 di trasformarsi in un \"Triceratops\" grazie ai poteri del suo frutto del diavolo."}
{"id": "262107", "revid": "125144492", "url": "https://it.wikipedia.org/wiki?curid=262107", "title": "AnsaldoBreda", "text": "AnsaldoBreda S.p.A. era una societ\u00e0 italiana che operava nel settore della costruzione di veicoli ferroviari, nata dalla fusione di Ansaldo Trasporti con la Breda Costruzioni Ferroviarie (BCF).\nLa societ\u00e0 fu costituita nel 2001 dal gruppo Finmeccanica, che nel 2015 ha ceduto il ramo di azienda ferroviario alla giapponese Hitachi\nStoria.\nAl fine di realizzare uno dei pi\u00f9 grandi poli europei nell'ambito della costruzione di mezzi e apparecchiature ferroviarie, il gruppo Finmeccanica all'alba degli anni duemila decise di attuare la fusione tra le sue due controllate Ansaldo Trasporti (ex azienda rilevata dal Gruppo Ansaldo, specializzata negli azionamenti dei veicoli e delle apparecchiature elettriche di bordo) e Breda Costruzioni Ferroviarie (erede delle ex Sezione I \"Elettromeccanica e Locomotive\" e ex Sezione II \"Ferroviaria\" della Societ\u00e0 Italiana Ernesto Breda e delle ex Officine San Giorgio di Pistoia).\nA maggio 2007 viene registrato un picco di ordinativi per le vetture delle metropolitane di Boston, Los Angeles, Atlanta e Madrid, i tram di San Francisco e Lille, e, in Italia, Milano, Trieste e Firenze.\nCiononostante, la principale commessa con la compagnia ferroviaria danese DSB, per la fornitura di 83 treni diesel, nel 2000 fu pianificata con sei anni di ritardo e poi annullata dal committente, poich\u00e9 i treni non rispondevano pi\u00f9 alle sue specifiche tecniche. Finmeccanica raggiunse un accordo extragiudiziale per il pagamento di 411 milioni di dollari a DSB, senza contropartita industriale. Lo stesso anno si aggiudic\u00f2 a Los Angeles una commessa per 100 nuovi treni del valore di 300 milioni di dollari.\nDopo anni di difficolt\u00e0 economiche e gestionali, nel novembre 2015 la capogruppo Leonardo (erede della Finmeccanica) ha completato la cessione del ramo di azienda di AnsaldoBreda ai giapponesi di Hitachi, nell'ambito di un accordo, comprendente anche il 40% di Ansaldo STS, dal valore complessivo di 791 milioni di euro; unici rami rimasti a Leonardo, sono alcune attivit\u00e0 di revamping e contratti residuali, condotte sempre come AnsaldoBreda.\nAnsaldoBreda fece parte del Consorzio AnsaldoBreda-Bombardier (Ora consorzio Hitachi-Alstom) che ha costruito gli ETR 1000, elettrotreni capaci di raggiungere i 360 km/h su linee di alt\u00e0 velocit\u00e0. \nHitachi Rail Italy.\nHitachi Rail Italy S.p.A. nasce all'interno del gruppo Hitachi Rail Europe appositamente per rilanciare le attivit\u00e0 dell'ex AnsaldoBreda.\nL'operazione \u00e8 avvenuta il 2 novembre 2015 per 30 milioni di euro: dopo circa un secolo di storia, vengono ceduti gli assetti a favore di Hitachi, ritenuta strategicamente pi\u00f9 adeguata per competere sui mercati globali.\nSettori di attivit\u00e0.\nVeicoli Tramviari.\nNel settore tranviario AnsaldoBreda proponeva un veicolo modulare denominato \"Sirio\", fornito a diverse citt\u00e0 in Cina, Grecia, Italia, Turchia e Svezia, personalizzabile sia dal punto di vista tecnico-meccanico, che degli allestimenti interni, secondo le esigenze di utilizzo delle compagnie di trasporto.\nMetropolitane.\nPer tale comparto era proposta sia una piattaforma standard (metropolitana driverless AnsaldoBreda) priva di cabine per impianti a guida automatica, da cui furono derivati veicoli forniti alla metropolitana di Copenaghen, Brescia, Riyad, Roma con Linea C, Milano con Linea M5, Salonicco e Metropolitana di Taipei, sia veicoli realizzati su specifica dei clienti quali i treni \"Meneghino\" e \"Leonardo\" per le metropolitane di Milano, Fortaleza, Miami, Madrid, Lima e Los Angeles.\nVeicoli ferroviari.\nNel campo delle locomotive l'unico prodotto Ansaldobreda fu la E.403, derivata dal progetto della E.402B prodotta in ventiquattro esemplari per la sola Trenitalia e omologata unicamente per la circolazione in Italia, nonostante la possibilit\u00e0 teorica di circolare in altri paesi europei.\nPi\u00f9 articolata la produzione di convogli passeggeri per la lunga percorrenza e per i servizi regionali.\nLa presenza sui mercati esteri, avviata con alcune realizzazioni nel settore dei tram e delle metropolitane, non ebbe altrettanto successo con veicoli ferroviari, dando vita ad alcune forniture caratterizzate da problemi con i committenti.\nTreni a lunga percorrenza.\nGrazie a una collaborazione con Bombardier Transportation Italy l'azienda ha contribuito alla produzione di cinquanta treni ad alta velocit\u00e0 basati sulla piattaforma \"Bombardier Zefiro\" destinati a Trenitalia, che li ha immessi in servizio con il marchio commerciale Frecciarossa 1000. La consegna \u00e8 stata avviata nel 2015.\nUna precedente commessa basata sulla propria piattaforma V250 per la fornitura di diciannove treni ad alta velocit\u00e0 destinati alle ferrovie dei Paesi Bassi e del Belgio, la cui consegna inizi\u00f2 nel 2012 con diversi anni di ritardo rispetto al previsto, si concluse con la restituzione da parte dei committenti. In seguito al passaggio a Hitachi Rail Italy tali treni rimasero di propriet\u00e0 di Finmeccanica (poi Leonardo-Finmeccanica).\nUn'altra significativa commessa per i mercati esteri fu rappresentata dalla costruzione dei treni articolati a trazione Diesel IC4 e IC2 per le Ferrovie statali danesi. Caratterizzati dal design Pininfarina; anche per tali convogli si riscontrarono significativi problemi in fase di fornitura.\nTreni Alta Velocit\u00e0: ETR700.\nNel giugno del 2019 inizia il servizio commerciale del nuovo Frecciargento, consegnato a Trenitalia da AnsaldoBreda. Il veicolo in questione \u00e8 l'ETR700, ottenuto dal riutilizzo degli AnsaldoBreda V250, la cui flotta rimase in giacenza ad AnsaldoBreda, presso lo stabilimento di Pistoia, in attesa di un nuovo acquirente, a seguito alla cessione del 2015.\nTreni Regionali.\nDerivati dal progetto di Treno Alta Frequentazione (TAF) ereditato dalle gestioni precedenti, AnsaldoBreda cur\u00f2 nel 2007 la fornitura dei treni a due piani Z2M per le ferrovie del Marocco (ONCF). Un'evoluzione di tale progetto port\u00f2 alla progettazione dei cosiddetti \"TSR\" costruiti in pi\u00f9 di cento esemplari a partire dal 2006 per i servizi regionali e vicinali della Lombardia. Come avvenuto per altre forniture ferroviarie anche i TSR hanno presentato sin dall'inizio alcune criticit\u00e0 poi parzialmente risolte.\nNel 2008 fu avviata la consegna degli elettrotreni ETR 200 per l'esercizio sulla Ferrovia Circumvesuviana.\nSempre per i servizi regionali, nonch\u00e9 per quelli a pi\u00f9 lunga percorrenza, venne acquisito e rielaborato il progetto delle carrozze Vivalto, dando origine alla versione \"CDPTR-Carrozza Doppio Piano Trasporto Regionale\", fornita ad alcune imprese ferroviarie italiane con forniture iniziate nel 2012.\nAttivit\u00e0 di Revamping.\nAnsaldoBreda cura tuttora interventi di ristrutturazione generale (\"Revamping\") sul materiale rotabile, ammodernamento e manutenzione ordinaria.\nImpianti di produzione.\nLe sedi operative di AnsaldoBreda in Italia sono costituite dagli stabilimenti di Pistoia (ex Breda Costruzioni Ferroviarie), Napoli (ex Ansaldo Trasporti) e Reggio Calabria (ex impianto OMECA)."}
{"id": "262108", "revid": "1784938", "url": "https://it.wikipedia.org/wiki?curid=262108", "title": "Luigi XVII di Francia", "text": "Dalla morte del padre nel 1793, fu considerato re di Francia e di Navarra col nome di Luigi XVII dai monarchici francesi e dalle corti europee, anche se di fatto si trovava ancora imprigionato dai repubblicani. Tale fu questa considerazione, che lo zio assunse successivamente il nome di Luigi XVIII. Non regn\u00f2 mai effettivamente n\u00e9 venne mai incoronato ufficialmente. Mor\u00ec all'et\u00e0 di dieci anni, nel 1795, a causa delle dure condizioni di prigionia cui era stato sottoposto per oltre due anni.\nBiografia.\nNascita e battesimo.\nLuigi Carlo di Francia nacque nel 1785 alla reggia di Versailles, terzo figlio (secondo maschio) di Luigi XVI, re di Francia, e dell'arciduchessa Maria Antonietta d'Austria, sua moglie. Suo padre era figlio del Delfino di Francia, Luigi Ferdinando di Borbone-Francia, ed era nipote di re Luigi XV, mentre sua madre era figlia dell'imperatrice Maria Teresa d'Austria, nonch\u00e9 sorella degli imperatori Giuseppe II e Leopoldo II del Sacro Romano Impero.\nAlla nascita ottenne il titolo di cortesia e l'appannaggio di duca di Normandia. Venne battezzato lo stesso giorno della sua nascita nella cappella del castello di Versailles da Louis Ren\u00e9 \u00c9douard de Rohan, grande elemosiniere di Francia, alla presenza di Honor\u00e9 Nicolas Brocquevielle, parroco della chiesa di Notre-Dame di Versailles: suo padrino fu Luigi Stanislao Saverio di Borbone-Francia, futuro Luigi XVIII, mentre sua madrina fu Maria Carolina d'Asburgo-Lorena, regina delle Due Sicilie, rappresentata in loco da Elisabetta, sorella di suo padre.\nGi\u00e0 quando si seppe che sua madre la regina era rimasta incinta, malelingue iniziarono a dire che il bambino non era figlio del sovrano, bens\u00ec di Hans Axel von Fersen, aristocratico svedese e presunto amante della regina di Francia, mentre altri fecero notare a nascita avvenuta l'evidente somiglianza che il piccolo aveva con il conte di Artois, fratello del re, fatto che avrebbe al contrario confermato la paternit\u00e0 di casa Borbone. Da allora iniziarono comunque a circolare una serie di \"pamphlet\" contro Maria Antonietta e contro la legittimit\u00e0 della successione al trono, rafforzando le posizioni politiche del conte di Provenza e del conte di Artois, che vennero da alcune fazioni dichiarati legittimi successori di Luigi XV al posto del giovane principe.\nInfanzia.\nVivace e in salute \u2013 a differenza del fratello maggiore, il delfino Luigi Giuseppe, affetto da tubercolosi ossea \u2013 Luigi Carlo fu molto amato dalla madre, che lo soprannomin\u00f2 \u00abmon chou d'amour\u00bb. In quanto secondogenito, ad ogni modo, il giovane Luigi non venne preparato per la successione al trono n\u00e9 venne per lui disposta un'educazione improntata a questo scopo, almeno agli albori della sua vita. Al suo servizio si trovava un gruppo di persone deputate alla sua cura: la marchesa de Tourzel fu sua governante, mentre Jean-Baptiste Cl\u00e9ry fu suo valletto. La figura che pi\u00f9 di ogni altre ebbe un ruolo rilevante nell'infanzia e nella prima giovinezza del Delfino fu la sua balia, Agathe de Rambaud, di cui lo storico Alain Decaux disse:\nAlla reggia di Versailles, dove visse i primi anni in spensieratezza, data la sua naturale passione per il giardinaggio, il giovane Delfino ottenne che gli fosse predisposto un piccolo orto personale presso la terrazza a sud, dove si dilettava in particolare nella coltivazione di fiori.\nAlla morte del fratello maggiore, avvenuta il 4 giugno 1789, Luigi Carlo divenne il nuovo Delfino di Francia. Gli anni della sua infanzia furono segnati dai molti eventi che coinvolsero la famiglia reale negli anni della Rivoluzione francese: nell'ottobre del 1789 lasci\u00f2 la reggia di Versailles, dov'era nato e cresciuto, per trasferirsi nel vecchio palazzo delle Tuileries, dove visse con la sua famiglia sino all'agosto del 1792. Era ovviamente presente alla tentata fuga della famiglia reale, nel giugno del 1791, bloccata dai rivoluzionari a Varennes.\nPrigionia al Tempio.\nSuccessione disputata e testimonianza contro Maria Antonietta.\nIl 10 agosto del 1792, un mese prima dell'abolizione della monarchia, Luigi Carlo venne trasferito insieme alla sua famiglia dapprima al convento dei Foglianti di \"Rue Saint-Honor\u00e9\" e dal 12 agosto nella prigione della Torre del Tempio, un antico edificio medievale costruito dai Templari, mentre Luigi XVI venne separato dal resto dei componenti per essere processato nel dicembre di quello stesso anno. Dopo la morte del padre, ghigliottinato il 21 gennaio 1793, il Delfino fu riconosciuto dai monarchici espatriati come nuovo re, con il nome di Luigi XVII. Il conte di Provenza (futuro Luigi XVIII), fratello del defunto monarca, che si trovava all'epoca in Germania dove era fuggito dopo la rivoluzione, si autoproclam\u00f2 reggente per il nipote, riconoscendolo sovrano col nome di Luigi XVII e iniziando con altri aristocratici, come il cavaliere de Jarjayes, il barone Jean-Pierre de Batz e la britannica lady Charlotte Atkyns a progettare un metodo per far evadere il giovane principe dalla prigionia. In nome di Luigi XVII ag\u00ec il fronte monarchico durante l'assedio di Tolone del maggio-dicembre del 1793, segno che la sua figura continuava ad avere una rilevanza importante per i filo-monarchici. Per maggiore sicurezza, quindi, il 3 luglio dello stesso anno, il bambino fu separato a sua volta dalla madre per essere affidato alle cure di Antoine Simon, un ciabattino analfabeta, con lo scopo di educarlo da repubblicano.\nIl ciabattino era un rivoluzionario giacobino, cui fu assegnato il compito di plagiare il bambino e condurlo a rappresentare l'elemento finale della decadenza della monarchia francese, cos\u00ec che potesse divenire inviso persino all'aristocrazia: gli ambasciatori britannico e spagnolo riportarono ai rispettivi sovrani dei racconti avuti dai loro informatori, secondo i quali il bambino sarebbe stato stuprato da delle prostitute con l'intento di infettarlo con malattie veneree e gettare ulteriore discredito sulla regina. Malgrado questo, altre testimonianze riportano come Simon fosse invece pieno di cure premurose nei confronti del giovane principe, che comunque aveva (a detta di sua sorella Maria Teresa) imparato molte canzoni rivoluzionarie dell'epoca. Il vero obiettivo della prigionia di Luigi XVII e della sua mancata uccisione da parte dei rivoluzionari rimaneva infatti quello di colpire sua madre Maria Antonietta e in tutti i modi i rivoluzionari cercarono di convincerlo a testimoniare contro la madre al suo processo per alto tradimento, anche con la forza. Il 6 ottobre, Luigi Carlo venne costretto a firmare una falsa dichiarazione in cui di suo pugno accusava la madre e la zia, Madame \u00c9lisabeth, di averlo iniziato a pratiche masturbatorie e incestuose. \nL'autore Philippe Delorme riporta che Luigi Carlo, giocando si era procurato un rigonfiamento al testicolo sinistro, per cui la regina gli aveva dovuto mettere dell'unguento prescritto dal medico, e su questo resoconto H\u00e9bert invent\u00f2 poi l'accusa di incesto.\nAl processo l'accusa, presentata da Jacques-Ren\u00e9 H\u00e9bert, dest\u00f2 grande scalpore tra il pubblico: la regina Maria Antonietta si difese con dignit\u00e0, lasciando intendere che suo figlio era stato evidentemente costretto a rendere quelle dichiarazioni e facendo appello alle madri presenti in aula e ottenendo il sostegno delle popolane, inizialmente venute per offenderla.\nMalattia del Principe e possibile candidatura al trono.\nTuttavia, l'utilit\u00e0 del bambino venne dimenticata dopo la morte di Maria Antonietta, ritenuta colpevole e ghigliottinata infine il 16 ottobre del 1793. Simons, il suo tutore, lasci\u00f2 la Torre del Tempio il 19 gennaio 1794 e il bambino fu visitato da un medico e dichiarato in ottima salute. Due giorni dopo, ad ogni modo, la camera dove era tenuto Luigi Carlo nel Tempio venne blindata, lasciando aperta soltanto una piccola fessura nella porta per passare il cibo al prigioniero; tutti si disinteressarono delle sue condizioni di vita e di salute. La prigionia in quel luogo malsano gli provoc\u00f2 una forte febbre che, unita alla malnutrizione patita e all'impossibilit\u00e0 di difendersi dai parassiti, minarono irreversibilmente la salute del bambino.\nRobespierre si rec\u00f2 in visita a sua sorella Maria Teresa l'11 maggio di quell'anno, ma nessuno os\u00f2 entrare nella stanza dove era tenuto il principe per i successivi sei mesi e cio\u00e8 sino a quando Barras non lo visit\u00f2 il 9 termidoro (27 luglio 1794), descrivendo le sofferenze del fanciullo, ma concludendo che al momento non vi era una soluzione alternativa per tenere in prigionia l'ex principe, e dispose pertanto di farlo perlomeno lavare e rivestire con abiti puliti. Anche la stanza dove era tenuto prigioniero venne fatta pulire e il principe ricevette la visita di Jean Jacques Christophe Laurent (1770\u20131807), un creolo vicino a Josephine de Beauharnais, che venne posto al suo servizio sino al 19 dicembre 1794, quando ricevette la visita di tre commissari della Commissione di Sicurezza Generale - Jean Baptiste Harmand de la Meuse, Jean Baptiste Charles Mathieu e Jean Reverchon \u2014, i quali ad ogni modo non riportarono nulla di questo incontro.\nDopo la morte di Robespierre, furono del resto proprio personaggi come Barras a cercare per primi di normalizzare la tremenda piega che la Rivoluzione francese aveva preso col periodo del Terrore, riportando lo stato ad una sorta di normalit\u00e0, pur nel necessario mutamento delle cose rispetto all\"ancien r\u00e9gime\". Si rendeva infatti necessaria una pace con i paesi limitrofi, che erano insorti in un'unica coalizione contro la Francia dopo l'esecuzione di Luigi XVI e alcuni di essi, tra cui ad esempio la Spagna, ponevano tra i termini del cessate il fuoco anche la liberazione e la messa in sicurezza del Delfino. I primi passi in questa direzione si iniziarono a prendere con la liberazione della sorella di Luigi XVII, Maria Teresa, che venne liberata dal Tempio e di certo si sa che i dirigenti repubblicani francesi avviarono delle trattative segrete con i monarchici per la liberazione di Luigi XVII, in modo da garantirgli condizioni di vita tollerabili e un'istruzione adeguata. Ci\u00f2 che si oppose alla liberazione di Luigi XVII fu probabilmente la sua giovane et\u00e0: in caso di proclamazione di una monarchia costituzionale, avrebbe necessitato di un reggente da trovarsi in un membro della famiglia Borbone, nessuno dei quali era favorevole ad accogliere uno status cos\u00ec mutato delle cose rispetto al governo di Luigi XVI. Dopo la reazione termidoriana, crebbe il movimento di sostegno verso il giovane re titolare, ad esempio vi erano i Moscardini, giovani monarchici alla moda, spesso armati, i quali portavano 17 bottoni di perla sull'abito in onore di Luigi XVII.\nMorte del Delfino.\nLaurent venne sostituito da \u00c9tienne Lasne il 31 marzo 1795 quale nuovo tutore per il bambino. Nel maggio di quello stesso anno il prigioniero per\u00f2 inizi\u00f2 ad apparire molto malato e venne chiamato a visitarlo il dottor Pierre Joseph Desault, il quale lo aveva gi\u00e0 visitato diversi mesi prima. Desault, ad ogni modo, mor\u00ec improvvisamente (forse avvelenato) il 1\u00ba giugno e venne sostituito nel suo incarico dai medici Philippe-Jean Pelletan e Jean-Baptiste Dumangin. I due medici conclusero che l'ex principe appariva talmente malato che ogni altra cura sarebbe risultata inutile. Luigi Carlo mor\u00ec l'8 giugno 1795 a causa della sua salute ormai compromessa. Il giorno successivo il dottor Pelletan comp\u00ec l'autopsia sul corpo del giovane, concludendone che il principe era morto di infezione scrofolosa, da tempo infestante, associata ad una tubercolosi sopraggiunta in seguito. L'atto di morte di Luigi XVII venne redatto il 12 giugno 1795 (24 pratile dell'anno II secondo il Calendario rivoluzionario francese). L'originale del documento and\u00f2 disperso durante l'incendio della Comune nel 1871, ma l'atto era gi\u00e0 stato ricopiato da un archivista e l'esemplare attualmente esistente si trova presso gli \"Archives nationales\":\nIl giorno 10 giugno il corpo del principe venne sepolto nel cimitero di Sainte-Marguerite, in una tomba senza nome, anche se molti sostennero che non fosse mai stato sepolto l\u00ec. Ad oggi i suoi resti risultano dispersi, verosimilmente nelle catacombe di Parigi.\nSebbene la maggior parte degli autori sull'argomento abbiano in seguito riportato che la sepoltura del principe si fosse svolta in gran segreto e senza particolari cerimonie, Jeanne Louise Henriette Campan, prima cameriera della defunta Maria Antonietta, scrisse nel suo diario:\nCuore del Principe.\nIl medico legale che accert\u00f2 le cause della morte del giovane Delfino, ad ogni modo, riusc\u00ec a portare illegalmente fuori dalla prigione il cuore del piccolo principe con l'intento di lucrarvi. Con la Restaurazione borbonica, il medico tent\u00f2 di rivendere la reliquia dapprima a Luigi XVIII e poi a Carlo X, ma entrambi si rifiutarono di riconoscere in quello il cuore del loro nipote. Il cuore venne quindi rubato da uno degli studenti di Pelletan, il quale successivamente confess\u00f2 il furto sul suo letto di morte e chiese alla moglie di restituirlo ai Pelletan. Dopo la morte del ladro, invece, la moglie decise di donare il cuore all'arcivescovo di Parigi, Hyacinthe-Louis de Qu\u00e9len, che lo conserv\u00f2 nell'arcivescovado sino alla rivoluzione del 1830. Quando la cattedrale venne saccheggiata, il cuore pass\u00f2 di mano in mano sino a giungere in Spagna, dove nel 1895 Carlo, duca di Madrid e nipote dell'arciduchessa Maria Teresa d'Asburgo-Este (1817\u20131886), lo ricevette ufficialmente per mano di Paul Cottin, cugino del donatore Edouard Dumont. Il cuore venne quindi trasferito al castello di Frohsdorf, presso Vienna, in Austria. Nel 1909, Jaime, duca di Madrid, figlio di Carlo, eredit\u00f2 la reliquia e dopo di lui questa pass\u00f2 a sua sorella Beatriz, principessa Massimo, e infine nel 1938 pervenne all'infanta Maria das Neves del Portogallo, regina consorte titolare di Spagna, Francia e Navarra. Il cuore ormai pietrificato di Luigi torn\u00f2 a Parigi soltanto nel 1975, venendo finalmente posto nella basilica di Saint-Denis.\nNel 2000 la reliquia del cuore di Luigi XVII, da sempre considerata autentica dai monarchici, fu oggetto di accurate analisi del DNA al fine di stabilirne l'autenticit\u00e0 o meno: il professor Jean-Jacques Cassiman dell'Universit\u00e0 Cattolica di Lovanio in Belgio e il dottor Bernd Brinkmann dell'Universit\u00e0 di M\u00fcnster in Germania compirono delle analisi sul presunto cuore di Luigi XVII, comparandone il DNA con quello dei capelli conservati di Maria Antonietta, sua madre, delle sue zie Maria Giovanna Gabriella e Maria Giuseppina, oltre che di sua nonna Maria Teresa, dimostrandone una parentela diretta per via matrilineare. Per comprovare senza dubbi l'autenticit\u00e0 del reperto, per\u00f2, era necessario comprovare una parentela con Luigi XVI e i suoi antenati re di Francia: il cuore del giovane principe, a differenza di quello degli altri sovrani, appare molto meglio conservato perch\u00e9 non aveva subito il classico trattamento d'imbalsamazione (uso di erbe aromatiche e conservazione in appositi vasi di piombo), ma era stato conservato da Pelletan semplicemente in una bottiglia d'alcool come una volgare curiosit\u00e0 anatomica. Il suo DNA \u00e8 stato dunque confrontato con quello di altre persone con lui imparentate e con quello degli attuali discendenti dei Borboni.\nTeoria della fuga e i \"falsi Delfini\".\nIl mistero che circond\u00f2 la morte di Luigi XVII contribu\u00ec alla comparsa di numerosi \"falsi delfini\" gi\u00e0 all'inizio dell'Ottocento. Si and\u00f2 infatti diffondendo la leggenda che Luigi Carlo (cosa sostenuta anche da Fran\u00e7ois-Ren\u00e9 de Chateaubriand) fosse stato liberato dalla prigione e al suo posto fosse stato messo un bambino muto, non in grado quindi di difendersi a parole e facilmente spacciabile per il figlio dell'ex sovrano. Altri ancora, come il romanziere francese Jean-Joseph Regnault-Warin, nel suo \"Le Cimeti\u00e8re de la Madeleine\" pubblicato nel 1800, sostennero una teoria ancora pi\u00f9 strabiliante: secondo la trama esposta nel romanzo, un gruppo di monarchici, inviati dai generali Fran\u00e7ois Athanase Charette de La Contrie e Louis de Frott\u00e9, riusc\u00ec ad irrompere nella torre con un trucco e a sostituire il giovane principe con un orfanello riempito di oppio, che venne lasciato a prendere il posto del vero Delfino. Quest'ultimo, nascosto all'interno di un \"cavallo di legno\" in miniatura che il gruppo si era portato con la scusa di farne dono all'illustre imprigionato, venne liberato dalla prigione. Gli storici o scrittori di questo genere si divisero dunque in due fazioni: gli \"evasionisti\" (ovvero coloro che optavano per un'evasione riuscita che port\u00f2 Luigi XVII fuori di prigione) e i \"sopravvissutisti\" (ovvero coloro che ritenevano che Luigi XVII fosse stato effettivamente poi liberato dai repubblicani).\nQueste voci vennero favorite anche dal fatto che, nel corso delle riesumazioni dei resti delle persone sepolte nel cimitero di Sainte-Marguerite nel 1846 e poi nel 1894, vennero ritrovati i resti di un bambino con tracce di un'autopsia, di altezza pari a 1,63 m., mentre altri esperti dissero che il cadavere apparteneva ad un ragazzo di et\u00e0 superiore ai sedici anni e di morfologia diversa da quella di Luigi XVII.\nMolti dei mistificatori che si spacciavano per il redivivo principe di Francia erano avventurieri alla ricerca di un appannaggio reale per vivere di rendita e uno di questi fu addirittura incontrato anche da Silvio Pellico, durante il suo periodo di prigionia nelle carceri di Milano. Tra i casi pi\u00f9 celebri di supposti delfini citiamo l'ufficiale di marina e architetto francese Pierre Beno\u00eet (attivo a Buenos Aires), un certo H\u00e9bert noto con il nome di \"Barone di Richemont\", il francese Jean-Marie Hervagault, l'orologiaio prussiano Karl-Wilhelm Naundorff (ca. 1787-1845), il ciabattino francese Mathurin Bruneau, il pastore irochese Eli\u00e9zer Williams, il musicista inglese Augustus Meves, il celebre naturalista John James Audubon e persino Louis Pierre Louvel, assassino del cugino di Luigi XVI, Carlo di Borbone-Francia (1778-1820). \nTra questi, Karl Naundorff fu il pi\u00f9 tenace. Cambi\u00f2 il suo cognome in Bourbon, fece incidere sulla propria tomba \"Qui riposa Charles-Louis de Bourbon, Duca di Normandia, (Luigi XVII), meglio conosciuto con i nomi di Charles-Guillaume Naundorff, nato al castello di Versailles, in Francia, il 27 marzo 1785 (...) marito di Madame la Duchessa di Normandia, nata Johanna Einert, residente a Delft\". Il suo certificato di morte fu a nome \"Carlo Luigi di Borbone\". I suoi discendenti tuttora rivendicano l'appartenenza alla famiglia Borbone-Francia, basandosi su un controverso test del DNA del 2014, sostenendo che il cuore sepolto a Saint-Denis, ritenuto autentico vista la presenza del DNA matrilineare di Maria Antonietta d'Asburgo-Lorena, sia quello del fratello maggiore di Luigi XVII, morto nel 1789. Secondo i Naundorff, il cromosoma Y del loro antenato conterrebbe il DNA patrilineare dei Borbone, ma pochi storici prestano fede a questa affermazione.\nLa storia misteriosa del giovane Luigi XVII interess\u00f2 autori come G. Lenotre, Andr\u00e9 Castelot, Alain Decaux, Georges Bordonove e Jacques Soppelsa che scrissero romanzi e \"pi\u00e9ces\" teatrali ispirate alle sue vicende.\nSuccessione.\nDopo la caduta di Napoleone I nel 1814, sal\u00ec sul trono di Francia lo zio di Luigi XVII (fratello di Luigi XVI) col nome di Luigi XVIII. Questa scelta rispose alla tipica nozione che vedeva l'ascesa immediata del Delfino a sovrano di Francia dopo la morte del padre, essendo quindi naturale che il suo successore ne continuasse la numerazione. Questa continuit\u00e0 al trono di Francia dove i Borbone erano stati in grado di ritornare anche dopo la rivoluzione, di fatto, disconosceva sia il governo repubblicano sia il Primo impero francese napoleonico, immaginando dunque un'ideale continuit\u00e0 tra il governo dell\"ancien r\u00e9gime\" e il governo della Restaurazione\nTra le prime disposizioni di Luigi XVIII, oltre a cercare di radunare le ossa disperse dei sovrani di Francia dopo la profanazione della basilica di Saint-Denis, diede disposizioni perch\u00e9 tramite le testimonianze scritte e orali si cercasse di ritrovare il corpo del giovane Luigi XVII sepolto al cimitero della Madaleine, ma ogni tentativo rimase vano.\nEsequie del 2004.\nIl cuore di Luigi XVII (ultima parte del suo corpo rimasta integra) ha ricevuto l'8 giugno 2004, dopo duecentonove anni dalla morte e quattro esami del DNA che ne hanno accertato l'autenticit\u00e0, una messa funebre solenne e la successiva traslazione nella Basilica di Saint-Denis, vicino a Parigi, dove sono conservati i corpi e i cuori dei suoi antenati re di Francia. La cerimonia, officiata da Christian-Philippe Chanut, elemosiniere della casa dei Borbone di Francia, si svolse alla presenza di numerosi membri dell'aristocrazia francese, del sindaco di Parigi e del nunzio apostolico in Francia, nonch\u00e9 dell'allora pretendente principale al trono di Francia (orleanista-unionista, discendenti da Luigi XIII), Enrico d'Orl\u00e9ans (detto dai monarchici, tra cui il partito Action fran\u00e7aise, \"Enrico VII\"); era presente anche Luigi Alfonso di Borbone-Dampierre pretendente dei minoritari neo-legittimisti (\"Bianchi di Spagna\") riconosciuto da essi con il titolo di \"Luigi XX\". \nA margine del rito, si sono svolti numerosi convegni che hanno affrontato specialmente il tema della violenza psicologica esercitata sui bambini nel corso della storia.\nIl Ministero della Cultura francese ha sancito che le spese di traslazione del cuore del principe, pari a 150 euro circa, fossero addebitate interamente all'Istituto della Maison Bourbon di Luigi Alfonso, diretto appunto dagli attuali discendenti carlisti spagnoli di Luigi XV, il bisnonno di Luigi XVII, e membri in via matrilineare della famiglia reale dei Borbone di Francia.\nLa sua tomba \u00e8 meta di costanti pellegrinaggi da parte dei monarchici e dei tradizionalisti francesi, nonch\u00e9 visitata e omaggiata dai numerosi turisti che vengono ogni anno a Saint-Denis."}
{"id": "262109", "revid": "29361", "url": "https://it.wikipedia.org/wiki?curid=262109", "title": "Associazione Calcio Citt\u00e0 di Lecco", "text": ""}
{"id": "262110", "revid": "486946", "url": "https://it.wikipedia.org/wiki?curid=262110", "title": "Spal 1907", "text": ""}
{"id": "262112", "revid": "287204", "url": "https://it.wikipedia.org/wiki?curid=262112", "title": "Di fronte all'ignoto", "text": "The Rim of the Unknown \u00e8 un'antologia di racconti fantascientifici del 1972 dello scrittore statunitense Frank Belknap Long.\nIn Italia l'antologia \u00e8 stata pubblicata da Arnoldo Mondadori Editore nella collana fantascientifica \"Urania\" in due parti, dal titolo Di fronte all'ignoto (n. 1250 del 5 febbraio 1995) ed \u00c8 bello essere marziani (n. 1261 del 9 luglio 1995)."}
{"id": "262113", "revid": "486946", "url": "https://it.wikipedia.org/wiki?curid=262113", "title": "Reggio Emilia Football Club", "text": ""}
{"id": "262114", "revid": "212348", "url": "https://it.wikipedia.org/wiki?curid=262114", "title": "Chiesa di Santa Maria in Vallicella", "text": ""}
{"id": "262116", "revid": "124808", "url": "https://it.wikipedia.org/wiki?curid=262116", "title": "Albatross", "text": ""}
{"id": "262117", "revid": "1573940", "url": "https://it.wikipedia.org/wiki?curid=262117", "title": "Pfiesteria piscicida", "text": "Pfiesteria piscicida () \u00e8 una specie di alghe unicellulari, ritenuta tra le responsabili del fenomeno della marea rossa.\nDescrizione.\n\"P. piscicida\" \u00e8 stata descritta solamente negli anni '90: poich\u00e9 pu\u00f2 presentarsi in forme molto diverse, gli individui sono stati a lungo assegnati a specie diverse. \nBiologia.\nLa specie deve il suo nome (letteralmente: assassina di pesci) alla particolare etologia: grazie ai flagelli di cui dispone, \"P. piscicida\" aderisce alle proprie vittime e vi inietta una potente tossina che paralizza il sistema nervoso centrale e innesca la disgregazione dei tessuti. Tramite un'estroflessione a forma di proboscide, l'alga si ciba quindi degli eritrociti dell'ospite: elevate concentrazioni di \"P. piscicida\" fanno assumere alle acque il tipico colore rosso. Concluso il pasto, \"P. piscicida\" si lascia cadere sul substrato dove si incista. Pu\u00f2 rimanere in questa condizione per diversi anni, resistendo alle condizioni avverse; la ripresa del metabolismo \u00e8 attribuita alla presenza di feci nelle acque circostanti. L'ingestione di pesci infettati da \"P. piscicida\" pu\u00f2 provocare nausea, vomito, addominalgie, diarrea e sintomi neurologici come astenia, mialgie, prurito, parestesie periorali, inversione del senso di caldo/freddo, alterazioni psichiatriche e perdita di memoria. Il quadro neurologico pu\u00f2 persistere per mesi o anni."}
{"id": "262120", "revid": "22356", "url": "https://it.wikipedia.org/wiki?curid=262120", "title": "Triceratopo", "text": ""}
{"id": "262121", "revid": "9", "url": "https://it.wikipedia.org/wiki?curid=262121", "title": "Gauss-Boaga", "text": ""}
{"id": "262123", "revid": "2184720", "url": "https://it.wikipedia.org/wiki?curid=262123", "title": "Stupido hotel", "text": "Stupido hotel \u00e8 il tredicesimo album in studio del cantautore italiano Vasco Rossi uscito il 6 aprile 2001.\nL'album arriva in prima posizione per dieci settimane, diventando l'album pi\u00f9 venduto in Italia dell'anno."}
{"id": "262124", "revid": "1546219", "url": "https://it.wikipedia.org/wiki?curid=262124", "title": "Codec video", "text": "Un codec video \u00e8 un programma o un dispositivo elettronico sviluppato per descrivere ovvero codificare un flusso video sotto forma di dati numerici adatti ad essere memorizzati o trasmessi.\nDescrizione.\nUsualmente i codec video effettuano anche una compressione dei dati in modo da ridurre l'elevata quantit\u00e0 di dati che compone un flusso video. La maggior parte dei codec video adottano tecniche di compressioni a perdita di informazioni (lossy) in modo da poter ridurre i dati necessari per trasmettere i flussi video anche di 20 volte o pi\u00f9, ma esistono anche dei codec utilizzati per applicazioni professionali che utilizzano compressioni senza perdita di informazione (lossless). \nCodifica intraframe e interframe.\nA seconda della diversa tecnica di codifica del flusso video, i codec video si dividono in due grandi famiglie: a codifica \"intraframe\" e a codifica \"interframe\". \nLa codifica intraframe contraddistingue i codec che codificano e decodificano un flusso video descrivendo ogni singolo fotogramma che compone la sequenza video, rispettando quindi un approccio tradizionale alla quantizzazione video come sequenza di immagini statiche. \nNella codifica interframe invece i codec video si occupano di descrivere i cambiamenti che occorrono tra un fotogramma ed il successivo partendo da un fotogramma iniziale descritto con codifica intraframe e seguendo un approccio pi\u00f9 innovativo alla quantizzazione video allo scopo di migliorarne l'efficienza sfruttando la capacit\u00e0 dei sistemi di riproduzione moderni in grado di elaborare l'informazione per poi mostrarne il risultato. \nLa diversa dinamica dei due approcci fa s\u00ec che la codifica intraframe risulti pi\u00f9 adatta alla riproduzione di sequenze video particolarmente movimentate; descrivendo ogni singolo fotogramma, infatti, un codec a codifica intraframe potr\u00e0 degradare la qualit\u00e0 delle singole immagini all'aumentare del rapporto di compressione, ma tender\u00e0 comunque a lasciare inalterata la dinamica del movimento. \nI codec a codifica interframe risultano invece meno adatti alla codifica di sequenze movimentate per le quali necessitano di descrivere grossi cambiamenti tra i fotogrammi. Al contrario, in sequenze video statiche, ovvero con pochi elementi che cambiano nella scena, la codifica interframe risulta di notevole efficienza."}
{"id": "262128", "revid": "729019", "url": "https://it.wikipedia.org/wiki?curid=262128", "title": "Genus numquam perit", "text": "La locuzione latina genus numquam perit (letteralmente: il genere non si esaurisce mai) esprime un principio giuridico del diritto civile in virt\u00f9 del quale il debitore di un'obbligazione generica non \u00e8 liberato dall'obbligo di adempiere in caso di perimento delle cose da lui destinate all'adempimento, dato che \u00e8 sempre possibile eseguire la prestazione procurando altrimenti le cose dovute.\nSi pensi ad esempio ad un soggetto che si sia obbligato a consegnare una data quantit\u00e0 di vino. Potr\u00e0 pure perire il vino dallo stesso detenuto nella sua cantina, ma non potranno mai esaurirsi tutte le scorte di vino sul mercato. L'obbligato potr\u00e0 quindi adempiere in ogni caso, procurandosi sul mercato il vino che si \u00e8 obbligato a consegnare."}
{"id": "262131", "revid": "123949713", "url": "https://it.wikipedia.org/wiki?curid=262131", "title": "Edoardo Augusto di Hannover (1767-1820)", "text": "Biografia.\nNascita e battesimo.\nIl principe Edoardo Augusto nacque a Buckingham Palace. Suo padre era il sovrano britannico, re Giorgio III del Regno Unito, il maggiore tra i figli del Principe di Galles e di Augusta di Sassonia-Gotha-Altenburg. Sua madre era la regina Carlotta (nata duchessa Carlotta di Meclemburgo-Strelitz), figlia del duca Carlo Ludovico Federico di Meclemburgo-Strelitz. In quanto figlio del sovrano inglese, Edoardo Augusto fin dalla nascita ebbe il diritto al titolo ed al trattamento di \"Sua altezza reale\". Egli era quarto nella linea di successione dinastica.\nIl principe Edoardo Augusto fu battezzato il 30 novembre 1767; suoi padrini furono il principe di Brunswick-L\u00fcnenburg Carlo Guglielmo Ferdinando di Brunswick-Wolfenb\u00fcttel, il duca Carlo II di Meclemburgo-Strelitz, la Principessa ereditaria di Brunswick-Wolfenb\u00fcttel e la Langravia d'Assia-Kassel.\nCarriera militare.\nIl Principe inizi\u00f2 il suo addestramento militare in Germania nel 1785. Inizialmente suo padre voleva mandarlo all'Universit\u00e0 di G\u00f6ttingen, ma cambi\u00f2 idea su consiglio del Duca di York. Fu mandato, invece, a L\u00fcneburg e poi a Hannover, accompagnato dal suo tutore, il Barone Wangenheim. Dal 1788 al 1789 complet\u00f2 la sua formazione a Ginevra, dove il 5 agosto 1789, all'et\u00e0 di 22 anni, fu iniziato in massoneria nella loggia \"l'Union\", la pi\u00f9 importante loggia massonica ginevrina dell'epoca, loggia di cui fu per breve tempo il secondo sorvegliante, dal 9 dicembre 1789 fino al suo ritorno in Inghilterra il 17 gennaio 1790. Il Duca di Kent fu l'ultimo Gran Maestro della \"Ancients Grand Lodge of England\" prima dell'unione con la \"Grand Lodge of England\" (Prima gran loggia d'Inghilterra) , unione che port\u00f2 alla fondazione della \"United Grand Lodge of England\" (Gran Loggia unita d'Inghilterra) nel 1813, della quale fu nominato Gran Maestro suo fratello Augusto Federico.\nNel 1789 fu nominato colonnello del 7\u00ba Reggimento di fanteria. Nel 1790 torn\u00f2 a casa senza permesso e venne espulso da Gibilterra come ufficiale ordinario. Fu raggiunto a Marsiglia da madame de Saint-Laurent, la sua amante.\nCanada.\nNon gradendo il clima mediterraneo, Edoardo chiese di essere trasferito in Canada, in particolare in Quebec. Arriv\u00f2 in Canada giusto in tempo per assistere alla proclamazione della legge costituzionale del 1791 e divenne il primo membro della famiglia reale a visitare Upper Canada, che divenne un appuntamento fisso della societ\u00e0 britannica nordamericana. Edoardo e la sua amante, madame de Saint-Laurent, divennero amici stretti della famiglia de Salaberry.\nIl Principe venne promosso al grado di maggiore generale nell'ottobre 1793 e l'anno successivo serv\u00ec con successo nella campagna delle Indie Occidentali. Nel 1794 visse presso la sede della Royal Navy del Nord America a Halifax. Dopo aver sofferto per una caduta da cavallo, nel 1798 gli venne dato il permesso di tornare in Inghilterra.\nIl 24 aprile 1799 venne creato \"Duca di Kent e Strathearn\" e \"Conte di Dublino\", ricevendo le felicitazioni del parlamento e una rendita di \u00a3 9.000. Nel maggio dello stesso anno il Duca venne promosso al grado di generale e nominato comandante in capo delle forze britanniche nel Nord America. Prese congedo dai suoi genitori il 22 luglio 1799 e raggiunse Halifax. Poco pi\u00f9 di dodici mesi dopo lasci\u00f2 Halifax ed arriv\u00f2 in Inghilterra il 31 agosto 1800.\nGibilterra.\nNominato governatore di Gibilterra il 23 marzo 1802 da parte del Ministro della Guerra, il Duca prese il suo posto il 24 maggio 1802 con l'espresso ordine del governo di ripristinare la disciplina tra le truppe. La dura disciplina del Duca fece scoppiare un ammutinamento da parte dei soldati del 25\u00ba Reggimento alla vigilia di Natale del 1802.\nCome consolazione per la fine della sua carriera militare attiva, all'et\u00e0 di 35 anni venne promosso al grado di maresciallo di campo e nominato Ranger di Hampton Court Park il 5 settembre 1805.\nMatrimonio.\nIl Duca di Kent ebbe molteplici amanti. Dopo la morte, nel novembre 1817, dell'unica nipote legittima di Giorgio III, la principessa Carlotta Augusta di Galles, la successione al trono divenne incerta. Il Principe reggente e suo fratello minore Federico, duca di York, anche se sposati, si erano allontanati dalle loro mogli e non avevano figli legittimi. Le altre figlie del sovrano erano tutte in et\u00e0 troppo avanzata per poter generare dei figli. I figli non sposati del Re, il Duca di Clarence (il futuro Guglielmo IV), il Duca di Kent e il Duca di Cambridge, si precipitarono tutti a contrarre matrimoni legali per fornire un erede al trono.\nDa parte sua il Duca di Kent si fidanz\u00f2 con la principessa Vittoria di Sassonia-Coburgo-Saalfeld (17 agosto 1786\u201316 marzo 1861). La coppia si spos\u00f2 il 29 maggio 1818 a Schloss Ehrenburg a Coburgo (con rito luterano) e, di nuovo il 13 luglio 1818, al Kew Palace, Richmond Park, nel Surrey.\nLa sposa era figlia del duca Francesco Federico di Sassonia-Coburgo-Saalfeld, vedova di Emilio Carlo di Leiningen e sorella del principe Leopoldo di Sassonia-Coburgo-Saalfeld, vedovo della figlia (ed erede) di Giorgio III. Ebbero una figlia, Alessandrina Vittoria, che ascender\u00e0 successivamente al trono del Regno Unito.\nDopo la nascita della principessa Vittoria, il Duca e la Duchessa, interessati a gestire i grandi debiti del Duca, cercarono di trovare un luogo dove poter vivere a buon mercato. Affittarono, sulla costa del Devon, con l'intenzione di rimanere in incognito, Woolbrook Cottage, sul mare di Sidmouth.\nMorte.\nMor\u00ec il 23 gennaio 1820 a Woodbrook Cottage, Sidmouth, Devon, dopo una breve malattia e fu sepolto nella St. George's Chapel, nel castello di Windsor. Mor\u00ec solo sei giorni prima del proprio padre Giorgio III, quando l'unica figlia aveva meno di un anno.\nPur essendo premorto al padre e ai suoi tre fratelli maggiori, poich\u00e9 questi non riuscirono ad avere legittima discendenza che sopravvivesse, fu sua figlia Vittoria a salire sul trono succedendo allo zio Guglielmo IV.\nVittoria regn\u00f2 fino al 1901 e i suoi discendenti, tramite le loro nozze, salirono su quasi tutti i troni d'Europa. Tra di essi ci furono le Regine di Norvegia, Grecia, Romania e Spagna, l'erede al trono svedese, la Zarina di Russia, il Re del Regno Unito e l'Imperatore di Germania.\nPer questo motivo oggi Edoardo \u00e8 l'antenato di quasi tutti i sovrani regnanti in Europa.\nDiscendenza.\nEdoardo e Vittoria di Sassonia-Coburgo-Saalfeld ebbero una figlia:"}
{"id": "262136", "revid": "1381093", "url": "https://it.wikipedia.org/wiki?curid=262136", "title": "Aston Martin", "text": "La Aston Martin \u00e8 una casa automobilistica britannica. Nata nel 1913 come concessionaria d'auto con la denominazione Bamford &amp; Martin, inizi\u00f2 a costruire automobili e cambi\u00f2 nome in \"Aston Martin Ltd\" nel 1926.. In seguito alla fusione con la Lagonda, nel 1959 prese il nome di Aston Martin Lagonda Limited.\nL'azienda, non di grandi dimensioni, ma d'\u00e9lite nel panorama delle automobili sportive di prestigio, ancora oggi produce Gran Turismo realizzate con cura artigianale.\nStoria.\nLa Bamford &amp; Martin.\nNel 1913 il meccanico Robert Bamford e il pilota Lionel Martin, gi\u00e0 bene inseriti nel settore dell'automobile, decisero di unire le loro capacit\u00e0 e fondare la \"Bamford &amp; Martin\", una concessionaria per la vendita di automobili prodotte dalla Singer, dotata di officina per le riparazioni.\nNel 1914, i due soci realizzarono un prototipo da competizione in proprio, adattando un motore Coventry Simplex a un vecchio telaio Isotta Fraschini. Con tale vettura Martin vinse la cronoscalata Londra-Aston Clinton e, in ricordo di questa vittoria, fu deciso di rinominare il veicolo \"Aston Martin\": nacque cos\u00ec, in nuce, la futura denominazione della casa automobilistica.\nAllo scopo di sfruttare il successo ottenuto, decisero di costruire altre vetture sportive destinate alle competizioni, ma l'inizio della Prima guerra mondiale rimand\u00f2 i loro propositi. Martin e Bamford furono richiamati sotto le armi e i macchinari vennero requisiti per essere destinati a scopi bellici.\nAl termine del conflitto l'azienda \"Bamford &amp; Martin\" venne riaperta, ma le ristrettezze economiche del dopoguerra non facevano sperare in un futuro roseo. Robert Bamford abbandon\u00f2 la societ\u00e0 nel 1920 e poco dopo anche Martin sarebbe stato costretto a chiudere i battenti, se non fosse intervenuto economicamente il pilota Luis Vorov Zborowski, un nobile franco-polacco di enorme ricchezza.\nDopo il risanamento economico, le fasi di progettazione e di sviluppo proseguirono celermente e, nel 1922, vennero presentate le prime vetture destinate alle competizioni automobilistiche. Nonostante l'impiego in gare di grande prestigio, come a Brooklands o alla 24 ore di Le Mans, i modelli non furono confortati da successo sportivo, n\u00e9 da successo economico. La \"Aston Martin\" si barcamen\u00f2 per quattro anni, costantemente sull'orlo della bancarotta, fino alla dichiarazione di fallimento e al definitivo ritiro di Lionel Martin, dopo una produzione di 55 autotelai, variamente carrozzati.\nNel 1926 la \"Bamford &amp; Martin\" in fallimento fu acquisita dai soci Bill Renwick e Augusto Cesare Bertelli, proprietari della \"Renwick e Bertelli\", un'azienda che produceva motori aeronautici e che, avendo messo a punto il primo propulsore automobilistico, trov\u00f2 conveniente rilevare un marchio gi\u00e0 noto in campo sportivo. L'azienda venne rinominata \"Aston Martin Limited\" e trasferita negli opifici della societ\u00e0 acquirente, a Feltham.\nL'Auto Bertelli.\nLa direzione commerciale della Aston Martin venne assunta da Renwick, mentre la direzione tecnica fu appannaggio di Bertelli che aveva una buona esperienza nel settore, essendosi formato come progettista e pilota nel reparto corse FIAT e, successivamente, alla Ceirano. Aveva esordito nel mondo delle competizioni internazionali quale copilota meccanico di Felice Nazzaro, in coppia al quale aveva conquistato, nel 1908, la Coppa Florio disputata a Bologna. Bertelli rimase alla direzione tecnica della Aston Martin per 12 anni, fino al suo ritiro, determinando un grande prestigio sportivo per le vetture dell'azienda che in quegli anni era pi\u00f9 conosciuta sui campi di gara come \"Auto Bertelli\".\nL'inizio fu subito entusiasmante e il motore progettato da Bertelli e Renwick, un quattro cilindri in linea con distribuzione bialbero di 1.500 cm\u00b3, si dimostr\u00f2 potente e affidabile, procurando una lunga serie di ottimi piazzamenti e vittorie di classe in gare internazionali.\nIn pochi anni la Aston Martin ebbe la fama di automobile veloce e robusta, in grado di portare a termine le competizioni senza rotture o intoppi. Ma questo a Bertelli non bastava, angustiato dall'assenza di vittorie assolute in gare importanti. La leggenda vuole che, da buon Italiano, il superstizioso Bertelli si convinse che l'assenza di risultati eclatanti fosse dovuta a una sorta di \"sfortuna nazionalista\" dovuta al colore delle automobili. Infatti, le Aston Martin, come la gran parte delle vetture da competizione inglesi erano verniciate nel classico verde \"British racing green\" e Bertelli concluse che essendo il progettista e costruttore italiano, si dovessero colorare le automobili in rosso.\nA partire dal 1934 le automobili ufficiali scesero in gara verniciate di rosso e conquistarono numerose vittorie.\nNel 1933 la maggioranza azionaria della Aston Martin fu acquistata da Arthur Sutherland che pur lasciando la direzione tecnica a Bertelli, orient\u00f2 l'azienda verso la produzione di vetture stradali in piccola serie, che ebbe inizio nel 1936.\nAll'inizio della seconda guerra mondiale quando la produzione venne sospesa in favore della costruzione di parti per aeroplani, i pezzi immessi sul mercato erano all'incirca 700.\nL'era Brown.\nLa ripresa produttiva del dopoguerra inizi\u00f2 con l'acquisto dell'azienda da parte dell'imprenditore David Brown che per 20.500 \u00a3 ne prese il controllo, unendola l'anno successivo alla Lagonda, altra marca inglese di pregio ma in difficolt\u00e0 economiche.\nDal 1950 cominciarono ad essere presentati i modelli che fecero la storia del marchio, riconoscibili dall'iniziale \"DB\" in onore del proprietario. I modelli che fecero conoscere la Aston Martin in tutto il mondo furono certamente le \"DB4\" e \"DB5\", quest'ultima immortalata nei film di James Bond. La sigla iniziale DB distinse tutti i modelli della casa fino al 1972 quando inizi\u00f2 anche la serie \"Vantage\".\nDa Wilson alla Ford.\nDopo aver contribuito al risanamento finanziario dell'azienda, Brown decise di cederla nel 1972, al momento del suo massimo splendore, ad altri investitori (William Wilson). Per alcuni anni la propriet\u00e0 pass\u00f2 di mano in mano per approdare nel 1986 alla Ford.\nIl successo della casa si misurava in ogni caso sempre su piccoli numeri di vetture prodotte avendo prodotto nel ventennio 1968-1988 approssimativamente 5.000 pezzi.\nL'ingresso del colosso di Detroit signific\u00f2 un ampliamento della produzione che raggiunse le 700 unit\u00e0 prodotte nel 1995 e addirittura le 2.000 nel 1998, grazie anche all'ampliamento del catalogo vetture ma spinta soprattutto dalle vendite della DB7, proposta in molte versioni differenti. La casa, in decadenza negli anni Novanta, ha risollevato le proprie sorti facendosi pubblicit\u00e0 nel film di James Bond \"Agente 007 - La morte pu\u00f2 attendere\" nella quale il famoso agente segreto utilizza al posto della famosa e celebre DB5 la Vanquish. Con la presentazione prima della Vanquish e poi della DB9 (che ha sostituto la DB7) nel corso del 2004, i volumi hanno continuato a crescere fino a raggiungere nel 2006 la quota record di 7.000 auto vendute.\nAnche l'attivit\u00e0 sportiva della casa, che aveva per anni subito una interruzione, \u00e8 ripartita nel 2004 con un programma destinato alle pi\u00f9 importanti competizioni di durata come la 24 Ore di Le Mans (che la casa si era gi\u00e0 aggiudicata nel 1959).\nL'era Richards coi fondi arabi.\nIl 12 marzo 2007 in seguito al riassetto finanziario del gruppo Ford, gravato da una forte crisi finanziaria, il marchio \u00e8 stato acquistato da una cordata di investitori guidata da Frederic Dor, John Singers e David Richards, grazie ai finanziamenti ottenuti principalmente dalla banca di investimento americana Jefferies e da due societ\u00e0 d'investimenti del Kuwait, la Investment Dar e la Adeem Investment, che alla fine controllano pi\u00f9 del 50% del capitale. Il gruppo americano ha comunque mantenuto il 12% delle quote Aston Martin, per garantire continuit\u00e0 nella fornitura dei motori per le vetture Aston Martin. Specificatamente si tratta di un V8 4.3 (385 cv, 410 N\u00b7m) di derivazione Jaguar per la Vantage e la Vantage Roadster e un V12 6.0 realizzato in uno stabilimento sito in Germania di propriet\u00e0 Ford destinato alla DB9 (450 cv, 570 N\u00b7m), alla Vanquish (520 cv, 577 N\u00b7m) e alla futura Rapide (480 cv previsti).\nI nuovi proprietari hanno affermato di voler rilanciare l'attivit\u00e0 sportiva della casa.\nL'obiettivo (ad ora non realizzato) di Dor e Richards era quello di entrare nel circus della Formula 1 nel 2010, probabilmente nell'ambito di un riassorbimento della Prodrive. Il marchio ha militato nella massima serie automobilistica dal 1959 al 1960.\nLa casa nell'ottobre 2007 ha introdotto una supercar su base della DB9, denominata DBS, che ha gi\u00e0 fatto comparsa nel film di James Bond \"Agente 007 - Casin\u00f2 Royale\". Tale modello sostituisce quello della Vanquish S, versione potenziata della V12 Vanquish, anche se per\u00f2 non \u00e8 risultato essere migliore.\nInoltre, al Salone di Francoforte 2009 \u00e8 stata presentata la \"Rapide\", una berlina sportiva a quattro porte, messa in vendita dal marzo 2010.\nSuccessivamente, verr\u00e0 presentato una nuova auto, un Suv di lusso, riattivando il marchio \"Lagonda\", che sar\u00e0 lasciato indipendente dalla Aston Martin, e che si concentrer\u00e0 su settori di mercato differenti.\nNel 2009 l'Aston Martin ha pure presentato la One-77, una esclusiva Gran Turismo che verr\u00e0 prodotta in solo 77 esemplari e la cui consegna ai clienti \u00e8 previsto avvenga nel corso del 2010. L'auto dovrebbe costare un milione di euro, il suo motore \u00e8 una evoluzione del classico V12 ma con cilindrata portata a 7,3 litri e in grado di produrre una potenza massima di 700 CV. Nel dicembre 2009, l'Aston Martin ha dichiarato di aver stabilito un record di velocit\u00e0 per le autovetture della casa, raggiungendo i 354,86\u00a0km/h durante i test di sviluppo della One-77.\nInvestindustrial e la quotazione in Borsa.\nIl 6 dicembre 2012 il fondo di private equity Investindustrial dell'italiano Andrea Bonomi acquista il 37,5% di Aston Martin, investendo 150 milioni di sterline attraverso un aumento di capitale e avendo la guida della societ\u00e0 nonostante quasi met\u00e0 del capitale sia nelle mani del fondo sovrano Kuwait Investment Autorithy. Nel settembre 2014 viene nominato amministratore delegato (al posto di Ulrich Bez che resta ricoprendo l'incarico di presidente non esecutivo) l'ex numero uno della Nissan, Andy Palmer. Poich\u00e9 le vendite sono in calo, la casa automobilistica cerca nuovi clienti (in particolare nel mondo femminile) con auto come Lagonda e DBX con concept car come Vulcan. Secondo Palmer i problemi sono iniziati quando le vendite del DB9 non sono state tali da generare fondi sufficienti per sviluppare modelli di nuova generazione.\nNel dicembre del 2013 Aston Martin e AMG, la divisione sportiva di Mercedes-Benz, finalizzano un accordo per la fornitura da parte di quest'ultima di motori V8 e trasmissioni specificamente progettate e sviluppate per il costruttore britannico. Tale accordo prevede la successiva e progressiva acquisizione da parte di AMG di quote azionarie di Aston Martin, fino ad un massimo del 5%.\nNel 2014 Aston Martin ha subito una perdita prima delle imposte di 72 milioni di sterline, quasi il triplo rispetto al 2013, vendendo 3.500 vetture nel corso dell'anno, ben inferiore alle 7.300 vendute nel 2007 e alle 4.200 vendute nel 2013, costringendo gli azionisti ad iniettare nell'azienda 200 milioni di sterline per finanziare lo sviluppo di nuovi modelli. Nel 2016 le perdite sono aumentate del 27% a 162,8 milioni di sterline. Nel 2017, dopo otto anni consecutivi di perdite, la societ\u00e0 torna in profitto con pi\u00f9 di 5.000 vetture vendute e nell'estate 2018 chiede la quotazione alla Borsa di Londra.\nNel giugno 2019, Aston Martin ha aperto il suo nuovo stabilimento di 36 ettari a St Athan per la produzione del suo primo SUV in assoluto, il DBX, e di due nuovi modelli con il marchio Lagonda. La piena produzione \u00e8 prevista per il secondo semestre del 2020. Ma nel 2019 l'azienda torna a perdere pesantemente.\nIl magnate canadese Lawrence Stroll.\nIl 31 gennaio 2020 il magnate canadese Lawrence Stroll acquista per 182 milioni di sterline, a capo di una cordata di imprenditori, il 25% della casa inglese. La ristrutturazione include un flusso di cassa di 318 milioni di sterline attraverso una nuova emissione di diritti, generando un totale di 500 milioni di sterline per l'azienda. Stroll sostituir\u00e0 alla presidenza Penny Hughes. Fanno parte della cordata anche il magnate farmaceutico svizzero Ernesto Bertarelli e il vertice di Mercedes-AMG Petronas Motorsport con l'amministratore delegato Toto Wolff, rispettivamente con il 3,4% e il 4,8% delle quote. Nel maggio 2020 Tobias Moers (Mercedes-AMG) sostituisce Andy Palmer nell'incarico di amministratore delegato, nel giugno 2020 la societ\u00e0 taglia 500 posti di lavoro a causa delle scarse vendite dovute al blocco della pandemia COVID-19, nell'ottobre 2020 il fondo Investindustrial di Bonomi esce definitivamente dall'Aston Martin cedendo l'ultima quota residuale del 4,12%.\nCompetizioni sportive.\nEndurance.\nLe presenze come costruttore ufficiale.\nNell'ambito delle competizioni sportive i primi successi a livello mondiale arrivano con l'Aston Martin DBR1, presentata nel 1956, grazie a questa vettura sport la casa automobilistica britannica vince alcune prove del Campionato mondiale sportprototipi negli anni che vanno dal 1956 al 1959 e proprio in quest'ultima stagione ottiene i risultati pi\u00f9 prestigiosi, vincendo sia la 24 Ore di Le Mans, sia il Campionato mondiale sportprototipi. In questa categoria continua a gareggiare con diversi modelli fino al 1963, dopo di che si ritira dalle competizioni.\nA met\u00e0 anni ottanta, l'Aston Martin si riaffaccia significativamente nel mondiale Sport, questa volta esclusivamente come fornitore di motori installati su alcuni prototipi di Gruppo C. Il 1989 vede il ritorno dell'Aston Martin nel campionato mondiale con una propria squadra ufficiale che schiera il nuovo prototipo AMR1 con il quale ottiene discreti risultati, prima che il programma sportivo venga soppresso nel 1990 dalla Ford in favore di quello della consociata Jaguar, da poco entrata a far parte del gruppo di Detroit.\nIl partenariato con la Prodrive.\nNel 2004 inizia un nuovo capitolo della sua storia nelle competizioni: viene siglato un accordo di collaborazione con la Prodrive, attraverso il quale la struttura inglese va ad occuparsi dello sviluppo della DBR9 di classe GT1, versione da corsa della DB9.\nI risultati sportivi pi\u00f9 prestigiosi ottenuti grazie a questo sodalizio sono: la vittoria di classe GT1 alla 12 Ore di Sebring del 2005, mentre nel 2007 e nel 2008 l'Aston Martin DBR9 schierata tramite il team Prodrive di David Richards si aggiudica la vittoria di classe GT1 alla 24 Ore di Le Mans; la vettura \u00e8 utilizzata anche nei campionati: American Le Mans Series, Le Mans Series e FIA GT, cogliendo innumerevoli successi.Un buon risultato \u00e8 ottenuto anche nelle categorie minori omologando una DB9 in configurazione GT3 (il cui nome \u00e8 \"DBRS9\") che consegue numerose vittorie in campionati Europei come il FIA GT3 e l'International GT Open; \u00e8 stata anche sviluppata una vettura in configurazione GT2 basata sulla Aston Martin V8.\nNel 2008 torna come motorista nella classe principale dei prototipi, fornendo il proprio motore V12 di 6,0 litri della DBR9, al team \"Charouz Racing\" che schiera il nuovo prototipo Lola B08/60 LMP1, vettura che ottiene buoni risultati nel campionato Le Mans Series.\nDopo i successi degli anni precedenti ottenuti con la \"DBR9 GT1\" e le buone prestazioni della Lola-Aston Martin, nel gennaio 2009, anno in cui ricorre il 50\u00ba anniversario della vittoria nella 24 Ore di Le Mans, l'Aston Martin annuncia un ambizioso programma sportivo che ha come obiettivo quello di rivincere la classica maratona francese. Con la collaborazione della Lola, fornitrice del telaio \"B09/60\", viene schierato un prototipo dalla carrozzeria rivista, realizzata in base alle esigenze dei tecnici Aston Martin, \u00e8 spinto dal classico motore V12 da competizione, tale vettura assume il nome di Lola-Aston Martin B09/60 o Aston Martin DBR1-2 e tramite essa viene conquistato il titolo costruttori e piloti nel Campionato Le Mans Series 2009, mentre alla 24 Ore di Le Mans il primo dei 3 prototipi schierati conclude ad un onorevole 4\u00ba posto assoluto.\nFormula 1.\nL'Aston Martin partecip\u00f2 alle competizioni di Formula 1 come costruttore per il team David Brown corporation nella stagione 1959 con i piloti Carroll Shelby e Roy Salvadori e nella stagione 1960, sostituendo Shelby con Maurice Trintignant. Nelle 5 gare disputate dalla squadra, non venne conquistato alcun punto valido per la classifica del campionato. \nSuccessivamente il nome Aston Martin \u00e8 riapparso in Formula 1, dapprima in qualit\u00e0 di \"title sponsor\" del team Red Bull, dal 2018 al 2020. Poi nel 2021, a seguito dell\u2019acquisizione di alcune quote della casa automobilistica da parte dell\u2019imprenditore Lawrence Stroll, la Racing Point, scuderia di propriet\u00e0 dell'investitore canadese, cambia nome in \"Aston Martin F1 Team\".\nElenco dei modelli.\nModelli storici.\nCon il marchio Lagonda:"}
{"id": "262141", "revid": "15756", "url": "https://it.wikipedia.org/wiki?curid=262141", "title": "Metrica software", "text": "Una metrica software \u00e8 uno standard per la misura di alcune propriet\u00e0 del software o delle sue specifiche.\nI metodi quantitativi si sono dimostrati strumenti potenti in altri campi della scienza, per questo motivo per la scienza dei computer pratici e teorici si sono impegnati a fondo per mettere a punto un simile approccio nello sviluppo di software. L'ingegnere del software Tom DeMarco ha affermato che \"non puoi controllare ci\u00f2 che non sai misurare\".\nMetriche software pi\u00f9 utilizzate.\nLe metriche software comunemente adottate sono:\nUtilizzo.\nLe metriche software possono essere utilizzate per:\nLimitazioni.\nLa valutazione di \"quanto\" software sia presente in un programma \u00e8 molto difficoltosa da soddisfare, definire o misurare, specialmente se \u00e8 necessario fare previsioni antecedenti la progettazione di dettaglio. L'utilit\u00e0 pratica delle metriche \"software\" \u00e8 cos\u00ec limitata a domini ristretti dove cio\u00e8 \u00e8 possibile stabilire il processo di misura.\nLe metodologie di gestione come il Modello di maturit\u00e0 e capacit\u00e0 o anche l'ISO 9000 si sono quindi concentrati maggiormente sulle metriche di processo che assistono nel monitoraggio e nel controllo del \"processo\" di produzione del software.\nEsempi di metriche di processo che riguardano il software:\nCritiche.\nDebolezze potenziali e critiche dell'approccio tramite metriche:"}
{"id": "262142", "revid": "122858181", "url": "https://it.wikipedia.org/wiki?curid=262142", "title": "Iura novit curia", "text": "La locuzione latina iura novit curia (traduzione: il giudice conosce le leggi) esprime un fondamentale principio del diritto processuale moderno in virt\u00f9 del quale le parti possono limitarsi ad allegare e provare i fatti costituenti il diritto affermato in giudizio, mentre la legge non deve essere provata al giudice, perch\u00e9 egli la conosce a prescindere da ogni attivit\u00e0 delle parti. Per cui, il giudice ha il dovere di individuare le fonti, interpretare le disposizioni per valutare la norma applicabile e, infine, valutare che la norma sia valida cio\u00e8 conforme alle norme di rango superiore. \nIl principio era sconosciuto al diritto romano, nel quale erano le parti a dover citare davanti al giudice i brani di ius o di leges sui quali fondare il proprio diritto, anche se temperato dal principio da mihi factum, dabo tibi ius.\nNel diritto medievale la preponderanza della consuetudine comporta la naturale impossibilit\u00e0 di ricorrere al principio: la reiterazione di comportamenti percepiti come vincolanti deve essere provata per avere forza di legge. A partire dal 1495, quando in Germania \u00e8 istituito il Reichskammergericht, lo \"ius commune\" \u00e8 collocato al primo posto fra le norme di diritto sostanziale, mentre gli antichi diritti locali (e consuetudinari) devono ancora essere provati.\nLa legge 218/95 ha esteso il principio \"iura novit curia\" anche al diritto straniero nell'ambito della disciplina del diritto internazionale privato.\nIl principio \u00e8 conosciuto anche nella forma \"iuris novit curia\", che per\u00f2 \u00e8 un errore in lingua latina poich\u00e9 \"iuris\" \u00e8 un genitivo singolare, al posto dell'accusativo plurale \"iura\"."}
{"id": "262149", "revid": "729019", "url": "https://it.wikipedia.org/wiki?curid=262149", "title": "Uretrite", "text": "L'uretrite \u00e8 l'infiammazione dell'uretra, ovvero della struttura anatomica che permette il passaggio dell'urina dalla vescica all'esterno.\nEziologia.\nL'uretrite \u00e8 sostenuta da agenti patogeni (batteri, miceti) o, pi\u00f9 raramente, da agenti chimico-fisici. Un'uretrite che riconosce un'origine da agente chimico e/o fisico pu\u00f2 nel tempo evolvere in un'uretrite da agenti patogeni per il fenomeno della cosiddetta sovrainfezione batterica.\nEpidemiologia.\nL'uretrite colpisce ambedue i sessi ma con maggiore incidenza il sesso maschile, in quanto nell'uomo l'uretra \u00e8 pi\u00f9 lunga e quindi \u00e8 maggiore la possibilit\u00e0 che un suo tratto venga colpito da infiammazione. L'uretrite pu\u00f2 evolvere, se non curata, in cistite. Al contrario dell'uretrite, la cistite \u00e8 pi\u00f9 frequente nel sesso femminile poich\u00e9 nella donna l'uretra \u00e8 pi\u00f9 corta rispetto a quella dell'uomo e quindi la possibilit\u00e0 che l'infiammazione si propaghi alla vescica \u00e8 maggiore."}
{"id": "262151", "revid": "123109022", "url": "https://it.wikipedia.org/wiki?curid=262151", "title": "Carrozza semipilota", "text": "Le carrozze semipilota sono particolari carrozze ferroviarie per il trasporto di passeggeri, parzialmente diversificate da quelle normali tramite l'aggiunta ad un'estremit\u00e0 di una cabina di guida, la quale permette di comandare a distanza la locomotiva, realizzando cos\u00ec la possibilit\u00e0 del regresso dei treni giunti a destinazione, senza dover eseguire alcuna manovra per riportare la locomotiva in testa al convoglio.\nLe carrozze pilota, invece, hanno due cabine di guida e sono utilizzabili senza necessit\u00e0 di giratura in piattaforma quando vengono messe in composizione ai treni. In genere hanno tale configurazione (due cabine di guida) i rimorchi delle automotrici e solo raramente le carrozze ordinarie.\nUn convoglio completo risulta quindi composto da una carrozza pilota/semipilota, da carrozze passeggeri e da un locomotore.\nCaratteristiche.\nLa cabina di guida accoglie un banco di manovra unificato, una postazione macchinista e una postazione arretrata per il secondo agente con funzioni di controllo, pi\u00f9 tutta la strumentazione di bordo, alloggiata in uno o pi\u00f9 \"rack\", cio\u00e8 armadi per strumentazione con alloggiamenti di dimensione standardizzata.\nSulle semipilota non \u00e8 presente un motore: i comandi vengono reindirizzati al locomotore attraverso una condotta elettrica, che si estende lungo tutto il treno (cavo a 78 poli) o cavi seriali per il telecomando (TCN a 18 poli o TCN* a 13 poli).\nQuesto tipo di rotabili, in Italia, \u00e8 in genere in grado di telecomandare tutte le macchine del parco FS (siano esse ad avviamento reostatico o ad azionamento elettronico); i comandi e le indicazioni degli strumenti di misura, in alcuni casi, cambiano di significato a seconda della macchina in composizione.\nTuttavia fanno eccezione alla regola le pilota Z1, le quali sono in grado di essere utilizzate soltanto con le E.401, le E.402B e le E.403 e le semipilota Vivalto, attualmente utilizzabili solo con le E.464 e le E.633/2, nonch\u00e9 le semipilota specifiche per le automotrici leggere.\nL'introduzione delle semipilota, avvenuta in Italia con le carrozze vicinali a piano ribassato, ha permesso di aumentare notevolmente la frequenza dei viaggi effettuati da uno stesso convoglio. Per effettuare un viaggio di ritorno, con una semipilota in composizione non \u00e8 pi\u00f9 necessario, infatti, instradare il treno su un binario di manovra o spostarne il locomotore: basta reindirizzare i comandi, tramite una procedura detta \"cambio banco\" (che pu\u00f2 essere eseguito in modo tradizionale, disabilitando il locomotore staccandolo dalla rete ad alta tensione e riabilitandolo dalla semipilota e viceversa, oppure si effettua il \"cambio banco in parking\", in questo caso, questo procedimento permette di passare dal locomotore alla semipilota e viceversa, senza disalimentare il locomotore e di conseguenza tutti i sistemi ausiliari del convoglio come il condizionamento o il riscaldamento) per poter manovrare il convoglio dalla cabina guida posta all'altra estremit\u00e0 ed avere cos\u00ec accesso a tutte le funzionalit\u00e0 del locomotore. Quando i comandi vengono impartiti dalla cabina del locomotore, esso muove il treno trainandolo, quando invece il treno \u00e8 guidato dalla semipilota il locomotore muove il treno in spinta.\nUna semipilota pu\u00f2 essere semplicemente dotata di una piccola cabina con un vetro applicata sull'estremit\u00e0, come quella originale delle carrozze Vicinali Piano Ribassato, o pu\u00f2 avere un musetto differenziato come nel caso delle semipilota per carrozze MDVC e MDVE, o per le carrozze Z1 e carrozze UIC-X.\nSpesso l'aspetto estetico della semipilota viene pensato in funzione del locomotore del convoglio cui sar\u00e0 assegnata, per dare una simmetria estetica al treno: un esempio sono le nuove semipilota delle carrozze Vicinali Piano Ribassato e del Vivalto, progettate per apparire somiglianti ai locomotori E.464, che vengono solitamente usati in composizione con le carrozze in questione.\nLe carrozze semipilota hanno un numero di posti minore rispetto alle carrozze normali e vengono in genere utilizzate per i servizi speciali per gli utenti diversamente abili e non deambulanti: quelle di ultima generazione sono dotate di lift automatici per la salita in un vestibolo (eliminando cos\u00ec la necessit\u00e0 del mezzo di sollevamento in stazione) e ospitano due o pi\u00f9 attracchi per carrozzelle. Inoltre hanno toilette e corridoi pi\u00f9 ampi, per rispettare le diverse normative di accessibilit\u00e0, e un apposito vano per il trasporto di biciclette.\nStoria.\nL'uso di carrozze munite di un posto di guida all'estremit\u00e0 si \u00e8 presto reso necessario gi\u00e0 ai tempi della trazione a vapore dato che nel caso di elevato traffico ferroviario suburbano i tempi morti occorrenti per riportare la locomotiva in testa al treno una volta giunto a destinazione risultavano elevati e quindi onerosi sia come impegno delle infrastrutture che come abbattimento della potenzialit\u00e0 della stazione tra sgancio, manovra di regresso, riaggancio della locomotiva e nuova prova del sistema frenante del treno. Data la complessit\u00e0 delle operazioni necessarie per la condotta di una locomotiva a vapore tuttavia tale uso fu ridotto e in ogni caso si trattava solo di tenere, nel posto guida decentrato, la condotta del freno e l'osservanza dei segnali; le comunicazioni tra posto pilota e locomotiva in coda venivano tenute mediante un codice preciso di fischi o pi\u00f9 tardi con l'impianto di un citofono di comunicazione.\nCon l'avvento della trazione elettrica si rese pi\u00f9 semplice adottare un telecomando via cavo di alcune altre funzioni. Un esempio in Italia sono i complessi E.20 realizzati per le linee varesine, e successivamente utilizzati sulla \"metropolitana\" FS di Napoli.\nIntorno agli anni trenta si evidenzi\u00f2 sempre pi\u00f9 l'obsolescenza dei suddetti rotabili per cui le FS per sostituirli ordinarono all'industria di costruzioni ferroviarie Ernesto Breda un lotto di elettromotrici in grado di trainare rimorchiate e telecomandabili da \"rimorchiate pilota\" queste, inizialmente dei gruppi E.10 ed E.60, dopo la trasformazione a 3000 volt entrarono a far parte del gruppo E.623.\nL'uso di treni reversibili telecomandabili dalla carrozza semipilota di coda si \u00e8 diffuso ampiamente in Francia negli anni sessanta per le linee dell'area di Parigi, ed in Italia a partire dagli anni settanta."}
{"id": "262155", "revid": "1728", "url": "https://it.wikipedia.org/wiki?curid=262155", "title": "Chirurgia addominale", "text": "La chirurgia addominale \u00e8 quella branca della chirurgia generale che cura in maniera cruenta le malattie degli organi addominali quali fegato, pancreas, stomaco, colon, intestino tenue etc.\nLa chirurgia addominale pu\u00f2 essere distinta in due tipi in base all'approccio tecnico che si intende utilizzare: la chirurgia addominale laparotomica e la chirurgia addominale laparoscopica o mini-invasiva."}
{"id": "262157", "revid": "104062998", "url": "https://it.wikipedia.org/wiki?curid=262157", "title": "Convoglio bloccato", "text": "Un convoglio bloccato o a composizione bloccata \u00e8 un treno con una particolare configurazione non modificabile in situazioni normali; mentre con una composizione non bloccata \u00e8 possibile staccare ed attaccare carrozze o cambiare il locomotore con poche operazioni e in tempi relativamente brevi in adeguata stazione, un treno a composizione bloccata pu\u00f2 richiedere il ricovero in un'officina attrezzata, dove il cambio di configurazione pu\u00f2 arrivare ad interventi di grossa portata, della durata di diverse ore o giorni (a seconda della tipologia del materiale rotabile e della consistenza della variazione).\nI convogli a composizione bloccata possono essere sia per trasporto passeggeri, che merci (con locomotive aggiuntive intermedie o in coda a doppia trazione simmetrica, oppure carri articolati con carrelli condivisi).\nUn treno a composizione bloccata viene segnalato, in RFI, con una tabella apposta alle estremit\u00e0 a destra, a spicchi arancioni e neri.\nI convogli a trazione distribuita (come l'elettrotreno), sono generalmente a composizione bloccata per antonomasia, e la variazione della composizione pu\u00f2 essere impegnativa/possibile o meno a seconda di quanto gli elementi di alimentazione, trazione e servizi sono distribuiti singolarmente lungo il convoglio tra casse quindi interdipendenti, oppure accorpati (in casse parzialmente o totalmente autonome, comandate insieme dalla vettura in testa).\nUn convoglio a composizione bloccata pu\u00f2 avere casse intermedie dotate tutte o in parte di trazione, oppure costituite da carrozze/carri normali, ma parti di un convoglio reversibile (\"Locomotiva + n. carrozze + carrozza semipilota\", oppure \"Locomotiva + n. carrozze + Locomotiva\" a trazione simmetrica), che viene disassemblato solo in occasione di manutenzione o variazione del numero delle carrozze trainate/spinte/trainate e spinte.\nAppartiene e sostanzialmente rappresenta questa categoria in modo ineluttabile il convoglio articolato, composto da rotabili speciali tutti o in parte accoppiati con carrelli Jakobs (comuni a due unit\u00e0 contigue, i quali possono essere solo portanti o anche motore), oppure con sistema Talgo; questi tipo di convogli necessitano obbligatoriamente il ricovero in officina e attrezzature particolari per essere scomposti.\nI treni a composizione bloccata sono solitamente quelli pensati per linee e servizi specifici, come relazioni alta velocit\u00e0, treni suburbani e metropolitani. Un esempio \u00e8 l'ETR.500, che viene usato in diverse configurazioni, tutte modificabili \nCaratteristica generalmente tipica di un convoglio a composizione bloccata \u00e8 quella di non necessitare di manovre per l'inversione del senso di marcia (convoglio reversibile), permettendo quindi un notevole guadagno in termini di tempo nelle stazioni di termine corsa (ed evitando la caduta di potenzialit\u00e0 degli impianti di stazione di testa), dato che elimina la necessit\u00e0 delle manovre tradizionali di inversione."}
{"id": "262159", "revid": "73843", "url": "https://it.wikipedia.org/wiki?curid=262159", "title": "Panthalassa", "text": ""}
{"id": "262160", "revid": "628767", "url": "https://it.wikipedia.org/wiki?curid=262160", "title": "Curva di Phillips", "text": "In macroeconomia, la curva di Phillips \u00e8 una relazione inversa tra il tasso di inflazione e il tasso di disoccupazione. Essa afferma che un aumento della disoccupazione risulta correlato a un relativo decremento del saggio dei prezzi cio\u00e8 della domanda aggregata.\nLe origini della Curva.\nL'economista neozelandese Alban William Phillips (1914 \u2013 1975), nel suo contributo del 1958 \"The relationship between unemployment and the rate of change of money wages in the UK 1861-1957\" (\"La relazione tra disoccupazione e il tasso di variazione dei salari monetari nel Regno Unito 1861-1957\"), pubblicato su \"Economica\", rivista edita dalla London School of Economics, osserv\u00f2 una relazione inversa tra le variazioni dei salari monetari e il livello di disoccupazione nell'economia del Regno Unito nel periodo preso in esame. Analoghe relazioni vennero presto osservate in altri paesi e, nel 1960, Paul Samuelson e Robert Solow, a partire dal lavoro di Phillips, proposero un'esplicita relazione tra inflazione e disoccupazione: allorch\u00e9 l'inflazione era elevata, la disoccupazione era modesta, e viceversa.\nL'economista statunitense Irving Fisher, gi\u00e0 negli anni venti aveva proposto una relazione simile a quella descritta dalla Curva. Tuttavia, la versione originariamente proposta da Phillips descriveva il comportamento dei salari monetari, comunque strettamente connessi all'inflazione. A motivo di ci\u00f2, secondo alcuni, la curva di Phillips dovrebbe essere pi\u00f9 propriamente chiamata \"curva di Fisher\".\nNegli anni immediatamente successivi al contributo del 1958 di Phillips, diversi economisti nei Paesi maggiormente industrializzati furono convinti del fatto che i risultati di Phillips indicassero una relazione stabile, permanente, tra inflazione e disoccupazione. Un'implicazione di questa conclusione per la politica economica sarebbe stata che i governi avrebbero potuto controllare inflazione e disoccupazione, tramite una politica keynesiana, dovendo semplicemente risolvere un problema di \"trade-off\" tra i due obiettivi della politica economica, scegliendo un punto sulla curva di Phillips dove posizionare il sistema economico.\nStagflazione.\nTuttavia nel 1970, molti Paesi sperimentarono elevati livelli di inflazione e disoccupazione, fenomeni noti con il termine di stagflazione. Le teorie basate sulla curva di Phillips non erano quindi in grado di giustificare tale osservazione, e la curva di Phillips divenne oggetto di attacchi da parte di un gruppo di economisti, capeggiato da Milton Friedman, secondo i quali l'evidente fallimento delle politiche basate sulla curva richiedesse il ritorno a politiche economiche non interventiste, di libero mercato. Di conseguenza, l'idea che sussistesse una relazione semplice, prevedibile e persistente tra inflazione e disoccupazione fu abbandonata da gran parte dei macroeconomisti.\nAlcuni studiosi credono che la ragione principale che ha causato il fallimento della curva di Phillips sia la sua origine statistica basata su dati solo britannici e tedeschi.\nAltri, invece, dimostrano come il fallimento della curva di Phillips valga sempre e comunque, proprio secondo l'indagine empirica e generale base della scienza economica.\nLa curva di Phillips, NAIRU e le aspettative razionali.\nNuove teorie quali quella sulle aspettative razionali (\"NAIRU\") (\"non-accelerating inflation rate of unemployment\") sono nate per cercare di spiegare la stagflazione. In particolare la NAIRU, detta anche teoria del livello naturale di disoccupazione, distingue tra curve di Phillips di breve o di lungo periodo.\nLa curva PC (Phillips curve) nel breve termine sembra come una normale curva PC, ma traslata in quanto nel lungo periodo le aspettative cambiano (come nel diagramma). Nel lungo periodo, solo un costante tasso di disoccupazione (il Nairu, tasso naturale di disoccupazione) \u00e8 collegato a un tasso di inflazione stabile. La curva di Phillips nel lungo periodo \u00e8 cos\u00ec verticale, cos\u00ec non c'\u00e8 alcun trade-off (costo-opportunit\u00e0) tra inflazione e disoccupazione.\nNel diagramma, la Curva di Phillips di lungo periodo \u00e8 la linea rossa verticale. La teoria del NAIRU dice che il tasso di disoccupazione \u00e8 situato al di sotto di questa linea, in quanto dopo il cambiamento A, le aspettative di inflazione aumenteranno. Questo sposter\u00e0 la Curva di Phillips del breve periodo in alto, come indicato dalla freccia indicata con B. Questo creer\u00e0 un peggiore trade-off tra disoccupazione e inflazione. In questo modo ci sar\u00e0 una maggiore inflazione a ogni livello del tasso di disoccupazione rispetto a prima. Cos\u00ec, spostandoci al problema delle \"accelerazioni di inflazione\" endogene, la teoria spiega la stagflazione.\nIl nome \"NAIRU\" (tasso naturale di disoccupazione) nasce dal fatto che con una disoccupazione effettiva al di sotto di esso, l'inflazione accelera, con una disoccupazione al di sopra di esso decelera. Con il tasso attuale di disoccupazione pari al NAIRU l'inflazione \u00e8 stabile, non accelera e non decelera.\nLa teoria delle aspettative razionali dice che le aspettative dell'inflazione sono uguali a ci\u00f2 che effettivamente succede, con alcuni minori errori temporali. Ci\u00f2 suggerisce che il breve periodo \u00e8 cos\u00ec breve da essere inesistente: ogni sforzo di ridurre la disoccupazione al di sotto del NAIRU, ad esempio, causerebbe \"immediatamente\" un aumento dell'inflazione attesa e implicherebbe un fallimento della politica. La disoccupazione non devierebbe mai dal NAIRU salvo errori casuali e transitori nella formazione delle aspettative sul tasso di inflazione futuro. In questa prospettiva, ogni deviazione dall'attuale tasso di disoccupazione dal NAIRU era una illusione.\nIn ogni caso nel 1990 negli USA divenne sempre pi\u00f9 chiaro che il NAIRU non ha un unico equilibrio e che pu\u00f2 cambiare in differenti modi. Nei tardi anni '90 il tasso naturale di disoccupazione scese al disotto del 4% della forza lavoro, molto al di sotto di ogni stima del NAIRU. Ma l'inflazione rimase moderata invece che accelerare. Cos\u00ec come la curva di Phillips, anche il NAIRU divenne argomento di dibattito.\nSuccessivamente, il concetto di aspettative razionali divenne un argomento di cui dubitare quando fu chiaro che la pi\u00f9 importante assunzione su cui si basava il modello era che ci fosse un singolo (unico) equilibrio nell'economia, oltre il tempo e indipendente da condizioni della domanda. L'esperienza degli anni '90 suggerisce che questa assunzione non pu\u00f2 essere suffragata.\nLa curva di Phillips oggi.\nBench\u00e9 alcuni economisti continuino a ricorrere alla curva di Phillips, altri preferiscono non impiegarla, in quanto tale modello \u00e8 considerato troppo semplicistico per le variabili presenti nel mercato odierno. Tuttavia, al contrario della curva di Phillips statica che fu popolare negli anni '60, la nuova curva pu\u00f2 sopportare alcuni cambiamenti, cos\u00ec che seguire una certa politica pu\u00f2 avere differenti risultati in differenti periodi temporali; il trade-off pu\u00f2 peggiorare (come negli anni '70) o migliorare (come negli anni '90).\nQuesto pu\u00f2 essere visto in un'analisi dell'inflazione e dei dati della disoccupazione nel 1952-1953 negli Stati Uniti. Non c'\u00e8 una singola curva che sia adeguata ai dati, ma ci sono tre sufficienti approssimazioni aggregate: 1955-71, 1974-84 e 1985-92, ognuna delle quali mostra un generale e decrescente andamento, ma traslate a tre livelli differenti. I dati del 1953-54 e 1972-73 non si possono raggruppare facilmente e una pi\u00f9 formale analisi porterebbe a cinque gruppi/curve sul periodo considerato.\nNel 1993 Paul Ormerod us\u00f2 i dati del 1953-92 per adattare statisticamente la curva di Phillips alle relazioni tra inflazione e disoccupazione, non ai tassi, ma alla \"variazione dei tassi\"; mostrando una valida relazione per l'intero periodo.\n\u03c0=\u03c0\u00b0(u-u*)\nIl modello del Triangolo di Gordon.\nRobert J. Gordon della Northwestern University ha analizzato la curva di Phillips per produrre quello che chiama triangle model, in cui il tasso di inflazione \u00e8 determinato dalla somma di\nQuest'ultimo fattore riflette le aspettative di inflazione e la spirale prezzi/salari. Gli shock sull'offerta e i cambiamenti di built-in inflation sono i fattori principali che spostano la Curva di Phillips nel breve termine e cambiano il trade-off. In questa teoria, non sono solo le aspettative di inflazione che possono causare la stagflazione. Per esempio, l'ascesa ripida dei prezzi del petrolio negli anni 1970 potrebbe avere questo risultato.\nI cambiamenti nella built-in inflation seguono la logica partial-adjustment che sta dietro la maggior parte delle teorie del NAIRU:\nTra queste due situazioni si trova il NAIRU, in cui la curva di Phillips non ha alcuna tendenza intrinseca a spostarsi, per cui il tasso di inflazione \u00e8 stabile. Comunque, sembra esserci una relazione nella fascia tra \"alto\" e \"basso\" in cui la built-in inflation resta stabile. I limiti di questa \"fascia di tassi di disoccupazione che non accelerano l'inflazione\" si modificano nel tempo.\nQuestioni teoriche.\nLa curva di Phillips inizi\u00f2 come osservazione empirica in cerca di una spiegazione teorica. Ci sono diverse importanti spiegazioni per questa regolarit\u00e0 nel breve periodo della curva di Phillips.\nPer Milton Friedman c'\u00e8 una correlazione di breve termine tra shock inflattivi e occupazione. Quando una sorpresa inflazionistica si verifica, i lavoratori sono spinti ad accettare comunque una paga pi\u00f9 bassa perch\u00e9 non si rendono conto immediatamente della perdita di potere d'acquisto dei salari (quindi della caduta del salario reale). Le aziende li assumono perch\u00e9 ritengono che l'inflazione permetta maggiori profitti a parit\u00e0 di salario nominale. Abbiamo cos\u00ec un movimento lungo la curva di Phillips come nel cambiamento \"A\". A un certo punto, i lavoratori si accorgono che i salari reali sono scesi, per cui spingono per salari pi\u00f9 alti. Questo causa uno spostamento della curva di Phillips verso l'alto e verso destra, come nel cambiamento \"B\".\nAlcuni economisti confutano questa teoria perch\u00e9 implica che i lavoratori soffrano di illusione monetaria. Una delle caratteristiche della moderna economia industriale \u00e8 comunque quella che i lavoratori non incontrano i datori di lavoro in un mercato perfetto di concorrenza perfetta, ma operano in una complessa combinazione di mercati imperfetti, monopoli, monopsoni, con presenza di sindacati, e altre istituzioni. In molti casi, possono mancare di forza di negoziazione per \"agire\" in base alle loro aspettative, indipendentemente da quanto siano razionali, dalle loro percezioni, da quanto siano liberi da illusioni monetarie. Non \u00e8 l'alto livello di inflazione che causa la bassa disoccupazione (come nella teoria di Milton Friedman) n\u00e9 \"viceversa\". Il basso livello di disoccupazione incrementa il potere negoziale dei lavoratori, permettendogli di spingere per maggiori salari nominali. Per proteggere i profitti, i datori di lavoro alzano i prezzi, per cui la bassa disoccupazione causa inflazione.\nIn modo simile, la \"built-in inflation\" non \u00e8 semplicemente una questione di \"aspettative inflazionistiche\" soggettive ma riflette anche il fatto che l'alta inflazione pu\u00f2 raccogliere slancio e continuare oltre il momento in cui si \u00e8 avviata a causa dell'oggettiva spirale salari/prezzi."}
{"id": "262161", "revid": "111448959", "url": "https://it.wikipedia.org/wiki?curid=262161", "title": "Ragade", "text": "Le ragadi sono ulcerazioni lineari della pelle o delle mucose.\nDescrizione.\nLa ragade \u00e8 caratterizzata da un andamento lineare e profondo nel connettivo dei tessuti colpiti.\nViene determinata da una lacerazione delle mucose che a sua volta pu\u00f2 essere causata da un errato ripiegamento della mucosa stessa, da un'infezione o dalla scialorrea. Possono formarsi agli angoli della bocca, dietro l'orecchio, intorno al capezzolo, nella regione anale, in qual caso si parla di ragade anale. \nIn allattamento possono formare addirittura una raggiera su tutto l'apice del seno se la suzione e l'attacco del neonato non sono corretti. \nIn particolare quando si manifesta nell'orifizio anale, si avverte, quale complicazione collaterale, l'ipertono dello sfintere, consistente in uno stato doloroso e indurito dei fasci muscolari che circondano l'ano e che governano l'espulsione delle feci (defecazione).\nQueste lesioni, per la loro natura, tendono a cicatrizzare con difficolt\u00e0 divenendo croniche."}
{"id": "262164", "revid": "1543377", "url": "https://it.wikipedia.org/wiki?curid=262164", "title": "Aliz\u00e9e", "text": "Ha debuttato, sotto la guida dei produttori Myl\u00e8ne Farmer e Laurent Boutonnat, nel 2000 con l'album \"Gourmandises\", promosso dal singolo \"Moi... Lolita\", canzone di successo in tutta Europa tra il 2000 e il 2002 che ha reso celebre la cantante; a causa del testo della canzone, Aliz\u00e9e veniva identificata come la lolita del brano, per la sua giovane et\u00e0 e l'immagine acqua e sapone che la caratterizzava.\nNel 2003 ha pubblicato il secondo disco, \"Mes courants \u00e9lectriques\", accompagnato dal successo (minore rispetto a \"Moi... Lolita\") del singolo \"J'en ai marre!\". Successivamente ha pubblicato un album live, una raccolta e un nuovo album di inediti nel 2007, intitolato \"Psych\u00e9d\u00e9lices\", che ha avuto il massimo successo di vendite in Messico. Il quarto album di inediti, \"Une enfant du si\u00e8cle\", \u00e8 uscito il 29 marzo 2010. Il suo quinto album in studio, \"5\", \u00e8 uscito il 25 marzo 2013. Il suo sesto album in studio, \"Blonde\", \u00e8 uscito il 23 giugno 2014.\nNel 2013 ha vinto la 4\u00aa edizione della versione francese del programma \"Ballando con le stelle\", intitolata \"Danse avec les stars\", in coppia con il ballerino Gr\u00e9goire Lyonnet, suo attuale partner nella vita. Svolge inoltre l'attivit\u00e0 di doppiatrice per film d'animazione.\nBiografia.\nAliz\u00e9e ha trascorso tutta la sua infanzia in Corsica. A quattro anni si iscrive alla scuola di danza di Monique Mufraggi, partecipando cos\u00ec ai gal\u00e0 di fine anno della scuola, ottenendo addirittura il ruolo di protagonista di uno spettacolo dedicato a \"Pocahontas\" nel 1995. Lo stesso anno ha vinto il concorso \"Dessine-moi un plane\" sponsorizzato da Chantal Goya: il suo disegno \u00e8 stato scelto per essere riprodotto su un aereo MD 83 dell'azienda AOM. Dal 1997, nella sua scuola di danza, Aliz\u00e9e inizia anche a prendere lezioni di canto e commedia. Nel 1999, si \u00e8 unita allo spettacolo \"Graines de star\" trasmesso su M6. Il 25 febbraio 2000, interpreta \"Ma pri\u00e8re\" di Axelle Red ed \u00e8 acclamata dal pubblico, che le permette di qualificarsi per il prossimo spettacolo, poi non ha dato pi\u00f9 notizie alla produzione dello spettacolo.\nCarriera.\n\"Gourmandises\".\nHa debuttato all'et\u00e0 di quindici anni, il 4 luglio 2000, con la pubblicazione del suo primo singolo \"Moi... Lolita\" riscuotendo subito un grande successo.\nIl singolo ha anticipato l'uscita del primo album della cantante, \"Gourmandises\", uscito il 21 novembre 2000 per l'etichetta discografica Polydor, che ha raggiunto la prima posizione della classifica francese ed entrando in diverse classifiche europee e ha fatto ricevere alla cantante numerosi premi come NRJ Music Awards, World Music Award, M6 Awards, e altre ricompense a livello europeo. Ha inoltre partecipato al Festivalbar 2002, in Italia, con il principale singolo del suo primo disco.\nDall'album, oltre a \"Moi... Lolita\" che ha raggiunto le prime posizioni nelle classifiche di numerosi stati europei conquistando la prima posizione in Italia, sono state estratte come singoli le canzoni \"L'aliz\u00e9\", \"Parler tout bas\" e \"Gourmandises\".\nLa promozione del primo disco \u00e8 durata diversi anni, complice anche l'uscita ritardata dello stesso a livello internazionale, avvenuta il 13 marzo 2001.\nL'album \u00e8 stato prodotto da Myl\u00e8ne Farmer, cantante di successo e icona del pop francese, e il suo compositore Laurent Boutonnat.\nNonostante il successo commerciale, vi sono state parecchie critiche riguardo al lancio di \"Moi... Lolita\".\nLe critiche si appuntano sulla somiglianza di stile con Myl\u00e8ne Farmer, a parere di alcuni troppo accentuato. Alcuni ritengono che la sua immagine di lolita rischi di eclissare la sua abilit\u00e0 come cantante; Aliz\u00e9e viene descritta come una ragazza che \u00abcerca disperatamente di essere sexy\u00bb.\nNonostante questo, altri ritengono immotivate tali critiche lodando Aliz\u00e9e per la sua voce profonda e la sua abilit\u00e0 di \"dimostrare la sua incredibile vocalit\u00e0\".\nAlcune delle sue canzoni sono state descritte come \u00abballate ricche di atmosfera\u00bb le cui \u00abmelodie sono cos\u00ec brillanti\u00bb, e in cui Aliz\u00e9e riesce a \u00abesprimere pi\u00f9 emozioni di quanto il classico pop riesca a fare\u00bb.\n\"Mes courants \u00e9lectriques\".\nDopo il successo di \"Gourmandises\" e in particolare di \"Moi... Lolita\", la cantante \u00e8 tornata in sala di registrazione per l'incisione del suo secondo disco, intitolato \"Mes courants \u00e9lectriques\" e prodotto sempre da Myl\u00e8ne Farmer e Laurent Boutonnat. L'album \u00e8 stato pubblicato il 18 marzo 2003 ed \u00e8 stato accompagnato dal singolo \"J'en ai marre!\", che ha ottenuto successo a livello internazionale pur senza raggiungere il successo del singolo di debutto. Con questa canzone, Aliz\u00e9e ha fatto la sua seconda e ultima apparizione al Festivalbar 2003. L'album \u00e8 stato pubblicato anche in una versione internazionale contenenti quattro tracce (tra cui i singoli \"J'en ai marre!\" e \"J'ai pas vingt ans\") tradotte in lingua inglese. Dal disco \u00e8 stato estratto anche un terzo singolo, \"\u00c0 contre-courant\".\nContemporaneamente, ha avvia una grande tourn\u00e9e in Francia che ha debuttato con un'intera settimana all'Olympia, dove tutte le date hanno registrato il tutto esaurito, e che \u00e8 terminata allo Z\u00e9nit.\nDal tour \u00e8 stato tratto anche un CD/DVD, \"Aliz\u00e9e en concert\", pubblicato nel 2004 e che ha ottenuto particolare successo in Messico, dove \u00e8 stato pubblicato nel 2007 e dove ha raggiunto l'ottava posizione della classifica, venendo certificato disco d'oro e vendendo 50\u00a0mila copie.\nAnche il secondo album e il disco live sono stati pubblicati per l'etichetta discografica Polydor, che dopo questi prodotti ha terminato il contratto con Aliz\u00e9e.\n\"Psych\u00e9d\u00e9lices\".\nDopo la pubblicazione del disco dal vivo, la cantante \u00e8 rimasta alcuni anni lontana dalle scene musicali, sposandosi nel 2004 con J\u00e9r\u00e9my Chatelain e avendo da lui una figlia. Intanto il singolo \"Moi... Lolita\" conosce un nuovo successo in Francia, grazie alla cover di Julien Dor\u00e9.\nNel corso del 2007 \u00e8 per\u00f2 tornata in sala d'incisione per registrare, per la RCA, il suo terzo album di inediti, prodotto dal marito stesso. Il disco \u00e8 stato pubblicato il 3 dicembre di quell'anno solo in alcuni paesi, tra cui il Messico, anticipato dal singolo \"Mademoiselle Juliette\". La promozione del disco si \u00e8 conclusa l'anno successivo, con la pubblicazione del singolo \"Fifty-Sixty\" e riscuotendo un successo minore rispetto ai precedenti dischi di inediti della cantante, raggiungendo la sedicesima posizione degli album in Francia in luogo della prima e della seconda dei primi due album.\nNella versione dell'album per il mercato messicano \u00e8 presente una cover della canzone di Madonna \"La isla bonita\". In precedenza la cantante corsa aveva interpretato questo singolo con un altro arrangiamento, nel corso di un programma televisivo francese del 2003. Proprio in Messico l'album riscosse un inaspettato successo, per cui la precedente etichetta discografica della cantante, la Universal (la Polydor \u00e8 una sussidiaria della Universal), ha pubblicato una raccolta della cantante in questo paese, \"Tout Aliz\u00e9e\", che ha raggiunto la ventiduesima posizione della classifica messicana. Sempre per il mercato messicano, viene estratto come terzo singolo il brano Lily Town.\n\"Une enfant du si\u00e8cle\".\nTra il 2009 e il 2010 la cantante ha registrato il quarto album di inediti, la cui pubblicazione \u00e8 avvenuta il 29 marzo 2010 con il titolo \"Une enfant du si\u00e8cle\". L'album \u00e8 stato anticipato, nei primi giorni dello stesso mese, dal singolo \"Les collines (Never Leave You)\", diffuso anche in Italia nel negozio di musica digitale iTunes. Successivamente viene pubblicato un secondo singolo, Limelight.\nIl disco ha ottenuto un discreto risultato di vendite, raggiungendo la ventiquattresima posizione della classifica francese e la ventiduesima di quella messicana, entrando anche in quella del Belgio (Vallonia).\n\"5\".\nIl quinto album di Aliz\u00e9e, intitolato \"5\", \u00e8 stato pubblicato il 25 marzo 2013 sotto etichetta Sony Music. Il disco vanta collaborazioni eccellenti, fra cui Adrien Gallo, leader del gruppo BB Brunes e Thomas Boulard, voce della band francofona Luke. L'album, stando a indiscrezioni precedenti l'uscita, avrebbe dovuto segnare il ritorno di Aliz\u00e9e alle sue origini musicali: fra le collaborazioni infatti il nome di Myl\u00e8ne Farmer si era fatto insistente, ma la voce \u00e8 stata successivamente smentita. \"A Cause de l'Automne\", il primo singolo estratto da questo nuovo lavoro discografico, \u00e8 disponibile dal 4 luglio 2012, ed \u00e8 stato pubblicato a dodici anni esatti di distanza dal successo mondiale \"Moi... Lolita\". Successivamente, nell'aprile del 2013, viene estratta la canzone \"Je vieux bien\". \nL'album \u00e8 stato un flop commerciale di vendite.\n\"Blonde\".\nIl sesto disco della cantante, intitolato \"Blonde\", vede la luce il 23 giugno 2014. Vi collaborano i cantanti: Pascal Obispo, Lionel Florence e Zazie. Il primo singolo del nuovo disco esce il 21 marzo 2014, anch'esso dal titolo Blonde. Esce anche un secondo singolo, Alcaline. Anche questo album ottiene scarso successo commerciale.\nAltri singoli e collaborazioni.\nLa cantante ha collaborato con il gruppo Tahiti Boy and the Palmtree Family alla realizzazione di alcuni singoli a tematica natalizia: nel 2009 esce il brano \"It's Christmas (And It Won't Be the Last)\", nel 2010 \"Such a Special Time (It's Xmas Tonight)\" e nel 2011 \"Forget It's Winter\". Nel novembre dello stesso anno, ha preso parte all'iniziativa di Unicef Francia registrando, insieme ad altri 60 cantanti (fra cui Shy'm), il brano \"Des ricochets\", il cui ricavato di vendite viene devoluto in beneficenza per i bambini bisognosi del Corno d'Africa. Nel 2014, Aliz\u00e9e ha collaborato, con oltre cento artisti, alla canzone Kiss &amp; Love scritto da Pascal Obispo e Lionel Florence per i 20 anni di Sidaction.\nAliz\u00e9e ha inoltre registrato il duetto \"Clara veut la lune\", presente nel nuovo album di Alain Chamfort, \"Elles et Lui\", uscito il 21 maggio 2012. L'anno dopo collabora con il cantante britannico Olly Murs, il risultato \u00e8 una nuova versione del brano \"Dear Darlin\"', singolo originariamente presente nell'album dell'artista inglese \"Right Place Right Time\". Con Guillaume Aldebert ha registrato il brano \"Mon petit doigt m'a dit\", e con la cantante Tal la cover della canzone \"Le tourbillon de la vie\" di Jeanne Moreau.\nVita privata.\nIl 6 novembre 2003, Aliz\u00e9e ha sposato a Las Vegas il cantante J\u00e9r\u00e9my Chatelain. I due hanno avuto una figlia, Annily, nata il 28 aprile 2005. Aliz\u00e9e e J\u00e9r\u00e9my Chatelain si sono separati nel 2012.\nAliz\u00e9e \u00e8 legata sentimentalmente al ballerino Gr\u00e9goire Lyonnet, suo partner durante la sua partecipazione al programma televisivo \"Danse avec les stars\" del 2014, con cui ha contratto matrimonio in Corsica il 18 giugno 2016. Ha dichiarato di essere una cattolica non praticante. Dal 2014 la sua attivit\u00e0 di cantante \u00e8 sospesa e la sua carriera \u00e8 principalmente orientata verso la danza. Come riportato dai giornali francesi (T\u00e9l\u00e9 Star, Le Figar\u00f2) Aliz\u00e9e ha dichiarato di aver chiuso la sua carriera musicale e di non desiderare pi\u00f9 di prodursi in un nuovo album. Il 1\u00ba ottobre ha aperto assieme al marito Gr\u00e9goire Lyonnet una scuola di danza ad Ajaccio. Il 24 novembre 2019 \u00e8 nata la sua seconda figlia, Maggy, avuta dal marito Gr\u00e9goire Lyonnet.\nAltre attivit\u00e0.\nNel 2013 ha vinto la 4\u00aa edizione della versione francese del programma \"Ballando con le stelle\" in coppia con il ballerino Gr\u00e9goire Lyonnet. Durante la sua carriera, Aliz\u00e9e ha partecipato a diverse campagne pubblicitarie in vari paesi. Nel 2003 \u00e8 diventata testimonial in Giappone per la marca di biscotti Elise. Nel 2008 promuove i negozi Sanborns in Messico. Dopo aver partecipato, nel 2011, a una campagna pubblicitaria per American Apparel, presta la sua immagine nel 2014 per la fragranza Amor-Amor di Cacharel."}
{"id": "262165", "revid": "729019", "url": "https://it.wikipedia.org/wiki?curid=262165", "title": "Juventud Guerrera", "text": "Nel corso della carriera ha lottato nella World Championship Wrestling, nella Total Nonstop Action Wrestling, nella Lucha Libre AAA Worldwide, nella Consejo Mundial de Lucha Libre, nella Extreme Championship Wrestling, nella Pro Wrestling NOAH e nella World Wrestling Entertainment. Il suo ring name \u00e8 un riconoscimento al padre Fuerza Guerrera.\nCarriera.\nGuerrera inizia la sua carriera nella Asistencia Asesor\u00eda y Administraci\u00f3n. Ha una lunga rivalit\u00e0 con Rey Mysterio, contro il quale lotta per l'AAA Welterweight Championship. I due hanno anche vari match di coppia, dove Juventud fa squadra con il padre, Fuerza Guerrera, mentre Mysterio, fa coppia con lo zio e allenatore Rey Misterio. Lotta ancora nelle federazioni messicane, fino a quando non riceve un ingaggio negli Stati Uniti nella Extreme Championship Wrestling insieme a Rey Mysterio, Konnan e La Parka II.\nWorld Championship Wrestling (1996\u20132000).\nNella World Championship Wrestling, debutta il 26 agosto a Nitro vincendo contro Billy Kidman. Compete durante il 1996 e il 1997 con una maschera, come quella che indossava in Messico. Lotta principalmente contro Rey Mysterio e Psicosis. All'inizio del 1998, sconfigge Ultimo Dragon, conquistando il WCW Cruiserweight Championship nell'edizione inaugurale di Thunder. Perde il titolo solo dopo una settimana contro Rey Mysterio. A SuperBrawl, sfida Chris Jericho in un Mask vs. Title Match per il Cruiserweight Championship, ma viene sconfitto. Dopo essere stato smascherato, viene deriso da Jericho per la sua somiglianza a \"Quasimodo\", il personaggio sfigurato del Gobbo di Notre Dame. Tuttavia, Guerrera sconfigge Jericho a Road Wild, conquistando il titolo per la seconda volta. A Fall Brawl, mantiene la cintura contro Silver King, prima di perderla dopo sole ventiquattro ore contro Billy Kidman.\nGuerrera diventa poi un ring announcer a Thunder durante il periodo di recupero da un infortunio. Durante questo periodo, imita spesso The Rock, facendosi chiamare \"The Juice\" e imitando la catchphrase di Rocky. Ripresosi dall'infortunio, si unisce a Konnan, Mysterio e Kidman, formando i Filthy Animals. Durante questo periodo, Guerrera e Mysterio conquistano anche i WCW World Tag Team Championship.\nNell'ottobre 2000, durante un tour della WCW in Australia, Guerrera viene arrestato per essere stato scoperto urlare in un luogo pubblico e per attacco a pubblico ufficiale, data la resistenza opposta all'arresto. Dopo essere stato rimandato a casa dal tour, viene licenziato dalla WCW per cattiva condotta.\nCircuito indipendente e TNA Wrestling (2000\u20132005).\nDopo il rilascio dalla WCW, viene ingaggiato da federazioni come Xtreme Pro Wrestling, Asistencia Asesor\u00eda y Administraci\u00f3n, Consejo Mundial de Lucha Libre, World Wrestling All-Stars e Frontier Wrestling Alliance. Fa anche una breve apparizione per la Pro Wrestling NOAH come uno dei 12 partecipanti al torneo per incoronare il primo GHC Junior Heavyweight Champion, ma perde la finale contro Yoshinobu Kanemaru il 24 giugno 2001. Nella CMLL, fa di nuovo squadra con Mysterio, che aveva lasciato la WCW una volta acquistata dalla World Wrestling Federation. Tuttavia, mentre a Mysterio venne offerto un ingaggio, Guerrera si trasfer\u00ec nella Total Nonstop Action Wrestling, dove si unisce a Mr. \u00c1guila, H\u00e9ctor Garza, Abismo Negro e Heavy Metal, formando un gruppo noto come \"Team AAA\", per partecipare alla TNA's World X Cup. Guerrera prende anche parte alla Super X Cup 2003, venendo eliminato in finale da Chris Sabin. Quando il rapporto di collaborazione fra AAA e TNA finisce, il Team AAA si scioglie e Guerrera torna a lavorare in Messico.\nWorld Wrestling Entertainment (2005\u20132006).\nIl suo debutto in WWE \u00e8 avvenuto il 18 giugno 2005 sconfiggendo Funaki a Velocity, uno degli show della WWE. Former\u00e0 poi una \"Stable\" con Super Crazy e Psicosis chiamata The Mexicools. La stable incomincer\u00e0 ad interrompere match di SmackDown! incominciando dal 23 giugno 2005, dove entrano su tagliaerbe nell'arena durante il match per il WWE Cruiserweight Championship tra Chavo Guerrero Jr. e Paul London attaccando i due contendenti. I Mexicools continueranno nella loro opera di disturbo a SmackDown! per le seguenti settimane. Intanto s'impone subito come leader del gruppo Juventud, riassumendo inoltre il suo vecchio soprannome \"The Juice\".\nI tre debuttano in un pay-per-view WWE a The Great American Bash il 24 aprile 2005 a Buffalo, in un match contro il rinato bWo. Il trio messicano riesce a trionfare a seguito di uno schienamento su Steven Richards, uno dei tre membri dell'bWo insieme a Blue Meanie e Simon Dean.\nDopo molti match a Velocity, Juventud ottiene un match per il WWE Cruiserweight Championship il 4 ottobre sconfiggendo Brian Kendrick, Paul London, Scotty 2 Hotty e Funaki in una Battle Royal. Affronta il WWE Cruiserweight Champion Nunzio al Pay Per View No Mercy, sconfiggendolo con la sua \"Juvi Driver\" e conquistando il titolo. Juventud perde il suo titolo in un house show in Italia, contro l'idolo locale Nunzio. Riconquista il titolo il 25 novembre durante un'edizione di SmackDown!. Dopo aver perso il suo titolo al pay per view Armageddon contro Kid Kash, viene quindi licenziato dalla federazione di Stamford per il suo cattivo comportamento nel backstage.\nRitorna quindi nella AAA dove milita attualmente; lotta inoltre in diverse federazioni indipendenti tra cui la Nu-Wrestling Evolution (NWE), promotion nella quale ha conquistato il titolo di Campione dei Pesi Leggeri (Gravity 0 Champion) durante il tour spagnolo dell'aprile 2008.\nA causa del carattere bizzoso \u00e8 spesso protagonista di risse nei backstage (che ne hanno comportato il licenziamento dalla WWE). In una di queste ha avuto la peggio con il wrestler Jack Evans, durante la quale si \u00e8 spaccato il naso. Il 20 maggio 2011 sconfigge durante un'edizione speciale della serie web XIW SPRINT il campione italiano della Xtreme Italian Wrestling Thunder Storm conquistando il titolo italiano. \nAsistencia Asesor\u00eda y Administraci\u00f3n (2006\u20132008; 2012\u2013presente).\nDopo il rilascio della WWE, ritorna nella AAA il 30 aprile, formando un stable chiamata Mexican Powers insieme a Psicosis II, Extreme Tiger, Joe Lider e Crazy Boy. Guerrera, durante un evento AAA vs. TNA, aiuta i Latin American Xchange ad attaccare A.J. Styles. L'assalto viene mostrato in televisione ad Impact il 5 ottobre 2006.\nNell'agosto 2008, annuncia il suo rilascio dalla AAA per competere nei circuiti indipendenti messicani. A settembre, forma i Sexicools, una parodia dei Mexicools, con Intocable e Toscano. Nonostante le diverse voci di corridoio, Guerrera non \u00e8 mai andato alla CMLL, compagnia rivale della AAA.\nIl 15 marzo 2009, fa il suo ritorno a sorpresa nella AAA, durante il Rey de Reyes, aiutando Charly Manson e D-Generation-Mex a vincere i loro match e unendosi a quest'ultimo. Poco dopo il suo ritorno, Guerrera si rompe il naso a seguito di una rissa nel backstage con Konnan e Jack Evans.\nIl 23 febbraio 2012, Guerrera ritorna nella AAA, perdendo contro El Hijo del Perro Aguayo in un Fatal 4-Way, che includeva anche Cibern\u00e9tico e M\u00e1scara A\u00f1o 2000, Jr. Al Rey de Reyes, Guerrera e Joe Lider riformano i Mexican Powers, battendo Extreme Tiger e Fenix, poi Halloween e Nicho el Millonario e ancora Chessman e Teddy Hart in un Fatal 4-Way Tag Team Match. Grazie a questa vittoria, ottengono un match valido per gli AAA World Tag Team Championship, ma perdono contro Abyss e Chessman, i campioni. Il 19 maggio, sconfigge Jack Evans, Psicosis e Teddy Hart in un Fatal 4-Way Hardcore Match conquistando l'AAA World Cruiserweight Championship. Il 2 dicembre, perde il titolo contro Daga in un 6-Man Ladder Match.\nRitorno nel circuito indipendente (2008\u20132017).\nDopo l'incidente nel backstage nella AAA, Guerrera lotta per la Nu-Wrestling Evolution, vincendo il Cruiserweight Title in un Triple Treath Match contro Matt Cross e PAC. Lo difende spesso contro Super Nova, prima di perderlo contro Giuseppe Danza in soli 50 secondi il 6 febbraio 2013 a Milano.\nNel 2010, fa un'apparizione a sorpresa per la Dragon Gate, facendo coppia con Dragon Kid in un match perso per sottomissione contro BxB Hulk e Masato Yoshino. Il 20 maggio 2011, sconfigge Thunder Storm nella Xtreme Italian Wrestling e conquista l'XIW Italian Championship.\n2021.\nIl 4 agosto 2021 dopo 20 anni affronta Chris Jericho in All Elite Wrestling venendo sconfitto."}
{"id": "262169", "revid": "88740", "url": "https://it.wikipedia.org/wiki?curid=262169", "title": "Anestetico", "text": "L'anestetico \u00e8 una classe di farmaci ampia ed eterogenea che ha la capacit\u00e0 di indurre anestesia, cio\u00e8 la perdita reversibile della sensibilit\u00e0 e della coscienza. \nPossono essere divisi in due grandi classi: gli anestetici generali, che provocano una perdita reversibile della coscienza, e gli anestetici locali, che causano una perdita reversibile di sensibilit\u00e0 in una regione limitata del corpo senza portare necessariamente alla perdita di coscienza.\nNelle moderne pratiche anestetiche viene usata una grande variet\u00e0 di farmaci, molti di essi sono usati raramente al di fuori dell'anestesia, mentre altri sono comunemente somministrati in vari campi dell'assistenza sanitaria. Gli anestetici sono spesso utilizzati in combinazioni, visti i loro effetti terapeutici sinergici e additivi (che possono far aumentare anche gli effetti avversi). \nGli anestetici si distinguono dagli analgesici perch\u00e9 questi ultimi bloccano gli stimoli dolorosi senza alterare il tatto, utilizzando un meccanismo di tipo antinfiammatorio, mentre agli anestetici, con meccanismi diversi, agiscono sul sistema nervoso.\nAnestetici locali.\nGli anestetici locali si riconoscono dal suffisso \"\u2013caina\". Gli agenti anestetici locali impediscono la trasmissione degli impulsi nervosi senza indurre uno stato di incoscienza. Agiscono legandosi in modo reversibile ai canali del sodio delle fibre nervose, impedendo al sodio di entrare all'interno delle cellule, prevenendo la propagazione del potenziale d'azione. Gli anestetici locali possono essere esteri o di ammidi. Gli esteri (come procaina, ametocaina, cocaina, benzocaina, tetracaina) non sono stabili in soluzione, hanno un'azione rapida, vengono metabolizzati rapidamente dalle colinesterasi nel plasma sanguigno o nel fegato e inducono pi\u00f9 frequentemente reazioni allergiche. Le ammidi (come lidocaina, prilocaina, bupivicaina, levobupivacaina, ropivacaina, mepivacaina, ed dibucaina) in genere sono stabili al calore, e hanno con una lunga durata di conservazione (circa due anni). Le ammidi hanno un'insorgenza pi\u00f9 lenta e un'emivita pi\u00f9 lunga rispetto agli anestetici esteri e sono in genere miscele racemiche, ad eccezione della levobupivacaina (che \u00e8 S) e della ropivacaina (S). Le ammidi sono utilizzate in anestesia regionale, epidurale o spinale, vista la loro maggiore durata d'azione, che fornisce un'adeguata analgesia durante la chirurgia, il travaglio o per un sollievo sintomatico. Solo gli agenti anestetici locali privi di conservanti possono essere iniettati per via intratecale.\nAnestetici generali.\nGli anestetici generali sono una classe eterogenea di farmaci che, con diverso meccanismo d'azione (in alcuni casi non ancora ben chiarito), sono in grado di deprimere il sistema nervoso centrale privandolo dello stato di coscienza. \nAnestetici generali volatili.\nGli agenti anestetici volatili sono liquidi organici appositamente formulati che evaporano rapidamente, e vengono somministrati per inalazione per indurre o mantenere l'anestesia generale. L'ossido nitroso e lo xeno sono gas a temperatura ambiente e non liquidi, quindi non vengono considerati anestetici volatili.\nL'anestetico volatile ideale dovrebbe essere non infiammabile, non esplosivo e liposolubile. Dovrebbe possedere una bassa solubilit\u00e0 nel sangue, non essere tossico ed avere minimi effetti collaterali, infine non dovrebbe essere metabolizzato e non dovrebbe essere irritante per le vie respiratorie del paziente. Nessun agente anestetico attualmente in uso soddisfa tutti questi requisiti, quindi nessun agente anestetico pu\u00f2 essere considerato totalmente sicuro. Esistono rischi intrinseci e interazioni farmacologiche specifiche per ogni paziente. \nGli agenti pi\u00f9 diffusi attualmente sono l'isoflurano, il desflurano, il sevoflurano e l'ossido di azoto. Possono essere usati da soli o in combinazione con altri farmaci per mantenere l'anestesia.\nIn teoria, qualsiasi agente anestetico volatile pu\u00f2 essere utilizzato per indurre l'anestesia generale. Tuttavia, la maggior parte degli anestetici alogenati sono irritanti per le vie respiratorie, e inducono tosse, laringospasmo e altri effetti collaterali. \nAgenti endovenosi (non oppioidi).\nCi sono molti farmaci che possono essere utilizzati per via endovenosa al fine di produrre anestesia o sedazione.\nAnalgesici oppioidi endovenosi.\nGli oppioidi possono produrre incoscienza, ma causano molteplici effetti collaterali significativi. Quindi, sebbene siano usati raramente da soli per indurre l'anestesia, possono essere usati insieme ad altri agenti anestetici non oppioidi o anestetici volatili come coadiuvanti. Inoltre, vengono utilizzati per alleviare il dolore dei pazienti prima, durante o dopo l'intervento chirurgico. \nI seguenti oppioidi hanno breve insorgenza e durata dell'azione e sono usati durante l'anestesia generale\nI seguenti agenti hanno un'insorgenza e una durata d'azione pi\u00f9 lunghi e sono usati per alleviare il dolore post-operatorio:\nRilassanti muscolari.\nI miorilassanti non rendono i pazienti incoscienti e non alleviano il dolore. Possono essere utilizzati dopo l'induzione dell'anestesia per facilitare l'intubazione e le procedure chirurgiche paralizzando la muscolatura scheletrica."}
