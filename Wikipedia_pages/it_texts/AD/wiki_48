{"id": "218844", "revid": "260676", "url": "https://it.wikipedia.org/wiki?curid=218844", "title": "Acireale", "text": "Acireale (\"Jaci-Riali\" o \"Jaci\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\n\u00c8 il centro principale della Terra d'Aci, comprendente, oltre ad Acireale, i comuni di Aci Catena, Aci Sant'Antonio, Aci Castello, Aci Bonaccorsi, Valverde e parte di Santa Venerina e di Zafferana, in origine tutti ricompresi nel territorio dell'antica \"Aquilia\", che insieme formano un'unica area urbana senza soluzione di continuit\u00e0 di oltre 130.000 abitanti.\nCitt\u00e0 formatasi da piccole migrazioni dal territorio a sud, oggi l'impianto urbanistico \u00e8 quello tipico delle citt\u00e0 tardo-medievali della Sicilia.\nSorge a met\u00e0 della costa Ionica siciliana. I suoi abitanti si chiamano acesi (\"jacitani\" in siciliano). \u00c8 sede della diocesi di Acireale.\nAcireale \u00e8 nota, in particolar modo, per il suo carnevale, per il barocco, le sue bellezze naturalistiche (tra cui la Timpa), la sua costa lavica, per la sua tradizione nel calcio e nella scherma nonch\u00e9, fino a pochi anni fa (2015), per le sue terme. Vicina all'Etna, comprende nel suo territorio una serie di borghi marinari dotati di porticciolo, tra cui Santa Maria la Scala e Capo Mulini.\nGeografia fisica.\nTerritorio.\nIl comune \u00e8 stato costruito in un altopiano su di un terrazzo di origine lavica, chiamato \"la Timpa\", che, con i suoi 161 metri di altezza, la pone quasi a strapiombo sul mar Ionio. La costa, dove sorgono diverse borgate, \u00e8 caratterizzata dalla scogliera di origine lavica. Vi \u00e8 anche una certa ricchezza di sorgenti d'acqua e di verde e la zona circostante \u00e8 coltivata, soprattutto ad agrumi. Situato sulla Riviera dei Ciclopi, sul mar Ionio, nella Sicilia orientale, alle pendici meridionali dell'Etna.\nClima.\nIl clima \u00e8 tipicamente mediterraneo, con estati calde e secche e inverni miti e piovosi. La neve \u00e8 rara, ma si \u00e8 vista occasionalmente nel corso degli anni durante forti ondate di freddo.\nStoria.\nIl nome della citt\u00e0 deriva dalla mitologia greca, in cui vi era posto per un personaggio chiamato Aci. Questi era un pastore di cui si innamor\u00f2 la ninfa Galatea, di cui a sua volta era innamorato il ciclope Polifemo che schiacci\u00f2 il rivale sotto un masso. Dal sangue del pastore nacque un fiume chiamato \"Akis\" dai greci, prevalentemente sotterraneo. Il nome della citt\u00e0 ha subito dunque una lenta evoluzione: divent\u00f2 \"Jachium\" sotto i bizantini, \"Al Yag\" con gli arabi e quindi \"Aci d'Aquila (o Aquilia)\" con gli spagnoli. Nel XIV secolo la citt\u00e0 si stabil\u00ec nel territorio attuale (prima sorgeva nei pressi del castello di Aci, oggi Aci Castello) con il nome di \"Aquilia Vetere\" prima, e di \"Aquilia Nuova\" in seguito. Il nome \"Acireale\" fu attribuito alla citt\u00e0, secondo la tradizione, da Filippo IV di Spagna solo nel 1642.\nSi narra che Acireale e le altre Aci trassero la propria origine da Xiphonia, una misteriosa citt\u00e0 greca oggi del tutto scomparsa. I poeti Virgilio e Ovidio fecero risalire il mito della fondazione alla storia d'amore tra Galatea e Aci, ucciso per gelosia dal ciclope Polifemo.\nIn epoca romana nello stesso territorio nacque una citt\u00e0 chiamata Akis, e che storicamente partecip\u00f2 alle guerre puniche. Nel Medioevo il borgo si consolid\u00f2 attorno al castello di Aci e solo nel Trecento una decina di nuclei familiari si spostarono pi\u00f9 a nord, dove nacque \"Aquilia (Aci d'Aquila)\" o \"Aquilia Nuova\", primo punto stabile dell'odierna citt\u00e0.\nIl Cinquecento fu importantissimo per Aquilia Nuova, dove si consolid\u00f2 un forte ceto mercantile che port\u00f2 una notevole ricchezza alla citt\u00e0 e si insediarono diverse corporazioni e ordini religiosi lasciando un'impronta tanto indelebile che ancora oggi spesso viene citata come \u00ab\"la citt\u00e0 dalle cento campane\"\u00bb.\nNel 1528 l'imperatore Carlo V la eresse a comune. Nel Seicento, il territorio di Aquilia perse molti territori (divenuti \"universitas\", cio\u00e8 citt\u00e0) ma ottenne il nome odierno, grazie all'intervento del re Filippo IV nel 1642. L'11 gennaio 1693 la citt\u00e0 fu in parte distrutta dal terremoto, che sconvolse tutta la Sicilia sud-orientale. Il processo di ricostruzione che segu\u00ec favor\u00ec l'esplosione e la magnificenza del architettura barocca in tutte le sue infinite sfaccettature.\nNel 1848 fu uno dei principali centri dei moti in Sicilia. Nel 1873 con l'apertura dello stabilimento termale Santa Venera e l'inaugurazione dell'annesso \"Grand Hotel des Bains\", Acireale divenne un centro termale di una certa notoriet\u00e0. Dal 1861 \u00e8 stata capoluogo del Circondario di Acireale, abolito poi, come tutti i circondari d'Italia, dal regime fascista nel 1927.\nOttiene il titolo di Citt\u00e0 con decreto presidenziale del 30 novembre 2005.\nOggi \u00e8 nota in particolar modo per il Carnevale di Acireale, tra i pi\u00f9 famosi a livello nazionale, che attrae visitatori provenienti da gran parte d'Italia, data la presenza, accanto ai carri allegorico-grotteschi e ai gruppi mascherati in sfilata, dei carri infiorati, prerogativa tipica acese.\nInoltre, grazie alla presenza del PalaTupparello, il palazzetto dello sport pi\u00f9 capiente in Sicilia, Acireale \u00e8 spesso nota per ospitare, ogni anno, numerosi concerti dei pi\u00f9 noti cantanti e gruppi musicali italiani.\nSimboli.\nLo stemma attuale di Acireale si ricollega al sigillo dell'\u201cUniversitas di Aci\u201d concesso al tempo dell'ottenimento dell'autonomia comunale. La blasonatura attuale, modificata con delibera del consiglio comunale del 6 dicembre 2008, \u00e8 la seguente:\nMonumenti e luoghi d'interesse.\nPiazza del Duomo.\nIl centro di Acireale \u00e8 la \"Piazza del Duomo\", su cui si affacciano alcuni degli edifici pi\u00f9 importanti della citt\u00e0, tra cui la Chiesa Cattedrale, la Basilica dei Santi Pietro e Paolo, il Palazzo del Comune, il Palazzo Mod\u00f2.\nLa pavimentazione della piazza \u00e8 stata rinnovata nel 2009. I lavori sono stati affidati agli architetti Paolo Portoghesi e Vito Messina e all'ingegnere Aldo Scaccianoce i quali reputarono che le mattonelle in cemento stonassero con lo stile Barocco che caratterizza la citt\u00e0.\nLa nuova pavimentazione della piazza Duomo di Acireale \u00e8 stata preparata seguendo il progetto che si sviluppa con una geometria ben definita. Il piano della pavimentazione \u00e8 suddivisibile in 8 anelli concentrici che sono, a loro volta, suddivisi in 12 settori per i primi due anelli e 24 settori per i rimanenti; al centro della geometria si sviluppa un rosone, il tutto per rappresentare una cupola rovesciata come se questa fosse guardata dal basso verso l'alto dalla parte interna.\nOgni settore \u00e8 composto da 9 o 18 mattonelle di marmo denominato \"white-cream\" delimitato da una doppia fascia di pietra lavica doppiamente lavorata: bocciardata e levigata.\n\u00c8 stata coperta una superficie di 1600 m\u00b2 di cui 60 costituiti dal rosone centrale che tra pietra lavica e un minuzioso mosaico accoglie lo stemma della citt\u00e0 di Acireale.\nTecnicamente la preparazione dei tagli dei materiali \u00e8 partita ancora prima dell'apertura del cantiere edile sulla piazza. Si sono infatti dovute preparare 145 diverse forme di taglio di marmo beige, per un totale di 1350 mattonelle, 28 diversi tagli di pietra lavica bocciardata per un totale di 600 fasce circa e altrettante in pietra lavica levigata. La scelta e l'accostamento delle due lavorazioni di pietra lavica \u00e8 stata appositamente consigliata per evidenziare ancora di pi\u00f9 la tridimensionalit\u00e0 che si era discussa nel progetto.\nPer quanto riguarda il rosone, costituito da sei cerchi intrecciati tra loro secondo una geometria esagonale, sono state impiegate 132 fasce laviche distribuite tra levigate e bocciardate. Al centro si forma cos\u00ec un alloggio esagonale dove \u00e8 stato installato lo stemma della citt\u00e0, il tutto arricchito da un elegante mosaico di sassolini. Si pu\u00f2 quindi stimare che sono stati preparati circa 2700 pezzi, dello spessore di 3 centimetri, per coprire i 1600 metri quadrati.\nLa localizzazione del centro, che non \u00e8 stata scelta a caso dai progettisti, ha origine in un punto che \u00e8 l'intersezione di due assi: quello ortogonale al comune e quello ortogonale alla fiancata laterale della cattedrale. Da questo punto in maniera assialsimmetrica si sviluppa il disegno della piazza.\nAl centro viene installato lo stemma della citt\u00e0 con orientamento che segue l'asse ortogonale al comune. La preparazione, e quindi la lavorazione, dello stemma \u00e8 stata rigorosa. Sono state rispettate le regole ufficiali in accordo con la regola araldica della preparazione degli stemmi. Lo scudo e la corona sono realizzati con lo stesso marmo impiegato per la pavimentazione con degli incassi di pietra lavica \u201cocchio di pernice\u201d per rappresentare i tre faraglioni e la roccia ai piedi del castello. La lavorazione delle linee segue una tracciatura con profondit\u00e0 variabile dai 2 ai 4 millimetri e con spaziature che non scendono al di sotto dei 4 millimetri. La scelta della profondit\u00e0 della tracciatura \u00e8 stata studiata considerando che lo stemma, come il resto della piazza, \u00e8 soggetto al continuo calpestio dei pedoni.\nCentro storico.\nNel centro storico vi sono altre chiese, altri palazzi e vari monumenti di grande interesse:\nIl corso Umberto (ex via dell'Indirizzo) \u00e8 il passeggio della citt\u00e0, via lungo la quale prospettano i diversi palazzi nobiliari. Svoltando a sinistra, dopo circa 350 m, si arriva in piazza Garibaldi (detta \"la villetta\", dagli acesi), dove \u00e8 collocata al centro la statua dedicata ai caduti dello scultore acese Michele La Spina. Inoltre nel lato ovest della piazza prospetta il cinema-teatro Maugeri, il pi\u00f9 grande di Sicilia al momento dell'inaugurazione (1952). Proseguendo in corso Umberto, per altri 500 m, si raggiunge piazza Indirizzo, dove sulla destra si trova l'ingresso alla Villa Belvedere, inaugurata nel XIX secolo e nel lato a nord il prospetto della chiesa dell'Indirizzo, in stile neoclassico. Non sono di minore importanza i palazzi nobiliari Musumeci (con portale d'ingresso in pietra lavica scolpita) e Calanna, e le chiese di San Biagio, Santa Maria degli Angeli, la chiesa della Madonna del Carmelo nel quartiere Carmine, San Domenico, San Filippo Neri, San Rocco, Maria Santissima Odigitria e Maria Santissima Maddalena. Altre chiese si trovano dislocate nei vari quartieri del comune e il numero totale giustifica l'appellativo di citt\u00e0 dai cento campanili.\nPeriferia.\nAlla periferia sud si trovano le terme di Santa Venera. Costruite in stile neoclassico, sorgono all'interno del giardino \"inglese\". Furono inaugurate nel 1873 dal barone Agostino Pennisi di Floristella e nel 1951 vennero acquisite dalla Regione Siciliana. Le terme sfruttano le stesse acque \"sulfuree-salso-bromo-iodiche\", che venivano tradizionalmente utilizzate dai Greci e poi dai Romani, provenienti dalla zona delle antiche terme Xiphonie. A fianco delle terme, per accoglierne gli ospiti, era sorto il \"Grand Hotel des Bains\" in stile liberty; in esso soggiorn\u00f2 Richard Wagner e nella piscina posta all'interno del parco venne girato il film \"Palombella rossa\" di Nanni Moretti.\nDi pi\u00f9 recente costruzione sono gli impianti delle \"Terme di Santa Caterina\" (anni ottanta) siti nell'omonima borgata.\nLa frazione di Santa Caterina, separata dalla statale e dalla ferrovia dal centro cittadino, si sviluppa in posizione panoramica a picco sul mare. La presenza della frazione \u00e8 attestata partire dal XVII secolo. La chiesa dedicata a Santa Caterina d'Alessandria d'Egitto risale al XVIII secolo.\nNella provinciale per Santa Tecla si trova la chiesa del Presepe (detta anche chiesa di \"Santa Maria della Neve\"), dove \u00e8 possibile ammirare un presepe del Settecento. L'edificio, edificato nell'antro di una grotta lavica nel 1752, espone all'interno una tela di Vito D'Anna.\nAltro luogo caratteristico sono le \"chiazzette\" un'antica \"trazzera\" (stradina) che a zig-zag conduce al mare di Santa Maria la Scala e dove si trova la seicentesca Fortezza del Tocco.\nIl Santuario di Maria Santissima di Loreto si trova su un'altura ad est della citt\u00e0. Venne edificato a partire dal 1548 dall'eremita Giovanni Maccarrone. La struttura ha la pianta quadrangolare, come dal modello della Casa Santa di Loreto. All'interno affreschi di Pietro Paolo Vasta e Alessandro Vasta e di Matteo Ragonisi.\nPiazze e vie storiche centrali.\nPiazza Duomo, piazza Indirizzo, Piazza Europa, piazza Lionardo Vigo, piazza Agostino Pennisi, piazza Porta Gusmana, piazza Garibaldi, piazza Cappuccini, piazza San Domenico, piazza Marconi, piazza San Biagio. Corso Umberto (gi\u00e0 via dell'Indirizzo), corso Savoia (gi\u00e0 via Carolina), corso Italia, corso Sicilia, via Cavour, via Marchese di Sangiuliano, via Dafnica, via Galatea, via Roma, viale Regina Margherita.\n\"Via Roma\", arteria che collega la piazza Cappuccini con il corso Umberto, si chiama cos\u00ec in seguito a un'ordinanza del 1931, con la quale Benito Mussolini impose a tutti i podest\u00e0 di intitolare una via centrale del comune alla capitale.\nLuoghi di interesse naturalistico.\nBosco d'Aci.\nNel territorio di Acireale ricade l'area in cui sorgeva il bosco d'Aci, oggi ridotto solamente alle frazioni di Santa Maria degli Ammalati, San Giovanni Bosco, Pennisi, Piano d'Api e Santa Maria la Stella. Un tempo si estendeva in tutta la zona orientale dell'Etna e ospitava soprattutto querce e castagni. Claudiano lo cit\u00f2 nel mito del ratto di Proserpina, nella Gigantomachia i Giganti sconfitti vi furono cacciati e durante la dominazione romana era tristemente conosciuto come rifugio per i briganti. Disboscato a partire dal Quattrocento per ricavarne legname, si \u00e8 ulteriormente ridotto per far spazio alle costruzioni cittadine.\nLa Timpa.\nLa Timpa \u00e8 un promontorio tra 80 e 150 m di altezza circa a ridosso della costa di Acireale. Dal 1999 \u00e8 diventata riserva naturale orientata. \u00c8 caratterizzata da rocce di origine vulcanica a gradinate e da diverse faglie nelle quali cresce una fitta vegetazione; il territorio della riserva si presenta conservato ed in larga parte incontaminato, pur se inserito in un contesto particolarmente antropizzato, come la costa orientale a nord di Catania.\nSociet\u00e0.\nEvoluzione demografica.\nAcireale \u00e8, dopo la citt\u00e0 capoluogo, il comune pi\u00f9 popoloso della citt\u00e0 metropolitana di Catania e dell'Area metropolitana.\nAcireale \u00e8, inoltre, il 14\u00bacomune pi\u00f9 popoloso della Sicilia; si posiziona altres\u00ec al 6\u00ba posto tra i \ncomuni non capoluogo pi\u00f9 popolosi della medesima regione.\nLa popolazione \u00e8 distribuita per poco pi\u00f9 del 60% in citt\u00e0 e la restante parte risiede nelle diverse frazioni, in un territorio molto antropizzato.\nLe dinamiche demografiche vedono un certo drenaggio di popolazione, dalla citt\u00e0 alle frazioni ed anche ai comuni vicini, specie quelli di Aci Catena, Aci Sant'Antonio e Santa Venerina.\nMolto strette sono le relazioni con Catania, caratterizzate dalla complementarit\u00e0 a livello turistico (le strutture ricettive sono in massima parte nell'acese) e da pendolarismo per gli studi universitari e per ragioni di lavoro.\nEtnie e minoranze straniere.\nGli stranieri residenti nel comune sono , ovvero il 2,65% della popolazione. Di seguito sono riportati i gruppi pi\u00f9 consistenti:\nIstituzioni, enti e associazioni.\nAcireale, sebbene non sia un comune capoluogo di Libero consorzio comunale, \u00e8 sede di numerose istituzioni, enti e associazioni (molte delle quali comunque dipendenti gerarchicamente da Catania in qualit\u00e0 di uffici distaccati) costituendo, anche sul profilo dei servizi statali e regionali, un punto di riferimento per l'intero hinterland acese e comuni limitrofi.\nCultura.\nIstruzione.\nScuole.\nLa citt\u00e0 era cresciuta nella seconda met\u00e0 del XIX secolo come \"Citt\u00e0 degli studi\" in quanto vi era un patrimonio di diversi collegi e istituti di istruzione superiore che oggi, in assenza di un polo universitario, pu\u00f2 considerarsi perduto. Ad Acireale vi sono diversi istituti di istruzione superiore di secondo grado, pubblici e privati, divisi tra licei, istituti tecnici e professionali, di cui si servono in gran parte anche gli studenti di comuni limitrofi.\nAccademie.\nFondata il 3 ottobre 1671 l' Accademia di scienze, lettere e belle arti degli Zelanti e dei Dafnici, tra le pi\u00f9 antiche d'Italia.\nMiti e leggende.\nAd Acireale alla storia si affianca spesso la leggenda, soprattutto nel mito della fondazione. Tra le leggende Aci e Galatea, l'avventura di Odisseo contro il ciclope Polifemo, un bosco nato dalla vendetta di Zeus contro dei giganti e una leggenda relativa alla fuga dell'esercito cartaginese davanti a una colata dell'Etna.\nLa leggenda paronima, da cui poi nascerebbe anche il nome della citt\u00e0 e dei casali, fu l'idillio di amore fra Aci e Galatea ed \u00e8 introdotta da Ovidio nelle Metamorfosi, da Teocrito, da Virgilio, da Posidippo, da Filosseno, da Callimaco, da Ermesianatte e da Euforione.\nLa bellissima ninfa Galatea era innamorata del pastorello Aci. Il loro amore era contrastato da Polifemo, terribile ciclope che, infuriato dalla gelosia, scagli\u00f2 contro il pastorello un sasso, provocandone la morte. La ninfa, disperata per la perdita di Aci, supplic\u00f2 gli d\u00e8i affinch\u00e9 lo restituissero in vita ed essi, accogliendo le preghiere, trasformarono il pastorello in un fiume eterno, chiamato Aci (Akis). Il fiume Aci, che ha un cammino sotterraneo ignoto e fa parte del ricchissimo sistema imbrifero etneo, sfocia sia in localit\u00e0 Acque grandi (\"acquaranni\") tra Acireale e Capomulini, sotto un poderoso banco lavico, sia nella frazione di Santa Maria la Scala (\"Testa di l'Acqua\"), presso il \"Molino di Miuccio\", con acqua limpidissima e gelida, sia a nord del quartiere di Santa Caterina (\"Acqu'e ferru\") dove ha un caratteristico effetto rossiccio, causato dalla presenza di ossidi di ferro, che nella fantasia popolare, sulla base dei versi ovidiani, viene attribuito al sangue di Aci (\"u sangu di Jaci\", in dialetto siciliano).\nNella Villa Belvedere \u00e8 esposto un gruppo scultoreo di Aci e Galatea, copia in marmo eseguita al pantografo sul modello in gesso patinato esposto alla Biblioteca Zelantea, opera di Rosario Anastasi del 1846, che rappresenta l'epilogo del mito, l'ultimo atto, quando Galatea, con la sua drammatica invocazione agli d\u00e8i, vorrebbe risuscitare il suo amato Aci ucciso da un sasso scagliato da Polifemo.\nA venti anni di distanza, nel 1866, Auguste Ottin adatta nella seicentesca Fontana Medici dei Giardini del Lussemburgo di Parigi, la marmorea composizione con Galatea languidamente distesa accanto ad Aci cui fa da contrasto il bronzeo Polifemo che li guata geloso sovrastandoli, preludio della sua primordiale vendetta.\nUn altro riferimento al figlio di Poseidone si ha nel libro IX dell'Odissea. Nell'identificare l'antro dove abit\u00f2 il feroce avversario di Ulisse in Virgilio, in Callimaco e in altri autori classici e moderni si fa riferimento alle balze dell'Etna, propriamente nel tratto di costa situato tra Capo Mulini e Aci Trezza. I faraglioni di Acitrezza inoltre sarebbero secondo il mito i massi scagliati contro il Laerziade dall'accecato mostro. L'Isola Lachea venne identificata con l'isola bassa dove sost\u00f2 la flotta delle dodici navi achee di cui fa menzione Omero solo nel XIX secolo (prima infatti era nota semplicemente come \"l'Isola\").\nNella Gigantomachia di Claudiano si fa riferimento allo scontro che funest\u00f2 il mondo dei miti, tra i Titani dell'Olimpo e i Giganti. Questi ultimi vennero puniti cadendo nel \"Lucus Jovis\" identificato col Bosco d'Aci, nel quale bosco si sarebbero potute scorgere, come riportato sempre nella stessa opera, sia le pelli che le teste recise di questi sfortunati in strazianti espressioni di dolore tanto che persino Polifemo vi si teneva lontano.\nSecondo la tradizione l'eruzione dell'Etna del 396 a.C. - che storicamente invest\u00ec e stravolse il territorio acese - avrebbe anche terrorizzato e messo in fuga la flotta cartaginese comandata da Imilcone che si preparava ad uno sbarco durante la seconda guerra punica, determinandone un grave smacco.\nAcireale nella cultura popolare siciliana.\nNella zona di Acireale si produce il tipico cavolo trunzu, riconosciuto ufficialmente come Presidio Slow Food, variet\u00e0 di cavolo rapa (Brassica oleracea gongylodes) coltivato da sempre anche nelle localit\u00e0 vicine. In riferimento a ci\u00f2 \u00e8 nata la frase di ironico scherno \"Aci babbana civitas trunzorum cavolorumque magna mater est\" cio\u00e8 \"Acireale citt\u00e0 sciocca \u00e8 la grande madre dei cavoli trunzi\" , spesso usata nelle locali dispute campanilistiche. Trunzu in lingua siciliana \u00e8 sinonimo di testardo (in quanto la cd. \"testa\" del trunzu sarebbe dura come quella delle persone testarde), e per tale motivo le popolazioni circostanti vollero caratterizzare gli acesi attribuendo loro metaforicamente la propriet\u00e0 dell'ortaggio.\nL'uso di questi blasoni popolari \u00e8 tipico delle dinamiche della percezione comunitaria siciliana tradizionale.\nTeatro.\nIl pi\u00f9 importante teatro della citt\u00e0 \u00e8 stato il Teatro Vincenzo Bellini costruito, seguendo lo stile neoclassico, dall'ingegnere catanese Carmelo Sciuto Patti ed inaugurato nel 1870. Nel 1952 un devastante incendio doloso ne distrusse l'interno; a distanza di sessant'anni si attende ancora il suo restauro e la riapertura.\nAltri teatri importanti sono il Cinema Teatro Maugeri (attualmente chiuso) e il Teatro Turi Ferro (in attivit\u00e0).\nMedia.\nAcireale \u00e8 sede delle emittenti televisive locali REiTV, Sestarete Acireale (ex T.R.A.), Etna Espresso Channel (ex Canale 9) e delle emittenti radio \"Radio Aci Broadcasting Communication (Radio ABC)\", \"Radio Digital Sound\" (ex \"Studio Aquilia Sound\") e \"Radio Etna Espresso\". In citt\u00e0 si pubblicano il settimanale \"Il Gazzettino del Sud\", \"Akis\" e il quindicinale cattolico \"La voce dell'Jonio\". Dal 2008 \u00e8 inoltre attivo il settimanale telematico d'informazione \"L'Eco delle Aci\".\nCinema.\nAcireale ha ospitato il \"set\" di alcuni importanti film:\nGastronomia.\nLa granita, ottimo alimento rinfrescante dall'afa estiva, ad Acireale \u00e8 considerato quasi un rito. Nato probabilmente dalla tradizione dei \u00ab\"nevaroli\"\u00bb che dall'Etna trasportavano la neve sino in riva al mare, quando ancora non esisteva il frigorifero, in citt\u00e0 l'invenzione della granita \u00e8 attribuita a Francesco Procopio dei Coltelli, un ingegnoso trezzoto che con il caf\u00e9 \u00ab\"le Procope\"\u00bb fece successo nella Parigi del XVII secolo.\nGeneralmente viene servita nella sua ricetta di base al gusto di mandorla ed accompagnata da brioche. \u00c8 molto diffusa anche la granita di limone. Un altro alimento tipico dell'estate acese \u00e8 il seltz con limone e sale, venduto dai numerosi chioschi che si trovano per le vie della citt\u00e0.\nInoltre, \u00e8 rinomata la pasticceria, che ha nelle zeppole di riso con miele (definite anche crispelle di San Giuseppe in altri comuni), nei cannoli ripieni con crema di cioccolato, crema bianca o ricotta, nei prodotti di pasticceria mignon e nella gelateria artigianale le sue punte di diamante, e la tavola calda con prodotti freschi di forno (arancini, \"cartocciate\", \"cipolline\" ecc.) nonch\u00e9 prodotti da colazione dolci (cornetti, panzerotti, \"raviole\" con ripieno di ricotta, \"iris\" con ripieno di crema di cioccolato o crema bianca). Nelle borgate marinare vi sono molti ristoranti che propongono men\u00f9 a base di solo pesce fresco.\nAcireale, insieme al suo comprensorio, \u00e8 altres\u00ec nota per il Limone dell'Etna, che nell'ottobre 2020 ha ottenuto il prestigioso riconoscimento I.G.P. da parte dell'Unione Europea.\nGeografia antropica.\nUrbanistica.\nL'espansione edilizia della citt\u00e0 si \u00e8 rivolta prevalentemente verso nord, dove il centro urbano del XIX secolo \u00e8 stato raddoppiato in termini di superficie. Negli ultimi decenni del XX secolo gli interventi di edilizia popolare e residenziale hanno portato all'intensa urbanizzazione dell'area di San Cosmo (o, pi\u00f9 correttamente, San Cosimo) dove gi\u00e0 esisteva un piccolo borgo gi\u00e0 attestato nel XVII secolo e ormai completamente inglobato nella periferia cittadina. Altre zone di sviluppo sono poste ad ovest, nella zona del Santuario di Loreto, (in siciliano \"U Litu\") e delle frazioni di Balatelle (\"Balateddi\"), Piano d'Api e Pennisi.\nPer quanto riguarda l'odonomastica del centro cittadino, ad Acireale ovest, nell'area, di edificazione novecentesca, attorno a piazza Dante, vi sono una serie di vie con nomi di letterati famosi: tra gli altri, Jacopone da Todi, Ludovico Ariosto, Alessandro Manzoni, Nino Martoglio, Giosu\u00e8 Carducci, Francesco Guicciardini, Carlo Goldoni, Luigi Capuana, Eugenio Montale, Guido Gozzano e molti altri. Quest'area \u00e8 sorta con questa conformazione dopo l'impulso che le ha dato l'edilizia popolare nel Novecento.\nOltre alle strade del centro storico, dal Duomo a Piazza Europa a Piazza Indirizzo, altre arterie ormai principali della cittadina sono viale Cristoforo Colombo, via Loreto Balatelle, via Lazzaretto, via Riccardo Wagner, via delle Terme, via Salvatore Vigo e via Sciarelle; quest'ultima costituisce un collegamento fondamentale tra Acireale e Aci Catena.\nLa strada statale 114, la cosiddetta strada \"Orientale Sicula\", per gli acesi anche \"Litoranea\", la attraversa \"dall'esterno\", ma svolge praticamente la funzione di delimitazione del centro cittadino a est, cos\u00ec come via Lazzaretto a ovest e viale Cristoforo Colombo a nord.\nFrazioni.\nLe frazioni marittime di Acireale sono, da nord a sud, Pozzillo, Stazzo, Santa Tecla, Santa Maria la Scala e Capo Mulini, quest'ultima citata nel romanzo \"I Malavoglia\" di Giovanni Verga.\nEconomia.\n, soffre oggi di un'incerta collocazione anche a causa della crisi dell'agrumicoltura, su cui basava parte del proprio successo economico e di uno stentato passaggio a una vocazione pi\u00f9 turistica e commerciale.\nLe attivit\u00e0 economiche principali sono il turismo, la ristorazione e l'edilizia. Sono sviluppate anche le attivit\u00e0 commerciali, specie nel settore automobilistico che si \u00e8 affermato a partire dalla seconda met\u00e0 degli anni novanta. Nel settore primario sono importanti sia l'agricoltura che la pesca, inoltre sono sviluppate le attivit\u00e0 di produzione di semipreparati e quelle connesse con la conservazione e la commercializzazione della produzione. Attivit\u00e0 marginali sono l'imbottigliamento di acque minerali (\"Acqua Pozzillo\") ormai dismessa e di bevande in genere.\nHa avuto sede legale e direzione generale ad Acireale il Credito Siciliano (gi\u00e0 Banca Popolare Santa Venera) fuso per incorporazione nel Credito Valtellinese.\nL'acquedotto comunale garantisce la fornitura continua (grazie anche alla relativa ricchezza di sorgive nel territorio), mentre \u00e8 incompleta la metanizzazione delle frazioni.\nDal 1999 la costituzione (ad opera dell'avvocato Nando Gambino) di un Comitato per l'istituzione della provincia di Acireale ha dato voce a una delle aspirazioni che, insieme alla costituzione di un'universit\u00e0 e a quella della diocesi (quest'ultima per\u00f2 realizzata), .\nInfrastrutture e trasporti.\nI collegamenti viari principali della citt\u00e0 sono l'autostrada A18 che collega Messina a Siracusa e la \"circonvallazione\", formata dalla Via Cristoforo Colombo e dalla Statale 114, di fondamentale importanza per la viabilit\u00e0 della citt\u00e0.\nAcireale dispone di una propria stazione ferroviaria sulla linea Messina-Siracusa con un traffico di treni a lunga percorrenza e d'interesse regionale e nazionale in direzione di Siracusa e Messina.\nBuona parte della viabilit\u00e0 nel territorio \u00e8 su strade provinciali e sulla Strada statale 114 Orientale Sicula (l'antica Via consolare Valeria), che non passa per\u00f2 per il centro di Acireale, rendendo cos\u00ec pi\u00f9 scorrevole la percorrenza. Esistono dei porti pescherecci a Pozzillo, Santa Tecla, Santa Maria la Scala, Stazzo e Capo Mulini (questi ultimi due sono anche piccoli porti turistici).\nLa mobilit\u00e0 pubblica conta sul servizio pubblico urbano gestito dall'Azienda Siciliana Trasporti e sul servizio di autobus extraurbani verso Catania, altri comuni limitrofi, ed alcune destinazioni nazionali.\nDal 1915 al 1934 la citt\u00e0 costitu\u00ec il capolinea settentrionale della tranvia Catania-Acireale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Acireale fa parte delle seguenti organizzazioni sovracomunali: regione agraria n.7 (Colline litoranee di Acireale). A seguito di diverse indagini svolte dalla Guardia di Finanza il 22 Febbraio 2018 vengono arrestati 7 dipendenti comunali e il sindaco Roberto Barbagallo. L'indagine ha portato alla luce irregolarit\u00e0 nella concessione degli appalti.\nSport.\nLo sport pi\u00f9 seguito \u00e8 il calcio. La prima squadra \u00e8 l'Acireale Calcio, che in passato ha preso parte a due campionati di Serie B (1993-94 e 1994-95) e molti di Serie C1, Serie C2 e Serie C. Dopo il fallimento dell'estate 2006, e qualche stagione nei campionati dilettantistici regionali, dalla stagione 2017/2018 milita in Serie D.\nNel calcio a 5 l'Acireale Calcio a 5 ha militato in Serie A2 nazionale, oggi con la denominazione di Agriplus Acireale milita in Serie B, campionato nazionale di terza serie.\nNel calcio femminile ad Acireale giocava l'A.S.D. C.F. Acese che ha militato nel campionato di Serie A2 nazionale.\nInoltre altri sport praticati sono la pallacanestro, con la squadra maschile della \"Polisportiva Basket Acireale\", che milita nel campionato regionale di Serie C Silver, e quelle sia maschili sia femminili del \"Basket San Luigi Acireale\"; la pallavolo con l\"Aquilia Acireale\"; la pallamano con la \"Societ\u00e0 Sportiva Pallamano Acireale\"; la pallanuoto con la \"Polisportiva Pozzillo Acireale\" che militava in B (ricordata dal regista Nanni Moretti nel film \"Palombella rossa\"), la Polisportiva Acese che milita in Serie B nazionale, e le squadre maschili e femminili della Brizz Pallanuoto, militanti rispettivamente in B nazionale e in A2 nazionale; il pattinaggio con l\"Unione Sportiva Galatea\". La citt\u00e0 vanta una solida tradizione anche nella scherma: nell'aprile 2008 ad Acireale si sono svolti i campionati mondiali categoria juniores e cadetti e nel 2014 i Campionati Italiani assoluti.\nImpianti sportivi.\nQuasi tutti gli sport sono praticati in citt\u00e0, pur con alcune difficolt\u00e0 dovute alla carenza di strutture sportive.\nVi sono due stadi principali: Lo Stadio Aci e Galatea che \u00e8 dotato di un campo in erba, pista di atletica, con una capacit\u00e0 massima di 14.500 posti a sedere e il vecchio stadio Comunale, sito in viale Regina Margherita, con un campo di calcio regolamentare in terra battuta, dotato di tribune per circa 4.700 spettatori. Ci sono anche altri campi di calcio nelle frazioni antistanti la citt\u00e0.\nVi sono due palazzetti dello sport: il PalaTupparello di circa 6.000 posti ed il PalaVolcan con capienza di 1.200 spettatori.\nVari i campi di calcio a 5 o pallamano con tribunette. Infine, Acireale possiede diverse palestre scolastiche (molto nota quella dell'Istituto San Luigi), una pista di pattinaggio regolamentare e una piscina di pallanuoto con tribuna da 400 spettatori, inaugurata nel 1977, in occasione della gara decisiva per la promozione della Polisportiva Pozzillo nella Serie B di pallanuoto maschile."}
{"id": "218846", "revid": "1494169", "url": "https://it.wikipedia.org/wiki?curid=218846", "title": "Maria Schneider", "text": ""}
{"id": "218847", "revid": "125029915", "url": "https://it.wikipedia.org/wiki?curid=218847", "title": "Aldosi", "text": "Un aldoso (o aldosio) \u00e8 un monosaccaride contenente nella molecola un gruppo aldeidico. Pu\u00f2 essere considerato derivato dal corrispondente polialcol per ossidazione di un gruppo alcolico primario.\nIn soluzione con acqua assume carattere acido poich\u00e9 dotato di un idrogeno terminale fortemente acido.\nLa sua formula bruta \u00e8 CnH2nOn con \"n\" maggiore o uguale a tre.\nGli aldosi reagiscono come le aldeidi e gli alcoli possedendo entrambi i gruppi funzionali.\nClassificazione.\nGli aldosi possono essere classificati in base al numero di atomi di carbonio che sono contenuti nella loro molecola:"}
{"id": "218856", "revid": "104265", "url": "https://it.wikipedia.org/wiki?curid=218856", "title": "Maria Schneider (attrice)", "text": "Biografia.\nMaria Schneider nacque a Parigi il 27 marzo del 1952, figlia illegittima dell'attore francese Daniel G\u00e9lin e di Marie-Christine Schneider, una tedesca di Romania, proprietaria di una libreria a Parigi. Il padre, durante il periodo della relazione intrattenuta con la madre della Schneider (che al tempo si manteneva come modella), era sposato con l'attrice Dani\u00e8le Delorme e, pertanto, non ne riconobbe la paternit\u00e0; l'attrice, cresciuta dunque dalla madre presso una piccola citt\u00e0 non molto distante dal confine con la Germania, verr\u00e0 a conoscenza dell'identit\u00e0 del padre solamente durante l'adolescenza. Esord\u00ec in teatro non ancora quattordicenne, senza aver mai ricevuto lezioni di recitazione. Nel 1969 debutt\u00f2 sul grande schermo con una piccola parte in \"L'albero di Natale\" (1969) di Terence Young e, l'anno successivo, apparve in \"Madly - Il piacere dell'uomo\" (1970) con Alain Delon.\nL'affermazione giunse con \"Ultimo tango a Parigi\", film di Bernardo Bertolucci che le regal\u00f2 una fama mondiale facendola entrare nella storia del cinema a soli 20 anni. \u00c8 su questo set che dovette girare una dura scena di violenza sessuale destinata a diventare fra le pi\u00f9 famose nella storia del cinema. Sebbene tale scena fosse prevista nella sceneggiatura e ad entrambi gli attori fosse stato fatto firmare un contratto, non era per\u00f2 specificato che la scena consistesse fondamentalmente in un rapporto anale simulato con l'uso del burro come lubrificante, che infatti venne aggiunta al copione quando a Marlon Brando, protagonista del film, venne in mente l'idea, approvata prontamente da Bertolucci. L'attrice, a distanza di anni, in un'intervista concessa a un giornale inglese dichiar\u00f2 di essere stata \"quasi violentata\" e di aver subito un forte choc emotivo dovuto all'umiliazione alla quale dovette sottostare. Subito dopo il successo di \"Ultimo tango a Parigi\", la Schneider dichiar\u00f2 ai media la sua bisessualit\u00e0.\nNel 1975 interpret\u00f2 la misteriosa amante di Jack Nicholson in \"\", film di Michelangelo Antonioni. Nei primi mesi del 1976, durante le riprese di \"Caligola\", venne licenziata dalla produzione per il suo rifiuto di girare scene di nudo. Il licenziamento le provoc\u00f2 una crisi nervosa che la costrinse al ricovero in un ospedale psichiatrico a Roma. In quell'occasione venne sostituita dall'attrice Teresa Ann Savoy.\nIl 1979 fu per la Schneider un anno turbolento, segnato dalla tossicodipendenza, da un'overdose e da un conseguente tentativo di suicidio. La Schneider ammise che la sua tossicodipendenza da eroina fu causata dall'immagine che Bertolucci le aveva fatto assumere, suo malgrado, in \"Ultimo tango a Parigi\". Nel 1980, dopo un lungo periodo di riabilitazione, torn\u00f2 alle scene cinematografiche e teatrali. Nel 1996 produsse un disco-tributo a Lucio Battisti dal titolo \"Se\u00f1or Battisti\", di cui fu anche interprete insieme a Cristiano Malgioglio, suo carissimo amico.\nVita privata e morte.\nMor\u00ec il 3 febbraio 2011, a 58 anni, a causa di un tumore al polmone. Il suo funerale si tenne il 10 febbraio 2011 presso la chiesa di Saint-Roch, a Parigi, alla presenza di attori, registi e produttori del cinema francese (come Dominique Besnehard, Bertrand Blier, Christine Boisson, Claudia Cardinale, Alain Delon e Andr\u00e9a Ferr\u00e9ol), nonch\u00e9 della sua compagna Maria Pia Almadio e dei fratellastri Fiona e Manuel G\u00e9lin. Delon lesse un tributo di Brigitte Bardot. La Schneider fu poi cremata al crematorio del P\u00e8re Lachaise e le sue ceneri disperse in mare ai piedi della Rocher de la Vierge a Biarritz, secondo i suoi ultimi desideri. Era inoltre sorellastra di Xavier G\u00e9lin, anche lui attore, morto nel 1999."}
{"id": "218857", "revid": "228587", "url": "https://it.wikipedia.org/wiki?curid=218857", "title": "Trittico romano. Meditazioni", "text": "Trittico romano. Meditazioni (\"Tryptyk Rzymski. Medytacje\") \u00e8 un poema di Giovanni Paolo II in lingua polacca, pubblicato nel 2003, tradotto in italiano da Gra\u017cyna Miller e disponibile in diverse lingue.\nIl poema si distingue in tre sezioni:\nIn Italia \u00e8 stato pubblicato da Libreria Editrice Vaticana (ISBN 8820974517) e da Bompiani (ISBN 8845204243) con testo polacco a fronte."}
{"id": "218866", "revid": "121576693", "url": "https://it.wikipedia.org/wiki?curid=218866", "title": "Heapsort", "text": "L'heapsort \u00e8 un algoritmo di ordinamento iterativo ed in-place proposto da Williams nel 1964, che si basa su strutture dati ausiliarie.\nL'heapsort, per eseguire l'ordinamento, utilizza una struttura chiamata heap; un heap \u00e8 rappresentabile con un albero binario in cui tutti i nodi seguono una data propriet\u00e0, detta priorit\u00e0. Esso \u00e8 completo almeno fino al penultimo livello dell'albero (con le foglie sull'ultimo livello compattate a sinistra) e ad ogni nodo corrisponde uno ed un solo elemento.\nIn uno heap decrescente (utilizzato per ordinare ad esempio un array in senso crescente) ogni nodo padre contiene un valore maggiore o uguale a quello dei suoi due figli diretti, di conseguenza risulter\u00e0 maggiore anche di tutti i nodi che si trovano nel sottoalbero di cui esso \u00e8 la radice; questo non implica affatto che nodi a profondit\u00e0 maggiore contengano valori minori di quelli a profondit\u00e0 minore.\nQuindi in ogni istante, in un heap decrescente, la radice contiene il valore maggiore.\nQuesta struttura \u00e8 molto usata, in particolare, per l'ordinamento di array.\nPer comprendere meglio il funzionamento dell'algoritmo \u00e8 bene capire che gli elementi che si trovano nella seconda met\u00e0 dell'array rappresenteranno foglie dello heap e quindi esse saranno gi\u00e0 al loro posto giusto; non vi \u00e8 infatti alcun elemento dopo di esse.\nOperazioni sugli heap.\nL'heap pu\u00f2 essere rappresentato graficamente da un array. Dato ci\u00f2 pu\u00f2 essere utile conoscere come operare sull'heap in modo da conoscere il padre e i figli di un determinato elemento di indice i.\nLa funzione per calcolare l'elemento padre di i \u00e8 formula_1.\nPer il calcolo del figlio sinistro \u00e8 formula_2 e per il destro \u00e8 formula_3.\nUn MaxHeap \u00e8 un heap binario se ogni elemento soddisfa la propriet\u00e0 del MaxHeap: ogni elemento \u00e8 minore o uguale al nodo padre.\nOvvero, dato un array A, un indice i e la lunghezza n del vettore, dove i rappresenta l'indice di ogni elemento:\nformula_4 per ogni formula_5\nUn MinHeap, al contrario, deve soddisfare la seguente propriet\u00e0:\nformula_6 per ogni formula_5\nDeterminare il massimo o il minimo elemento da una di queste due strutture \u00e8 immediato, infatti il primo elemento formula_8 \u00e8 sempre il massimo o il minimo dell'heap, a seconda della propriet\u00e0 che si \u00e8 utilizzata.\nDescrizione dell'algoritmo.\nConcettualmente, l'algoritmo funziona nel seguente modo:\nSi pu\u00f2 dimostrare che la complessit\u00e0 asintotica massima dell'heap sort \u00e8 formula_16. Tuttavia, in generale (e soprattutto per array quasi ordinati) altri algoritmi con la medesima complessit\u00e0 asintotica, per esempio quick sort o merge sort, ottengono migliori prestazioni. Per array di piccole dimensioni \u00e8 addirittura pi\u00f9 veloce l'insertion sort nonostante abbia una complessit\u00e0 di formula_17.\nVariante di Floyd.\nNella costruzione della struttura heap mediante l'algoritmo heapsort, si confrontano il massimo dei figli portandoli alla radice: cos\u00ec si ha un risparmio sul numero di confronti da eseguire."}
{"id": "218874", "revid": "110157", "url": "https://it.wikipedia.org/wiki?curid=218874", "title": "Talk (Yes)", "text": "Talk \u00e8 un album del gruppo di rock progressivo britannico Yes, pubblicato nel 1994.\nIl disco.\nFu la prima pubblicazione degli Yes per una etichetta indipendente (fino ad allora il gruppo aveva inciso per la Atlantic e la Arista), e l'ultimo album con Trevor Rabin.\nL'album doveva inizialmente essere realizzato dalla super-formazione a otto membri nata all'epoca del precedente album \"Union\"; l'abbandono di Bill Bruford, Steve Howe e Rick Wakeman, invece, riport\u00f2 gli Yes alla formazione che aveva avuto fortuna con \"90125\", i cosiddetti \"Yeswest\", con Jon Anderson alla voce, Chris Squire al basso, Tony Kaye alle tastiere, Trevor Rabin alla chitarra e Alan White alla batteria.\nIn \"Talk\" come nei precedenti album \"Yeswest\", Rabin ebbe un ruolo centrale come compositore e arrangiatore, arrivando persino a scrivere alcune parti di basso (al prezzo di qualche piccolo screzio con Squire). D'altra parte, quest'album fu il primo in cui Rabin e Anderson collaborassero effettivamente come compositori (nei precedenti lavori \"Yeswest\", Anderson era intervenuto quando i brani erano gi\u00e0 sostanzialmente pronti, aggiungendo solo qualche tocco personale).\n\"Talk\" fu accolto molto bene da buona parte della critica, ma ebbe anche numerosi detrattori. Fu anche il primo album degli Yes a non raggiungere lo status di disco d'oro. In parte, questo insuccesso fu dovuto all'epoca storica in cui fu pubblicato, in cui stava emergendo il grunge; in parte, contribu\u00ec il fallimento della Victory Records, etichetta che aveva pubblicato l'album, che quindi non fu promosso adeguatamente. \"Talk\" (Victory 828 489-2) raggiunse la posizione #20 in Inghilterra e #33 negli Stati Uniti.\nLa copertina di \"Talk\" fu realizzata dall'artista pop Peter Max.\nDopo il tour di \"Talk\", Kaye e Rabin abbandonarono definitivamente il gruppo.\nTracce.\n\"Tutti i brani sono di Jon Anderson, Trevor Rabin e Chris Squire eccetto dove indicato diversamente.\"\n\"Talk\" \u00e8 stato rimasterizzato e ripubblicato nel 2002 con una traccia bonus: 'The Calling' in versione estesa, originariamente fornita alle emittenti radio per promuovere il disco."}
{"id": "218875", "revid": "1318658", "url": "https://it.wikipedia.org/wiki?curid=218875", "title": "Talk", "text": ""}
{"id": "218876", "revid": "1865216", "url": "https://it.wikipedia.org/wiki?curid=218876", "title": "San Luis Obispo", "text": "San Luis Obispo (talvolta abbreviato in SLO) \u00e8 il centro amministrativo della Contea di San Luis Obispo, in California, ed \u00e8 sede del Politecnico dello Stato della California (\"Cal Poly SLO\"). All'epoca del censimento del 2010, la citt\u00e0 contava una popolazione totale di persone.\nVenne fondata nel 1772 dagli spagnoli col nome di \"Mission San Luis Obispo de Tolosa\" (Missione di San Luigi vescovo di Tolosa).\nGeografia fisica.\nSan Luis Obispo si trova a 35\u00b016\u203227\u2033 nord, 120\u00b039\u203247\u2033 ovest (35,274305, \u2212120,663192). Secondo l'ufficio del censimento degli Stati Uniti, la citt\u00e0 copre un'area totale di 33,5\u00a0km\u00b2. 33,1\u00a0km\u00b2 del suo territorio \u00e8 costituito da terra, 0,4\u00a0km\u00b2 da acqua (l'1,18% del territorio).\nSociet\u00e0.\nEvoluzione demografica.\nSecondo i dati del censimento del 2000, SLO conta abitanti, nuclei sociali, e famiglie. La densit\u00e0 di popolazione \u00e8 1600,0/km\u00b2. Ci sono abitazioni, con una densit\u00e0 media di 699,3/km\u00b2. L'84,11% della popolazione \u00e8 di razza bianca, l'1,46% afroamericana, lo 0,65% nativa americana, il 5,28% asiatica, lo 0,13% proveniente dalle isole del Pacifico, il 4,82% di altre razze, e il 3,55% di razza mista. L'11,65% della popolazione \u00e8 ispanica o latina.\nIl 17,7% dei nuclei sociali include bambini sotto i 18 anni, il 31,3% sono coppie sposate, il 7,2% sono donne senza marito, e il 58,7% non sono famiglie. Il 32,7% \u00e8 costituito da single e il 9,5% vive con qualcuno sopra i 65 anni. Il nucleo sociale \u00e8 composto in media da 2,27 persone, e la famiglia media da 2,86.\nIl 14,2% della popolazione ha meno di 18 anni, il 33,6% \u00e8 fra i 18 e i 24, il 23,7% fra i 25 e i 44, il 16,5% fra i 45 e i 64, e il 12,1% sono sopra i 65 anni. L'et\u00e0 media \u00e8 26. Ci sono 105,8 maschi per ogni 100 femmine, e 106,3 per ogni 100 femmine sopra i 18 anni.\nIl reddito medio di un nucleo sociale \u00e8 $, e di una famiglia \u00e8 $. I maschi hanno un reddito medio di $ contro i $ delle femmine. Il reddito medio procapite \u00e8 $. Il 26,6% della popolazione, e il 7,1% delle famiglie, sono sotto la soglia di povert\u00e0; vi si trovano il 9,3% di coloro che hanno meno di 18 anni e il 4,6% di quelli sopra i 65.\nSan Luis Obispo \u00e8 sede del Politecnico dello Stato della California, abbreviato in \"Cal Poly SLO\". Al Cal Poly studiano circa 20000 studenti in corsi di laurea che vanno dall'agraria all'architettura, all'ingegneria, al management, alle arti liberali e alle scienze matematiche.\nInformazioni degne di nota.\nSebbene la contea di San Luis Obispo abbia avuto un fortissimo incremenento demografico negli ultimi due decenni, il fenomeno non si \u00e8 verificato nella citt\u00e0, la cui popolosit\u00e0 \u00e8 regolamentata secondo una principio di crescita lenta. Per questo motivo, e poich\u00e9 molti benestanti di Los Angeles si trasferisco a SLO, il prezzo degli immobili nella citt\u00e0 \u00e8 estremamente alto (praticamente equivalente a quello di San Francisco). Solo il 19% dei residenti a SLO ha uno stipendio sufficiente a comprare una casa o pagare un affitto.\nNel centro della citt\u00e0, in Higuera Street, si tiene ogni gioved\u00ec il mercato dei prodotti agricoli, per il quale viene chiuso un tratto di circa un chilometro di strada. Per la via ci sono spesso musicisti e molti ristoranti allestiscono degli stand per vendere cibo per strada. Il mercato \u00e8 un evento adatto alle famiglie e una attrazione turistica.\nDurante l'estate, tutti i venerd\u00ec si tengono a SLO i \"concerti nella Plaza\". Musicisti di vari generi musicali (tra cui reggae, rock e jazz) si esibiscono nella Mission Plaza, in centro, di fronte a un pubblico fra le 300 e le 700 persone.\nUn'altra attrazione turistica di SLO \u00e8 il Madonna Inn. Creato da Alex Madonna, l'Inn \u00e8 un famoso edificio eccentrico, noto per la sua abbondanza di rosa, per le sue stanze riccamente decorate, le stanze da bagno a tema, e una collezione di animali provenienti da tutto il mondo.\nAncora pi\u00f9 bizzarra \u00e8 la Bubblegum Alley (vicolo delle gomme da masticare), nel centro della citt\u00e0, in Higuera Street, fra Broad Street e Garden Street. Dal 1960 circa \u00e8 infatti usanza, in questa via, che la gente appiccichi \"chewing gum\" masticati ai muri. In qualsiasi altro luogo della citt\u00e0, sporcare le strade comporta il rischio di prendere una multa molto salata.\nCi sono due scuole superiori nella citt\u00e0, lo SLOHS (San Luis Obispo High School) e il Mission College Preparatory, e due college, il Cuesta Community College e il noto California Polytechnic State University.\nSebbene la citt\u00e0 San Luis Obispo sia piuttosto liberale, la parte nord della contea \u00e8 fortemente conservatrice (in particolare le citt\u00e0 di Atascadero e Paso Robles).\nIl sindaco attuale di SLO \u00e8 Jan Howell Marx, eletta per la prima volta nel 2010 e rieletta nel 2012 e nel 2014.\nIl nuovo Giardino Botanico di San Luis Obispo \u00e8 stato trasferito presso El Chorro Regional Park. \u00c8 uno dei giardini botanici pi\u00f9 grandi degli Stati Uniti occidentali. Nei pressi del giardino si trova anche il laboratorio Leaning Pine Arboretum.\nA SLO hanno sede la Oddworld Inhabitants (societ\u00e0 produttrice di videogiochi), la Guayak\u00ed Sustainable Rainforest Products, la Music Man (azienda produttrice di strumenti musicali), e la National Reso-Phonic Guitars (il pi\u00f9 celebre e prestigioso marchio di chitarre resofoniche)."}
{"id": "218877", "revid": "1543377", "url": "https://it.wikipedia.org/wiki?curid=218877", "title": "Atlantic (azienda)", "text": "La Atlantic Giocattoli S.p.A., pi\u00f9 semplicemente nota come Atlantic, \u00e8 stata un'azienda produttrice di giocattoli con sede legale a Milano e sede operativa a Treviglio.\nStoria.\nFondata nel febbraio 1966 a Milano da Ercole Sandro Compagnoni e Piero Guerra, nel 1971 arriv\u00f2 a fama nazionale producendo soldatini in plastica, nelle scale 1/32 e H0: la serie \"Soldati d'Italia\" e la serie \"Grandi rivoluzioni\". Seguiranno una serie western, una sulla seconda guerra mondiale e una sui popoli antichi: egizi, greci e troiani, . Dal 1978 saranno prodotti soggetti fantascientifici in diverse scale, sia di fantasia (come i personaggi della Galaxy Serie) che ispirati ai maggiori cartoni animati giapponesi del periodo (\"Capitan Harlock\" e \"UFO Robot Goldrake\").\nAi soldatini si affiancano mezzi militari prodotti in varie scale (alcuni funzionanti a motore), armi pesanti (alcune sparanti a molla), scenari di gioco e altri accessori (perfino il \"Colosseo\" in plastica rigida e 196 pezzi, uscito sul finire del 1978). Da ricordare la serie in scala \"extra small\" di navi e aerei.\nAltri prodotti, sempre in plastica, sono stati un supermercato dedicato alle bambine, con riproduzioni in miniatura di merci varie, e alcuni giochi da tavolo sportivi. Tra questi soprattutto il calcistico Giocagoal, risposta tutta italiana al pi\u00f9 lussuoso \"Subbuteo\", e il pi\u00f9 raro Superbasket. Nell'ultimo periodo di vita dell'azienda sono stati messi in commercio anche giochi da tavolo che usavano i soldatini Atlantic come pedine.\nGrazie a un'efficace campagna pubblicitaria condotta principalmente su fumetti e riviste per ragazzi, i soldatini Atlantic, oltre che in italia, si affermano anche in Europa e nel Nord America, tanto da prevedere confezioni multilingue. Il successo per\u00f2 non dura a lungo. Alla fine degli anni Settanta, l'avvento degli home video games e dei cartoni animati giapponesi rivoluziona il mondo dell'entertainment e sempre pi\u00f9 ragazzi preferiscono passare la maggior parte del tempo libero davanti alla televisione, tralasciando giochi e passatempi tradizionali. La produzione di soldatini viene sospesa nella primavera/estate del 1978, pur continuando l'Atlantic a commercializzare gli stessi fino al 1984 in diverse e pi\u00f9 modeste tipologie di confezionamento.\nL'azienda ha cessato l'attivit\u00e0 a met\u00e0 degli anni Ottanta. I suoi soldatini, per\u00f2, sono rimasti nel cuore di un'intera generazione di italiani e di molti collezionisti stranieri. Grazie anche all'uscita del wargame tridimensionale \"Atlantic Wars\" di Roberto Gigli (collana I giochi del 2000, Qualitygame, Roma 1995), l'interesse nei loro confronti si \u00e8 ravvivato: ci\u00f2 ha portato nel 1998 alla produzione di alcuni soggetti, tramite gli stampi originali, da parte della Nexus Editrice, successivamente detentrice del marchio. I colori della plastica sono stati cambiati rispetto a quelli utilizzati all'epoca per evitare confusioni tra vecchie e nuove produzioni, evitando cos\u00ec dolose speculazioni nei confronti dei collezionisti. La Nexus, dopo aver ristampato con successo una ventina di set in scala HO sfruttando tutti gli stampi disponibili, ha cessato le uscite.\nNel febbraio 1998 soldatini egizi vengono allegati alle riviste \"Kaos\" e \"GiocAreA\", mentre pi\u00f9 avanti nell'anno appaiono scatoline distribuite nei negozi di giochi e modellismo. Un articolo su \"GiocAreA\" racconta la storia degli stampi, spariti in Iraq dopo la chiusura dello stabilimento, ma di cui una piccola parte \u00e8 rimasta in Italia.\nAi nostri giorni, quasi tutta la produzione Atlantic \u00e8 ampiamente reperibile sul mercato del collezionismo, salvo alcuni casi di estrema rarit\u00e0, come ad esempio le serie dei soldatini dipinti della prima met\u00e0 degli anni settanta, le ultime scatole degli \"Antichi\" prodotte nel 1978 e qualche mezzo militare venduto all'epoca in pochi esemplari, come ad esempio il semicingolato tedesco Krauss-Maffei o l'aereo italiano Savoia-Marchetti S.M.79."}
{"id": "218878", "revid": "547034", "url": "https://it.wikipedia.org/wiki?curid=218878", "title": "Maria Pia di Savoia (1934)", "text": "Biografia.\nTrascorse l'infanzia in Italia, fino a quando nel 1946 segu\u00ec il padre in Portogallo in esilio, insieme alle due sorelle, mentre il fratello Vittorio Emanuele and\u00f2 a vivere in Svizzera con la madre. Maria Pia e le sorelle li raggiungeranno solo anni dopo.\nFamiglia.\nHa sposato a Cascais (Portogallo) il 12 febbraio 1955 Alessandro Kara\u0111or\u0111evi\u0107, principe di Jugoslavia (White Lodge, Richmond upon Thames, Londra, 13 agosto 1924 - Parigi, 12 maggio 2016), dal quale ha avuto quattro figli, tutti nati \u00e0 Boulogne-sur-Seine:\nLa coppia si \u00e8 separata nel 1967.\nMaria Pia si \u00e8 risposata a Manalapan, in Florida, il 15 maggio 2003 con il principe Michele di Borbone-Parma (Parigi, 4 marzo 1926 - Neuilly-sur-Seine, 7 luglio 2018)."}
{"id": "218879", "revid": "124821820", "url": "https://it.wikipedia.org/wiki?curid=218879", "title": "Maria Gabriella di Savoia", "text": "\u00c8 inoltre una scrittrice storica (ha infatti pubblicato vari libri sulla sua famiglia) e una nota acquerellista, allieva dell'artista Oskar Kokoschka, da lei confidenzialmente soprannominato Oka.\nBiografia.\nPortata con la famiglia in esilio in Portogallo all'indomani del referendum istituzionale del 2 giugno 1946, ha vissuto l'infanzia con il padre a Cascais. In famiglia era chiamata \"Ella\". Conseguita la maturit\u00e0 scientifica presso il liceo italiano di Madrid, si iscrisse poi alla scuola per interpreti dell'Universit\u00e0 di Ginevra, conseguendo il diploma di interprete-traduttore in italiano, francese e spagnolo. Trasferitasi in seguito a Parigi, termin\u00f2 con successo dopo quattro anni di studio l\"'\u00c9cole du Louvre\", famoso istituto di storia dell'arte. Ha creato la \"Fondazione Umberto II e Maria Jos\u00e9 di Savoia\", centro di studi storici sul casato che, ancora prima di unificare l'Italia, aveva governato territori d'Europa divenuti poi italiani, francesi e svizzeri. \u00c8 stata presidente della \"Fondazione professor Mario Dogliotti\", che prende il nome dal noto cardiochirurgo torinese, diretta ad aiutare i bambini malati di famiglie bisognose. Oggi vive in Svizzera, a Ginevra.\nDi animo libero e anticonvenzionale, non volle legarsi con altezze reali, rifiutando le proposte di Juan Carlos di Borbone, futuro re di Spagna, e dello sci\u00e0 di Persia Mohammad Reza Pahlavi. Il 12 febbraio 1969 spos\u00f2 civilmente a Sainte-Mesme (matrimonio religioso a \u00c8ze il 21 giugno 1969, nel Ch\u00e2teau Balsan) l'imprenditore Robert Zellinger de Balkany (Iclod, 4 agosto 1931 - Ginevra, 19 settembre 2015), dal quale ebbe un'unica figlia, Elisabetta Zellinger de Balkany, nata nel 1972, sposata con Olivier Janssesn nel 2002, da cui ha avuto quattro nipoti:\nDivorziarono nel 1990.\nNel terzo millennio Maria Gabriella, sull'esempio della madre, si \u00e8 dedicata alla ricerca storica sulla casa Savoia, pubblicando vari libri con fotografie inedite, tra cui \"I gioielli di casa Savoia\" e \"La vita alla corte dei Savoia\". Allieva a Parigi di Oskar Kokoschka, \u00e8 nota acquerellista.\nI rapporti con Vittorio Emanuele.\nMaria Gabriella e le sorelle Maria Pia e Maria Beatrice, soprattutto dopo la morte della madre Maria Jos\u00e9, intrattennero con Vittorio Emanuele rapporti assai difficili, per via dell'eredit\u00e0 che l'ultima regina d'Italia ha lasciato alla propria morte. All'inizio del 2006 due sorelle presentarono le proprie dimissioni dall'Ordine dei Santi Maurizio e Lazzaro, presieduto dai capi di casa Savoia.\nIn occasione dell'arresto del fratello per i fatti di Campione d'Italia, da cui egli \u00e8 stato poi del tutto prosciolto, Maria Gabriella ha rilasciato alcune dichiarazioni polemiche nei suoi confronti. A partire dal 2013 Maria Gabriella ha ripreso i rapporti con il fratello, come testimoniano diverse fotografie scattate in occasioni pubbliche e private."}
{"id": "218880", "revid": "6923", "url": "https://it.wikipedia.org/wiki?curid=218880", "title": "Metro al secondo", "text": "Il metro al secondo \u00e8 l'unit\u00e0 di misura della velocit\u00e0 nel sistema internazionale di unit\u00e0 di misura. Si tratta della misura sia della velocit\u00e0 media (una grandezza fisica scalare), sia della velocit\u00e0 istantanea (una grandezza vettoriale).\nIl metro al secondo \u00e8 un'unit\u00e0 derivata, definita dal rapporto fra la distanza in metri e il tempo espresso in secondi. Il simbolo \u00e8 m/s, o l'equivalente, m s\u22121.\nIndica la velocit\u00e0 di un mobile che percorre lo spazio di un metro ogni secondo.\nConversioni.\n1 metro al secondo \u00e8 equivalente a:"}
{"id": "218881", "revid": "8897", "url": "https://it.wikipedia.org/wiki?curid=218881", "title": "Metri al secondo", "text": ""}
{"id": "218882", "revid": "121080186", "url": "https://it.wikipedia.org/wiki?curid=218882", "title": "Catasto onciario", "text": "Il Catasto onciario, precursore degli odierni catasti, rappresenta l'attuazione pratica delle norme dettate da re Carlo di Borbone nella prima met\u00e0 del XVIII secolo per un riordino fiscale del regno di Napoli, progettato e diretto da Bernardo Tanucci.\nDescrizione.\nNonostante fosse un catasto descrittivo, poich\u00e9 non prevedeva la rappresentazione geometrica dei luoghi, fu uno strumento teso ad eliminare i privilegi goduti dalle classi pi\u00f9 abbienti che facevano gravare i tributi fiscali sempre sulle classi pi\u00f9 umili e di fatto rappresenta uno dei pi\u00f9 brillanti esempi del tempo di ingegneria finanziaria e di ripartizione proporzionale del peso fiscale. &lt;br&gt;Il catasto era basato su un sistema di duplice tassazione, che prevedeva sia una imposizione di tipo reale cio\u00e8 sui beni e sia personale cio\u00e8 sulla capitazione o testatico e sulle attivit\u00e0 dei contribuenti e dei loro nuclei familiari. &lt;br&gt;Dall'imposizione catastale per antico privilegio era esentata la citt\u00e0 di Napoli. \nBase imponibile.\nSi chiam\u00f2 \"Onciario\" perch\u00e9 la valutazione dei patrimoni sia immobiliari che da bestiame o finanziari (per es. da censi attivi), veniva stimato in base all'unit\u00e0 monetaria teorica di riferimento, l\"'oncia\", corrispondente a sei \"ducati\". Era anche detta \"Oncia di carlini tre\", in quanto ogni tre carlini di rendita, capitalizzati al tasso di interesse fissato al 5% (solo per il bestiame era fissato al 10%), equivalevano a 60 carlini, pari a sei ducati e quindi 1 Oncia di capitale o patrimonio. Veniva cos\u00ec introdotta anche una distinzione tra unit\u00e0 monetarie di riferimento per la valutazione delle rendite, adottando le valute correnti del grano, il carlino e il ducato, e per i patrimoni usando delle unit\u00e0 monetarie di conto come il tar\u00ec e l'oncia. \u00c8 chiaro come un meccanismo volutamente semplice poteva assicurare nelle intenzioni, un prelievo fiscale generalizzato ed accertamenti molto rapidi.\nPer il calcolo delle imposte le persone erano distinti in diverse categorie. Una prima distinzione era effettuata fra cittadini e forestieri: i primi formavano i \"fuochi\" (ovvero le famiglie) dell'Universit\u00e0; i secondi erano solamente iscritti nell'Onciario o perch\u00e9 vi possedevano beni o perch\u00e9 vi esercitavano un'attivit\u00e0.\nUna seconda distinzione era fra i laici e gli ecclesiastici, includendo in questi ultimi tutte le istituzioni religiose collaterali.\nIn sintesi erano sette le possibili categorie di contribuenti:\nErano tuttavia previste numerose forme di esenzione come per i beni feudali sottoposti alle sole imposizioni dell'Adoa e del Relevio, per cui i baroni potevano essere tassati solo per i beni allodiali cio\u00e8 in piena propriet\u00e0 (sui quali erano tenuti a pagare la tassa di \"bonatenenza\" qualora posti al di fuori del comune di residenza), con conseguenti numerosi tentativi di pretendere di far passare tutti i loro beni come feudali; cos\u00ec come i beni ecclesiastici per valori inferiori ad alcune soglie stabilite nelle norme concordatarie che potevano variare a seconda delle localit\u00e0; non vi era tassazione \"sulla testa\" per le professioni ritenute arti liberali come i giudici o i notai, o per i nobili e \"civili viventi\" e i benestanti che non svolgevano alcuna attivit\u00e0 lavorativa, venendo tassati solo coloro che esercitavano un lavoro manuale con tre fasce di tassazione, oppure non erano tassati gli ultrasessagenari o i capi di famiglie numerose, e pertanto anche se nelle intenzioni la riforma voleva comprendere tutti indistintamente, in realt\u00e0 il prelievo non fu cos\u00ec generalizzato ed uniforme.\nFormazione del catasto.\nI Comuni erano considerati un aggregato di persone e di beni di varie specie e nature. Le imposte erano cos\u00ec calcolate a seconda delle varie qualit\u00e0 delle persone e dei beni.\nLe 4 fasi del procedimento per la formazione dell'onciario a cui erano tenute le singole comunit\u00e0 erano: \nIl tutto poi veniva sintetizzato in una tavola sinottica riassuntiva generale del catasto, la \"Collettiva\" o \"Mappa generale\", con l'elenco riepilogativo delle once di tutti i fuochi tassati e la somma totale delle once relative all'Universit\u00e0.A conclusione dell'onciario vi \u00e8 poi lo \"stato discusso\" cio\u00e8 il bilancio della localit\u00e0, e \"rimesso\" cio\u00e8 validato dalla Regia Camera della Sommaria, che evidenzia le uscite e le entrate, tra le quali vi erano normalmente compresi i proventi della tassazione per fuochi, con l'entit\u00e0 del disavanzo da finanziare con il prelievo mediante la redistribuzione sulle once.\nI lavori per attuare questa grande riforma tributaria cominciarono con l'emanazione di Prammatiche reali note come \"Forma censualis et capitationibus sive de catastis\" dal 1741 sino al 1748 che inizialmente disponevano l'obbligo della confezione del catasto entro pochi mesi e in realt\u00e0 ben poche erano le universit\u00e0 che si erano messe in regola entro il 1743, ed occorsero un enorme impegno amministrativo e circa 15 anni per giungere in tutto il Regno alla compilazione delle liste dei soggetti e dei relativi beni.\nEfficacia dell'onciario.\nAnche se nelle intenzioni erano esaltati i principi di uniformit\u00e0, chiarezza e incisivit\u00e0 del nuovo strumento fiscale, la laboriosit\u00e0 derivante dalla necessit\u00e0, prescritta nell'ultima delle prammatiche \"De catastis\", di aggiornare annualmente tutte le liste degli onciari in ogni componente reddituale, oltre alle resistenze delle classi pi\u00f9 abbienti, costitu\u00ec il limite principale al suo utilizzo negli anni seguenti, causandone il progressivo accantonamento in tutte le universit\u00e0 del Regno, che almeno dal 1770, una volta constatatone il fallimento sostanziale dallo stesso potere centrale, tornarono ad esercitare in larghissima parte la fiscalit\u00e0 locale utilizzando i catasti locali o mediante il sistema delle gabelle.&lt;br&gt;Il regno di Napoli poi regno delle Due Sicilie rimarr\u00e0 pertanto privo di un valido strumento catastale uniforme fino all'arrivo dei Francesi che tra primo e secondo decennio del XIX secolo daranno al regno un nuovo catasto, seppur ancora solo descrittivo, sotto il nome di Catasto Napoleonico o Provvisorio o Murattiano, basato sulle denunce spontanee dei proprietari, che manterr\u00e0 la sua validit\u00e0 fino alla prima met\u00e0 del secolo XX quando verr\u00e0 sostituito definitivamente dal nuovo catasto su scala nazionale.\nConservazione.\nLa consultazione dell'Onciario, conservato in originale per tutte le universit\u00e0 del Regno presso la Regia Camera della Sommaria poi nell'Archivio di Stato di Napoli, oltre che in copia in alcuni pochi archivi comunali, \u00e8 ancora oggi, pur con tutti i suoi limiti e omissioni, una fonte preziosa di informazioni sul periodo."}
{"id": "218889", "revid": "8897", "url": "https://it.wikipedia.org/wiki?curid=218889", "title": "Vettori (informatica)", "text": ""}
{"id": "218893", "revid": "484362", "url": "https://it.wikipedia.org/wiki?curid=218893", "title": "Domani", "text": "Domani \u00e8 il giorno immediatamente successivo a oggi. Convenzionalmente si intende il periodo di tempo individuato dalle 24 ore successive alla prossima mezzanotte.\nPer estensione, il termine pu\u00f2 riferirsi anche genericamente al futuro (es., \"\"pensare al domani\", \"un domani migliore\"\").\nDomani ha altri significati tra cui:"}
{"id": "218897", "revid": "228587", "url": "https://it.wikipedia.org/wiki?curid=218897", "title": "Regolo", "text": ""}
{"id": "218915", "revid": "585241", "url": "https://it.wikipedia.org/wiki?curid=218915", "title": "Nekhbet", "text": "Nekhbet (anche chiamata \"Nechbet\" e \"Nekhebit\") \u00e8 una divinit\u00e0 egizia appartenente alla religione dell'antico Egitto ed era particolarmente venerata a Nekheb, capitale del terzo nomos dell'Alto Egitto.\nSi considera protettrice del re e dell'Alto Egitto; viene raffigurata come un avvoltoio di colore bianco, altrimenti come una donna recante la corona bianca. Altro suo luogo di culto era la citt\u00e0 di Elkab."}
{"id": "218918", "revid": "599013", "url": "https://it.wikipedia.org/wiki?curid=218918", "title": "Coscienza (psicologia)", "text": "La coscienza (\"Nella formulazione freudiana, in tedesco Bewusstsein\") \u00e8 una qualit\u00e0 della mente che di solito include altre qualit\u00e0 quali ad esempio la soggettivit\u00e0, la autoconsapevolezza, la conoscenza e la capacit\u00e0 di individuare le relazioni tra s\u00e9 e il proprio ambiente circostante.\nNel linguaggio comune, si intende per \"coscienza\" la consapevolezza dell'ambiente circostante e la facolt\u00e0 di interagire con esso; ci\u00f2 in contrasto all'inconsapevolezza. L'espressione 'livelli di coscienza' indica che la coscienza pare variare a seconda dei diversi stati mentali (come per esempio l'immaginazione e i sogni a occhi aperti). L'incoscienza si definisce, per negazione, come lo stato mentale nel quale la coscienza \u00e8 assente. In alcuni filoni di pensiero, soprattutto religiosi, la coscienza non si estingue dopo la morte ed \u00e8 presente anche prima della nascita.\nMa, appena oltre la percezione comune, la coscienza \u00e8 ben difficile da definire o individuare. Molte tradizioni culturali e religiose situano la coscienza in un'anima separata dal corpo. Per contro, molti scienziati e filosofi considerano la coscienza qualcosa di inseparabile dalle funzioni neurali del cervello.\nLe domande sull'origine e la definizione della coscienza sono alla base di importanti questioni etiche. Ad esempio: in che senso \u00e8 possibile dire che alcuni animali sono coscienti? In quale momento dello sviluppo fetale inizia la coscienza? \u00c8 possibile immaginare macchine coscienti? Domande tanto pi\u00f9 centrali in quanto coinvolgono direttamente il nostro modo di rapportarci agli altri, siano essi animali, embrioni umani o, magari in futuro, macchine intelligenti.\nStoria.\nSe la psicologia classica ruot\u00f2 attorno alla coscienza al punto da indurre Wundt a definire la stessa psicologia come \"scienza dei fatti e degli stati di coscienza\", nei decenni successivi i ricercatori, tra i quali Oswald K\u00fclpe indagarono soprattutto riguardo ai processi dinamici della coscienza. La psicanalisi focalizz\u00f2 e defin\u00ec i vari stati di conscio, subconscio e inconscio. La Gestalt, invece, riprese gli studi dei processi dinamici associandoli e comparandoli a quelli effettuati sulle percezioni per elaborare un suo modello di spiegazione della coscienza.\nAspetti fisiologici.\nDall'autopsia di Karen Ann Quinlan, morta nel 1985 dopo quasi 10 anni di coma emerse un possibile coinvolgimento del talamo nella fisiologia della coscienza.\nCoscienza e linguaggio.\nPoich\u00e9 gli uomini esprimono i loro stati di coscienza tramite il linguaggio, sembrerebbe naturale associare l'uno all'altra. Tuttavia, alcune eccezioni alla regola (i bambini, gli stati di afasia negli adulti), mostrano come la coscienza si manifesti anche al di l\u00e0 del linguaggio."}
{"id": "218922", "revid": "396099", "url": "https://it.wikipedia.org/wiki?curid=218922", "title": "Legge di Snell", "text": "Nell'ottica geometrica la legge di Snell, nota anche come legge di Descartes o legge di Snell-Descartes (o legge di Cartesio o legge di Snell-Cartesio), descrive le modalit\u00e0 di rifrazione di un raggio luminoso nella transizione tra due mezzi con indice di rifrazione diverso, e deriva dall'equazione iconale.\nStoria.\nIl nome della legge di Snell rispetta la legge dell'eponimia di Stigler. La legge \u00e8 documentata per la prima volta in un manoscritto scritto intorno al 984 del matematico arabo Ibn Sahl, che la us\u00f2 per ottenere i profili delle lenti asferiche (lenti che mettono a fuoco la luce mediante interfacce di separazione aria-vetro non sferiche, spesso utilizzate per ridurre le aberrazioni ottiche). Fu poi scoperta di nuovo da Thomas Harriot nel 1602, che per\u00f2 non pubblic\u00f2 il suo lavoro. Nel 1621, fu scoperta ancora una volta da Willebrord Snell, in una forma matematicamente equivalente, ma rimase inedita fino alla sua morte. Ren\u00e9 Descartes deriv\u00f2 indipendentemente la legge in termini di funzioni sinusoidali nel suo trattato \"Discorso sul metodo\" del 1637 e la us\u00f2 per risolvere diversi problemi di ottica. In francese la legge di Snell \u00e8 chiamata \"di Descartes\" o \"di \".\nIntroduzione.\nLa luce si propaga nel vuoto alla velocit\u00e0 costante c0.\nLa figura mostra due mezzi trasmissivi con indice di rifrazione formula_1 (a sinistra) e formula_2 (a destra) in contatto tra loro attraverso una superficie, che viene chiamata interfaccia (linea verticale in figura). Nel caso formula_3, la luce ha una velocit\u00e0 di fase pi\u00f9 bassa nel secondo mezzo.\nIl raggio luminoso PO proveniente dal mezzo di sinistra colpisce l'interfaccia nel punto O. A partire da tale punto O tracciamo una retta perpendicolare all'interfaccia stessa, che viene chiamata \"normale\" all'interfaccia (linea orizzontale in figura). L'angolo tra la normale e il raggio luminoso PO viene chiamato \"angolo d'incidenza\", formula_4.\nIl raggio attraversa l'interfaccia e prosegue nel mezzo di destra, indicato come OQ. L'angolo che tale raggio (rifratto) forma con la normale si chiama \"angolo di rifrazione\", formula_5.\nLa legge di Snell fornisce la relazione tra gli angoli formula_4 e formula_5:\nformula_8\nOppure\nformula_9.\nSi noti che nel caso formula_10 (ovvero il raggio risulta perpendicolare all'interfaccia) la soluzione \u00e8 formula_11 per qualunque valore di formula_1 e formula_2. In altri termini, un raggio che entra in un mezzo in modo perpendicolare alla sua superficie non viene mai deviato.\nQuanto detto sopra vale anche nel caso di un raggio luminoso che passa da un mezzo pi\u00f9 denso a uno meno denso; la simmetria della legge di Snell mostra che gli stessi percorsi luminosi sono validi anche nella direzione opposta.\nUna regola di carattere qualitativo per determinare la direzione della rifrazione \u00e8 che il raggio luminoso \u00e8 sempre pi\u00f9 vicino alla normale dal lato del mezzo pi\u00f9 denso.\nLa legge di Snell \u00e8 valida in generale solo per mezzi isotropi, come il vetro. Nel caso di mezzi anisotropi (ad esempio alcuni cristalli) il fenomeno della birifrangenza pu\u00f2 dividere in due il raggio rifratto. Si vengono allora ad avere due raggi, uno \"ordinario\" (raggio \"o\") che segue la legge di Snell, e uno \"straordinario\" (raggio \"e\") che pu\u00f2 non essere complanare con quello incidente.\nDerivazione.\nSi consideri l'equazione iconale nella forma:\nformula_14\ndove formula_15 \u00e8 la ascissa curvilinea lungo il cammino ottico, formula_16 \u00e8 l'indice di rifrazione e formula_17 il versore del raggio ottico ed effettuando il prodotto vettoriale per il versore formula_18 della posizione si ottiene:\nformula_19\ndato che la derivata \u00e8 un operatore lineare, si pu\u00f2 trasportare dentro nel modo pi\u00f9 semplice il prodotto vettoriale:\nformula_20\nsi arriva quindi alla legge di Snell:\nformula_21\nche si esprime nella forma pi\u00f9 comune chiamando formula_22 l'angolo fra la direzione della posizione e quella del raggio ottico:\nformula_23\ne considerando il fatto che la derivata parziale nulla equivale a un argomento costante rispetto alla variabile di derivazione:\nformula_24.\nMezzo uniforme.\nIl caso pi\u00f9 semplice \u00e8 quello in cui l'indice di rifrazione \u00e8 uniforme lungo l'ascissa curvilinea:\nformula_25\nIn questo caso si vede immediatamente che la traiettoria del raggio risulta rettilinea, con inclinazione uniforme:\nformula_26\nMezzo sferico.\nNel caso invece l'indice di rifrazione sia lineare con l'ascissa curvilinea:\nformula_27\nil raggio risulta inclinato in ogni punto della sua traiettoria con legge:\nformula_28\nquesta comporta uno smorzamento della deviazione lungo la traiettoria: col limite all'infinito si vede che l'inclinazione asintotica risulta nulla, qualunque sia l'inclinazione iniziale:\nformula_29\nquindi questo mezzo riesce ad allineare dei raggi ottici con qualsiasi direzione iniziale, anche se sempre in modo incompleto poich\u00e9 fisicamente non pu\u00f2 essere realizzato con un'estensione infinita, con efficienza proporzionale al cammino ottico e all'intensit\u00e0 dell'indice di rifrazione.\nRiflessione interna totale.\nNel passaggio da un mezzo pi\u00f9 denso a uno meno denso (ovvero, \"n\"1 &gt; \"n\"2) si pu\u00f2 verificare facilmente che l'equazione formula_30 sia priva di soluzioni quando formula_4 supera un valore che viene chiamato angolo critico:\nQuando formula_33 non appare alcun raggio rifratto: la luce incidente subisce una riflessione interna totale ad opera dell'interfaccia. Si genera un'onda di superficie, o onda evanescente (\"leaky wave\"), che decade esponenzialmente all'interno del mezzo con indice di rifrazione formula_2.\nForma vettoriale.\nDal versore formula_35 del raggio luminoso incidente, e il versore formula_36, normale all'interfaccia, \u00e8 possibile ricavare i versori associati al raggio riflesso e rifratto:\nBrachistocrona.\nLa legge di Snell pu\u00f2 essere legata al Principio di Fermat: \nInfatti si pu\u00f2 verificare che il cammino seguito dalla luce \u00e8 un punto stazionario per il cammino ottico, vale a dire che in corrispondenza di esso la derivata del cammino ottico si annulla. In alternativa, la relazione pu\u00f2 essere ottenuta considerando l'interferenza di tutti i possibili percorsi che l'onda di luce pu\u00f2 percorrere dalla sorgente all'osservatore - risulta che l'interferenza \u00e8 distruttiva ovunque, eccetto che negli estremi di fase (dove \u00e8 costruttiva) - che diventa il percorso effettivo.\nIn una classica analogia della brachistocrona proposta da Feynman una spiaggia \u00e8 una regione a indice di rifrazione pi\u00f9 basso del mare; il modo pi\u00f9 rapido per un bagnino sulla spiaggia di raggiungere a velocit\u00e0 costante una persona che sta affogando \u00e8 percorrere il cammino ottico ovvero seguire la legge di Snell."}
{"id": "218923", "revid": "1745361", "url": "https://it.wikipedia.org/wiki?curid=218923", "title": "Conoscenza procedurale", "text": ""}
{"id": "218933", "revid": "1305772", "url": "https://it.wikipedia.org/wiki?curid=218933", "title": "Gyantse", "text": "Gyantse (anche: Gyangtse, \"rGyang-rtse\", \"rGyal-rtse\") \u00e8 storicamente considerata la terza pi\u00f9 grande e importante citt\u00e0 della Regione Autonoma del Tibet, anche se a questo punto vi sono almeno dieci citt\u00e0 tibetane di maggiori dimensioni, e si trova nella regione di Tsang, la cui capitale \u00e8 Shigatse.\nGyantze \u00e8 stata visitata diverse volte dal tibetologo Giuseppe Tucci, che nel 1937 vi fu accompagnato da Fosco Maraini, nel 1939 dal capitano degli Alpini Felice Boffa Ballaran, e nel 1948 dal fotografo Pietro Francesco Mele e dal medico della Marina militare Regolo Moise.\nPer Gyantse transit\u00f2 inoltre nel 1938-39 la discussa spedizione \"scientifica\" dell'associazione Ahnenerbe, sponsorizzata dal fondatore della stessa, il nazista Heinrich Himmler, e diretta da Ernst Sch\u00e4fer con Bruno Beger, Edmund Geer ed Ernest Krause, che durante le loro ricerche, oltre a raccogliere materiale e scattare foto (2 pi\u00f9 sotto nella Galleria di immagini) girarono anche il film \"Geheimnis Tibet (Tibet segreto)\".\nGeografia.\nSita a 3977 metri di altitudine sul livello del mare si trova in una posizione strategica all\u2019incrocio delle antiche vie commerciali che salgono dal Sikkim indiano via valle del Chumbi e Contea di Yadong. Da Gyantze questa via procede poi per Shigatse verso nord \u2014 su una diramazione della Friendship Highway, che collega (Shanghai) e Lhasa con Katmandu, la capitale del Nepal \u2014, oppure, in direzione nord ovest, verso il Tibet centrale e Lhasa (254 chilometri)) attraverso il Lago Yamdrok e lo spettacolare Karo La (Passo, 5010 m.s.m.).\nKumbum.\nGyantse \u00e8 famosa per il Kumbum posto entro le mura dell'antico monastero Pelkor Chode. Costruito tra il 1427 e il 1439 per ordine del principe Rabten Kunzang Phak, il Kumbum \u00e8 uno stupa con 108 porte (numero sacro per i buddhisti) che danno su una settantina di cappelle disposte su cinque piani, tutte finemente illustrate da migliaia di dipinti e centinaia di statue.\nDurante la Grande rivoluzione culturale esso fu risparmiato.\nDzong.\nEssa \u00e8 inoltre famosa per il \"Dzong\", imponente fortezza costruita nel 1390 a guardia di possibili invasioni da sud verso la valle dello Yarlung Tsangpo (Brahmaputra) e Lhasa. In aggiunta al forte, la citt\u00e0 era circondata da 3 chilometri di mura.\nLa fortezza originale, conosciuta come \"Gyel-khar-tse\" \u00e8 stata attribuita a Pelkhor-tsen, figlio dell'antibuddista re Langdarma, che regn\u00f2 probabilmente dall'838 all'841. Le mura attuali si suppone siano state costruite nel 1268, dopo l'ascesa al potere dei Sakya.\nGyantse \u00e8 spesso chiamata \"Citt\u00e0 Eroe\" dai cinesi a causa della formidabile resistenza opposta dalla sua popolazione alle forze molto superiori dell'invasione britannica del 1904, allorch\u00e9 un esercito inglese di 4.000 uomini con 10.000 ausiliari indiani, sotto il comando del colonnello Francis Younghusband, penetr\u00f2 in Tibet e conquist\u00f2 Gyantse senza che sulle prime vi fosse opposizione armata. Quando per\u00f2 le truppe tibetane si furono organizzate, impadronendosi del Dzong, le truppe inglesi mossero all'assalto e sterminarono i 900 difensori che, armati al pi\u00f9 di antiquati moschetti ad avancarica, si trovarono per la prima volta ad affrontare mitragliatrici Maxim e mortai di montagna. Gyantse fu conquistata il 12 aprile 1904, e da l\u00ec, dopo altri sanguinosi massacri, i britannici avanzarono per conquistare Lhasa, da dove nel frattempo il XIII Dalai Lama aveva cercato rifugio in Mongolia.\nIn conseguenza dell'invasione, nel primo quarto del XX secolo, sotto il regno del XIII Dalai Lama, a Gyantse fu stanziata una guarnigione britannica composta soprattutto di soldati indiani \u2014 definita nel 1919 un \"gruppetto\" da Sir Walter Buchanan \u2014 allo scopo di fungere da scuola militare per addestrare gli ufficiali tibetani. Risulta che un certo Hank Baker, operatore radio stanziato in Tibet durante la Seconda guerra mondiale, abbia fatto un'ispezione alla \"guarnigione armata indiana al forte di Gyantse\" nel 1938. Nel 1940 la guarnigione militare britannica era ancora presente nella citt\u00e0.\nLe mura furono minate di nuovo dai cinesi nel 1967 durante la Grande rivoluzione culturale, anche se dell'evento rimangono scarse notizie. Nel dzong \u00e8 stato creato un piccolo museo degli eccessi della spedizione Younghusband secondo la prospettiva dei cinesi.\nClima.\nGyantse ha un clima umido continentale influenzato dall'altitudine, \"Dwb\" secondo la Classificazione dei climi di K\u00f6ppen."}
{"id": "218936", "revid": "2225", "url": "https://it.wikipedia.org/wiki?curid=218936", "title": "Ponte Senatorio", "text": ""}
{"id": "218941", "revid": "85329508", "url": "https://it.wikipedia.org/wiki?curid=218941", "title": "Grado congiunto", "text": ""}
{"id": "218942", "revid": "287204", "url": "https://it.wikipedia.org/wiki?curid=218942", "title": "Grado disgiunto", "text": ""}
{"id": "218946", "revid": "599013", "url": "https://it.wikipedia.org/wiki?curid=218946", "title": "Nikos Z\u012bs\u012bs", "text": "Carriera.\nClub.\nHa iniziato la sua carriera nel 1996 nelle file della squadra della sua citt\u00e0: il Salonicco. All'et\u00e0 di 17 anni, si trasferisce ad Atene, all'AEK. Nel 2005 arriva in Italia e alla Benetton Treviso. Nel 2007 accetta una sostanziosa offerta del CSKA Mosca e si trasferisce in Russia insieme al suo compagno di team Marcus Goree. Nel luglio 2009 torn\u00f2 in Italia per firmare un contratto biennale, con il Montepaschi Siena. Il 3 luglio 2012 firma un contratto di un anno con opzione per il secondo con la squadra basca del Bilbao Berri. Il 5 luglio 2013 viene ingaggiato dall'UNICS Kazan'.. Il 29 dicembre 2014 passa al Fenerbah\u00e7e \u00dclker.\nNazionale.\nLa sua prima apparizione con la maglia della nazionale greca avvenne il 3 settembre 2001 a Tunisi in occasione dei giochi del Mediterraneo. \nZ\u012bs\u012bs \u00e8 risultato il miglior marcatore della Grecia ai campionati europei del 2005 svoltisi in Serbia e Montenegro, con una media di 10,6 punti a partita.\nZ\u012bs\u012bs ha collezionato ha conquistato molti titoli, tra questi la medaglia d'argento al campionato del mondo del 2006, quelle d'oro al campionato europeo nel 2005 e al campionato europeo Under-20 nel 2002.\nNel 2005 fu nominato miglior giovane europeo dell'anno dalla FIBA Europe.\nCuriosit\u00e0.\nDurante le gare ufficiali Nikolaos riusc\u00ec a segnare una \"striscia consecutiva\" di 29 tiri liberi. Il record personale si interruppe il 3 giugno 2010."}
{"id": "218947", "revid": "287204", "url": "https://it.wikipedia.org/wiki?curid=218947", "title": "Diade", "text": ""}
{"id": "218949", "revid": "697352", "url": "https://it.wikipedia.org/wiki?curid=218949", "title": "Triade", "text": ""}
{"id": "218951", "revid": "600229", "url": "https://it.wikipedia.org/wiki?curid=218951", "title": "Quadriade", "text": ""}
{"id": "218952", "revid": "600229", "url": "https://it.wikipedia.org/wiki?curid=218952", "title": "Quintiade", "text": ""}
{"id": "218954", "revid": "600229", "url": "https://it.wikipedia.org/wiki?curid=218954", "title": "Sestiade", "text": ""}
{"id": "218955", "revid": "600229", "url": "https://it.wikipedia.org/wiki?curid=218955", "title": "Settiade", "text": ""}
{"id": "218956", "revid": "600229", "url": "https://it.wikipedia.org/wiki?curid=218956", "title": "Eptiade", "text": ""}
{"id": "218958", "revid": "7336", "url": "https://it.wikipedia.org/wiki?curid=218958", "title": "Numeri ordinali", "text": ""}
{"id": "218960", "revid": "125474590", "url": "https://it.wikipedia.org/wiki?curid=218960", "title": "\u00c9owyn", "text": "\u00c9owyn \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien.\nOrigini.\n\u00c9owyn, principessa di Rohan, \u00e8 un personaggio de \"Il Signore degli Anelli\". Nasce nell'anno 2995 della Terza Era, figlia di \u00c9omund e Th\u00e9odwin, la nipote di Th\u00e9oden di Rohan, ed \u00e8 sorella di \u00c9omer. Appare nel secondo volume della trilogia (\"Le due torri\"), quando Gandalf, Aragorn, Legolas e Gimli giungono alla reggia di Rohan, Edoras. \u00c9owyn viene presentata al lettore dagli occhi di Aragorn.\nVicende successive.\nDopo la partenza di Re Th\u00e9oden, \u00c9owyn rimane in qualit\u00e0 di reggente al trono e si trasferisce nella fortezza di Dunclivo. Quando ritornano i cavalieri e il Re, \u00c9owyn vorrebbe partire assieme a loro nella guerra contro il malvagio e temuto Sauron, ma viene lasciata ancora una volta a Dunclivo. \u00c9owyn allora si traveste sotto le spoglie di un cavaliere di nome Dernhelm e, in accordo col maresciallo Elfhelm, capo della \u00c9ored in cui si trovava, parte anche lei con gli altri.\nQuando l'esercito di Rohan raggiunge Minas Tirith assediata, il malvagio Signore dei Nazg\u00fbl piomba su di loro. Nevecrino, il cavallo del Re, impazzisce per il terrore e Th\u00e9oden cade sotto di lui. Il Re Stregone, sceso dal cielo in groppa a una terribile cavalcatura alata, atterra sul povero animale. Ma Dernhelm (alias \u00c9owyn) fronteggia il terribile Nazg\u00fbl. Questi all'inizio si sente sicuro, protetto dalla profezia secondo cui nessun uomo vivente avrebbe potuto ucciderlo. Ma \u00c9owyn, che invece \u00e8 una donna, dopo aver decapitato l'orrenda bestia alata che il Signore dei Nazg\u00fbl cavalcava, pur ferita dalla mazza del Re Stregone, che le ruppe un braccio, rivela la propria identit\u00e0 e sferra il colpo finale nel volto dello spettro, eliminando definitivamente il terribile Re (aiutata in questo arduo compito anche da Merry che lo aveva pugnalato alle spalle).\nSia Merry sia \u00c9owyn subiscono gli influssi malefici del contatto con il Re Stregone. \u00c9owyn viene condotta immediatamente alle Case di Guarigione, poich\u00e9 tale \u00e8 il suo pallore che sulle prime \u00e8 stata data per morta. Merry invece aveva avuto una breve discussione con Th\u00e9oden morente, ma nessuno si era curato di lui.\u00c8 perci\u00f2 costretto a trascinarsi da solo fino a Minas Tirith, dove incontra l'amico Pipino, che gli salva la vita facendolo portare alle Case. Qua Gandalf e Aragorn diagnosticano il male, e cos\u00ec Aragorn cura \u00c9owyn, Merry e Faramir, salvandoli dalla morte con i poteri taumaturgici di cui dispone. Alla fine \u00c9owyn si innamora di Faramir, e i due vanno a vivere nell'Ithilien dopo la fine della guerra.\nLa personalit\u00e0 di \u00c9owyn.\nIl personaggio di \u00c9owyn ha una personalit\u00e0 articolata. Dapprima quello di \u00c9owyn \u00e8 solo un mero desiderio di gloria per la propria casata: per questo contava di sposare Aragorn e diventare una guerriera.\nQuando Grima Vermilinguo aveva stregato Th\u00e9oden con le sue malevoli parole, ne aveva destinate alcune anche alle orecchie di \u00c9owyn, che sperava di rapire. E quelle parole erano servite allo scopo di sminuire ancora di pi\u00f9 il valore della Casata di Rohan agli occhi di \u00c9owyn.\nQuando il re Th\u00e9oden parte per andare in aiuto di Gondor, \u00c9owyn capisce che egli sta probabilmente andando incontro alla morte. Si aggrega di nascosto all'armata e porta con s\u00e9 Merry, con il quale ha sviluppato un profondo sentimento di amicizia e fiducia reciproca, perch\u00e9 hanno entrambi desiderio di combattere, ed entrambi sono stati messi da parte. Ma in fin dei conti quello di \u00c9owyn \u00e8 un desiderio di morte: la fanciulla vuole morire ed essere ricordata, poich\u00e9 crede che la casa di Eorl sia ormai giunta alla fine. Quando viene salvata da Aragorn, pian piano si rende conto di poter ancora vivere, assistita sia dallo stesso Merry sia da quello che sarebbe diventato suo marito, Faramir, tutti e tre duramente feriti e convalescenti nelle Case di Guarigione di Minas Tirith.\nDa notare il gesto di Aragorn, che dopo averla curata non la sveglia personalmente, ma la fa chiamare dal fratello, affinch\u00e9 ella non ricordasse per prima cosa il proprio amore impossibile.\nUn'altra cosa che \u00c9owyn capisce dopo il suo duello con il Re Stregone \u00e8 che il valore e la grandezza non sono necessariamente associati alla forza: infatti Merry le ha salvato la vita, colpendo inaspettato il tracotante Re Stregone e permettendo a \u00c9owyn di sferrargli il colpo fatale (tra parentesi, Merry fu nominato cavaliere del Mark proprio per volere di \u00c9owyn).\n\u00c9owyn \u00e8 una figura di donna che autodetermina il proprio destino affrontando con coraggio le avversit\u00e0; lotta per il suo popolo affrontando imprese tipicamente \"maschili\", consapevole della maggiore forza degli avversari, armata della spada ma anche di un cuore delicato eppure impavido e incline alla sfida. Se a fianco dello zio si comporta come un guerriero, sa offrire la sua dolcezza all'uomo di cui si \u00e8 innamorata (Aragorn) e, con dignit\u00e0 regale e accettazione del suo destino, sa ritirarsi quando comprende che il suo sogno \u00e8 impossibile.\nInfine \u00c9owyn trova la felicit\u00e0 innamorandosi di Faramir, che aveva cercato il suo amore senza desideri di gloria. Anche in questo \u00c9owyn si dimostra intelligente e volitiva, capace di riconoscere ed accettare l'amore destinato a lei come il bene pi\u00f9 prezioso."}
{"id": "218964", "revid": "125882522", "url": "https://it.wikipedia.org/wiki?curid=218964", "title": "JTAG", "text": "JTAG, acronimo di Joint Test Action Group, \u00e8 un consorzio di 200 imprese produttrici di circuiti integrati e circuiti stampati allo scopo di definire un protocollo standard per il test funzionale di questi dispositivi, che tendono ad essere sempre pi\u00f9 complessi e difficili da controllare, fino a rendere impraticabili i tradizionali metodi manuali o automatici e ad aumentare in modo non competitivo il \u201c\"Time to market\"\u201d.\nConsapevoli di queste esigenze, le grandi industrie hanno scelto una strada che permette un collaudo razionale della scheda su cui viene installato sacrificando in piccola parte le risorse disponibili nel circuito integrato. Oltre a questo vi \u00e8 la possibilit\u00e0 di avere delle funzionalit\u00e0 aggiuntive quali la facile programmazione di memorie, microcontrollori e altri dispositivi programmabili con un'unica operazione, la possibilit\u00e0 di debug del firmware e la possibilit\u00e0 di attivare dei test automatici (detti BIST, \"Built-in self-test\") inseriti stabilmente nei componenti elettronici per verificare la loro funzionalit\u00e0 in modo parziale o totale.\nStoria del JTAG.\nQuesto consorzio \u00e8 stato attivo tra il 1985 e il 1990 e ha dato vita a quello che poi \u00e8 diventato lo standard IEEE 1149.1 (prima stesura nel 1990; titolo: \"IEEE Standard Test Access Port and Boundary-Scan Architecture\"; revisioni nel 1993 e 1994), noto colloquialmente come standard JTAG dal nome del consorzio promotore o anche \"Boundary Scan\" (esame della frontiera) inteso come esame dei pin accessibili di un circuito integrato.\nLe principali aziende aderenti furono IBM, AT&amp;T, Siemens, DEC, Nixdorf, Texas Instruments, Philips.\nNel 1990 la Intel produce il primo microprocessore con lo standard JTAG: l'80486. Nel 1994 venne definita lo standard del linguaggio di accesso ai vari componenti (chiamato \"Boundary scan description language\") in modo che il programma che gestisce tutto il test e a cui vengono passate tutte le informazioni sullo schema elettrico della scheda possa accedere ai singoli dispositivi ed effettuare i test sulle connessioni e le eventuali programmazioni sui componenti che lo necessitano.\nI problemi di un collaudo efficiente delle schede elettroniche.\nLe schede elettroniche sono diventate sempre pi\u00f9 complesse:\nI sistemi di collaudo si basano su vari metodi spesso usati contemporaneamente:\nIl JTAG.\nLa soluzione proposta dal Joint Test Action Group \u00e8 stata quella di prevedere per alcuni pin dei circuiti integrati la possibilit\u00e0 di bloccare il funzionamento normale degli stessi e di passare in un modo di funzionamento speciale che permetta di prendere il controllo di tutti i restanti pin dei circuiti integrati. Nella figura sono illustrati tre circuiti integrati (DEVICE 1, DEVICE 2 e DEVICE 3) e le loro connessioni di test JTAG che saranno accessibili su un connettore riservato al test. I tre circuiti integrati avranno numerosi altri pin, anche centinaia, variamente collegati:\nI segnali che permettono il test JTAG (indicati in figura) sono:\nI circuiti integrati sono controllati in modo seriale in catena (\"daisy chain\"), in quanto i segnali TDI e TDO trasferiscono i dati dall'ingresso della scheda, tra un circuito integrato e il successivo ed infine vengono letti sul pin TDO sull'uscita della scheda. La trasmissione seriale \u00e8 sincrona (Serial Peripheral Interface) in quanto controllata da un segnale di clock (TCK) applicato contemporaneamente a tutti gli integrati JTAG. La frequenza del clock (TCK) viene determinata dal dispositivo pi\u00f9 lento della catena (tipicamente \u00e8 di 10-100 MHz, 100-10 ns per bit). Il segnale TMS segnala ai circuiti integrati di sospendere il loro normale funzionamento e di riconoscere il modo di funzionamento di test (JTAG). Per dettagli sulle temporizzazioni dei segnali si possono consultare i datasheet degli integrati che lo usano.\nTest della scheda mediante il JTAG.\nEntrati in modo test JTAG si pu\u00f2 accedere ad ogni pin dei circuiti integrati della catena e metterli in modo uscita (alto o basso) o in modo ingresso. Le connessioni non visualizzate in figura tra DEVICE 1 e DEVICE 2, che potrebbero ad esempio essere un microprocessore e un altro dispositivo (CPLD, FPGA, ecc.) possono essere controllate per quanto riguarda sia le interruzioni sia eventuali cortocircuiti. Se tra i due dispositivi sono presenti componenti non JTAG (detti in gergo \"cluster\") il test pu\u00f2 essere possibile, ad esempio se si tratta di resistori collegati in serie o di un semplice buffer digitale, oppure possono essere possibili solo verifiche parziali della funzionalit\u00e0. I software di gestione delle funzioni JTAG permettono di definire una \"copertura\", in genere espressa in percentuale, che definisce quanto di un componente pu\u00f2 essere testato e quanto il risultato del test \u00e8 affidabile. Anche su schede semplici, dove \u00e8 presente un solo componente, con JTAG il test pu\u00f2 essere possibile e conveniente in concomitanza con i tradizionali sistemi. Difficilmente le schede complesse sono costituite interamente da circuiti digitali testabili mediante boundary scan, dato che quasi sempre ci sono anche componenti e parti interamente analogiche e quindi spesso \u00e8 utile considerare un approccio integrato di test funzionale e boundary scan.\nCollegamenti esterni.\n[[Categoria:Organizzazioni di standardizzazione]]"}
{"id": "218965", "revid": "1305772", "url": "https://it.wikipedia.org/wiki?curid=218965", "title": "Le due orfanelle", "text": "Le due orfanelle (\"Les Deux Orphelines\") \u00e8 un dramma per il teatro di Adolphe d'Ennery ed Eug\u00e8ne Cormon pubblicato nel 1874. Da esso i medesimi autori trassero un romanzo dallo stesso titolo.\nDa esso sono state derivate le seguenti opere cinematografiche:"}
{"id": "218966", "revid": "15756", "url": "https://it.wikipedia.org/wiki?curid=218966", "title": "Beatrice Cenci", "text": "Biografia.\nBeatrice nacque in una importante e ricca famiglia, figlia di Ersilia Santacroce e del conte Francesco Cenci, uomo violento e dissoluto, \u00ablegittimato\u00bb, e quindi erede, di un monsignore (Cristoforo Cenci), tesoriere della Camera Apostolica. Dopo la morte della madre, insieme alla sorella maggiore Antonina fu affidata nel giugno del 1584, all\u2019et\u00e0 di sette anni, alle monache francescane del monastero di Santa Croce a Montecitorio. Ritornata in famiglia all'et\u00e0 di quindici anni, vi trov\u00f2 un ambiente quanto mai difficile e fu costretta a subire le angherie e le insidie del padre che, poco dopo, nel 1593, spos\u00f2 in seconde nozze la vedova Lucrezia Petroni, dalla quale per\u00f2 non ebbe figli.\nL'esilio a Petrella Salto.\nIl padre era famoso a Roma per l\u2019avarizia, la violenza e per i molti vizi, che piano piano prosciugavano l\u2019eredit\u00e0 familiare. Mise al mondo dodici figli, anche se solo sette arrivarono a diventare grandi e la moglie mor\u00ec nel 1584 mettendo al mondo l\u2019ultimo bambino. Il figlio pi\u00f9 grande, Giacomo, scapp\u00f2 dal padre, mentre altri due, Cristoforo e Rocco, morirono entrambi durante delle risse.\nBeatrice, straziata dai continui maltrattamenti, scrisse una lettera a papa Clemente VIII, nella quale descrisse la difficile situazione in cui versava la famiglia e lo implor\u00f2 di trovarle un marito o di farla entrare in convento. Il Papa conosceva Francesco, visto che nel corso degli anni era stato pi\u00f9 volte a processo, non solo per il suo carattere ma anche per \u00abcolpe nefandissime\u00bb, ovvero per sodomia, per cui si rischiava la pena di morte. L\u2019uomo fu ritenuto colpevole diverse volte ma, essendo nobile, se la cav\u00f2 sempre con il pagamento di multe molto elevate, che contribuirono a prosciugare il suo patrimonio.\nClemente VIII combin\u00f2 un matrimonio con un giovane nobile di bell\u2019aspetto, ordinando al padre di provvedere a una dote piuttosto alta. Francesco, oberato dai debiti, incarcerato e processato, pur di non pagare la dote di Beatrice volle impedirle di sposarsi. Egli per\u00f2, intanto, si era risposato con un\u2019avvenente vedova, Lucrezia Petroni. Cos\u00ec, nel 1595, la diciottenne Beatrice e la matrigna Lucrezia si trovarono segregate a Petrella Salto, in un piccolo castello del Cicolano, chiamato \"la Rocca\", nel territorio del Regno di Napoli, di propriet\u00e0 della famiglia Colonna. In quella forzata prigionia nel castello, dove ebbero praticamente contatti solo con l\u2019amministratore Olimpio Calvetti e con un paio di servitori, crebbe il risentimento di Beatrice verso il padre.\nFrancesco Cenci alternava periodi a Roma con altri a Rocca ma le sue malefatte continuarono, addirittura durante una battuta di caccia a Petrella Salto tent\u00f2 di abusare del figliastro: in quell\u2019occasione la moglie ebbe un impeto di ribellione nei confronti del marito ma fin\u00ec con il viso sfregiato.\nLa giovane Beatrice cerc\u00f2 l\u2019aiuto di uno dei servi del padre, Marzio detto il Catalano, al quale chiese un aiuto per tentare la fuga, l\u2019uomo per\u00f2 non acconsent\u00ec sapendo a cosa sarebbe andato incontro, ma accett\u00f2 di portare a Roma e consegnarle ai fratelli e a uno zio materno delle lettere, nelle quali la ragazza chiese nuovamente di trovarle un marito o un convento dove rifugiarsi. Uno di quei messaggi fin\u00ec sfortunatamente nelle mani del padre, che nonostante la neve e il difficile viaggio da Roma, si precipit\u00f2 a Petrella, picchi\u00f2 con la consueta violenza la figlia e fece trasferire le due donne dal piano nobile della Rocca a quello pi\u00f9 alto, dove erano completamente isolate.\nLe violenze subite e la reclusione sempre pi\u00f9 rigida contribuirono a ingigantire in Beatrice l\u2019odio verso il padre e probabilmente la spinsero fra le braccia dell\u2019amministratore, Olimpio Calvetti, che condivise i piani della ragazza: l\u2019unico modo per uscire da quella situazione era l\u2019assassinio di Francesco.\nA Roma, Francesco era in continua lotta con il figlio Cristoforo che intendeva sottrarre alla sua influenza i fratelli minori, Bernardo e Paolo; Francesco rinchiuse anche loro alla Rocca.\nNel 1597 Francesco, malato di rogna e di gotta, anche per fuggire alle richieste pressanti dei creditori, si ritir\u00f2 a Petrella e, con la sua presenza, le condizioni di vita delle due donne divennero ancora peggiori.\nIl parricidio.\nSi dice che, esasperata dalle violenze e dagli abusi sessuali paterni, Beatrice giungesse alla decisione di organizzare l'omicidio di Francesco con la complicit\u00e0 della matrigna Lucrezia, i fratelli Giacomo e Bernardo, il castellano Olimpio Calvetti e il maniscalco Marzio da Fioran detto \"il Catalano\".\nPer due volte il tentativo fall\u00ec: la prima volta si cerc\u00f2 di sopprimerlo con il veleno ma l\u2019uomo, assai diffidente, fece assaggiare cibo e bevande alla figlia prima di consumarle cos\u00ec questa proposta fu scartata; la seconda con un'imboscata di briganti locali che per\u00f2 scoperte le possibili conseguenze si rifiutarono. La terza volta Francesco, stordito dall'oppio fornito da Giacomo e mescolato a una bevanda, fu assalito nel sonno: Marzio gli spezz\u00f2 le gambe con un matterello, Olimpio lo fin\u00ec colpendolo al cranio e alla gola con un chiodo e un martello.\nPer mascherare l\u2019omicidio, Olimpio cerc\u00f2 di rompere il pavimento di un balcone per far precipitare il cadavere al suolo, ma non ci riusc\u00ec. Cos\u00ec demol\u00ec il ballatoio per tentare quindi d'infilarci il cadavere ma la cosa era impossibile: il foro era troppo piccolo. Decisero allora di gettare il corpo dalla balaustra della Rocca, sperando che tutti credessero al cedimento della struttura. Il 9 settembre 1598 Francesco fu trovato in un orto ai piedi della Rocca. Dopo le esequie il conte fu sepolto in fretta nella locale chiesa di Santa Maria. I familiari, che non parteciparono alle cerimonie funebri, lasciarono il castello e tornarono a Roma nella dimora di famiglia, palazzo Cenci, nei pressi del Ghetto.\nLe indagini.\nInizialmente non furono svolte indagini, ma voci e sospetti, alimentati dalla fama sinistra del conte e dagli odi che aveva suscitato nei suoi congiunti, indussero le autorit\u00e0 a indagare sul reale svolgimento dei fatti.\nDopo le prime due inchieste, la prima voluta dal feudatario di Petrella, duca Marzio Colonna, la seconda ordinata dal vicer\u00e9 del Regno di Napoli don Enrico di Gusman, conte di Olivares, lo stesso pontefice Clemente VIII volle intervenire nella vicenda.\nLa salma fu riesumata e le ferite furono attentamente esaminate da un medico e due chirurghi che esclusero la caduta come possibile causa delle lesioni. Fu anche interrogata una lavandaia alla quale Beatrice aveva chiesto di lavare lenzuola intrise di sangue dicendole che le macchie erano dovute alle sue mestruazioni ma la giustificazione, dichiar\u00f2 la donna, non le sembr\u00f2 verosimile. Insospett\u00ec gli inquirenti, inoltre, l'assenza di sangue nel luogo ove il cadavere era stato rinvenuto.\nI congiurati furono scoperti e imprigionati. Calvetti, minacciato di \"tormenti\", rivel\u00f2 il complotto. Riuscito a fuggire, fu poi fatto uccidere per impedirne ulteriori testimonianze. Anche Marzio da Fioran, sottoposto a tortura, confess\u00f2 ma, messo a confronto con Beatrice, ritratt\u00f2 e mor\u00ec poco dopo per le ferite subite. Giacomo e Bernardo confessarono anch'essi. Beatrice inizialmente neg\u00f2 ostinatamente ogni coinvolgimento indicando Olimpio come unico colpevole, ma la tortura della corda ne vinse ogni resistenza e fin\u00ec per ammettere il delitto.\nAcquisite le prove, i due fratelli Bernardo e Giacomo furono rinchiusi nel carcere di Tordinona, Beatrice e Lucrezia in quello di Corte Savella.\nIl processo.\nIl processo fu affidato al giudice Ulisse Moscato ed ebbe un grande seguito pubblico. Nel dibattimento si affrontarono due tra i pi\u00f9 grandi avvocati dell'epoca: l'alatrense Pompeo Molella per l'accusa e Prospero Farinacci per la difesa. Farinacci, nel tentativo di alleggerire la posizione della giovane, accus\u00f2 Francesco di aver stuprato la figlia. Ma Beatrice nelle sue deposizioni non volle mai confermare l'affermazione del difensore. Alla fine prevalsero le tesi accusatorie di Molella e gli imputati superstiti vennero tutti giudicati colpevoli e condannati a morte. \nCardinali e difensori inoltrarono richieste di clemenza al pontefice ma Clemente VIII, preoccupato per i numerosi e ripetuti episodi di violenza verificatisi nel territorio dello Stato, volle dare un severo ammonimento e le respinse: Beatrice e Lucrezia furono condannate alla decapitazione, Giacomo allo squartamento. Solo per Bernardo il pontefice acconsent\u00ec alla commutazione della pena: di soli diciotto anni, non aveva partecipato attivamente all'omicidio, ma era stato anch'esso condannato per non aver denunciato il complotto; per la sua giovane et\u00e0 ebbe risparmiata la vita, ma gli fu imposta la pena dei \"remi perpetui\", cio\u00e8 remare per tutta la vita sulle galere pontificie, e fu obbligato, inoltre, ad assistere all'esecuzione dei congiunti legato a una sedia. In aggiunta, la notizia della commutazione della pena gli fu deliberatamente nascosta e comunicata solo poche ore prima della scampata esecuzione. Solo alcuni anni pi\u00f9 tardi, dopo il pagamento di una grossa somma di denaro, riottenne la libert\u00e0.\nL'esecuzione.\nL'esecuzione di Beatrice, della matrigna e del fratello maggiore avvenne la mattina dell'11 settembre 1599 nella piazza di Castel Sant'Angelo gremita di folla. Tra i presenti anche tre artisti: Caravaggio, Orazio Gentileschi e la figlia di costui, la futura pittrice Artemisia. La giornata molto afosa caus\u00f2 il decesso di alcuni spettatori per insolazione (che risult\u00f2 fatale anche al giovane romano Ubaldino Ubaldini, famoso per la sua grande bellezza, come ricorda Stendhal nelle sue \"Cronache italiane\"); altri rimasero uccisi nella calca e qualcuno invece scivol\u00f2 nel Tevere, morendo annegato.\nLa decapitazione delle due donne fu eseguita con la spada. La prima a essere uccisa fu Lucrezia, segu\u00ec poi Beatrice e infine Giacomo, che fu seviziato durante il tragitto con tenaglie roventi, mazzolato e infine squartato.\nAlcuni dettagli relativi ai momenti cruciali dell'esecuzione sono contenuti nelle detto \"Mastro Titta\", boia dello Stato Pontificio dal 1796 al 1864. Nel testo si fa riferimento a una non meglio precisata \"Relazione del supplizio dei Cenci\", dalla quale emergerebbe che, con riferimento a Lucrezia Petroni, \"\u00abNon sapendo come dovesse accomodarsi domand\u00f2 ad Alessandro primo boia cosa avesse da fare, e dicendole che cavalcasse la tavoletta del ceppo e si stendesse sopra di quella, nel che fare per la mole del corpo, ma pi\u00f9 per la vergogna dur\u00f2 grandissima fatica, ma molto maggiore fu quella di accomodarsi con il collo sotto la mannaia, perch\u00e9 aveva il petto tanto rilevato che non poteva arrivare a porre la gola sopra quel legnetto in cui cade il ferro della mannaia, a cagione che, non essendo la tavoletta pi\u00f9 larga di un palmo, non era capace per l'appoggio delle mammelle\"\u00bb.\nCon riferimento agli ultimi attimi di vita di Beatrice, un altro testo ottocentesco, in conformit\u00e0 a quanto risulta dalla fonte citata in precedenza (probabilmente attingendo al resoconto contenuto nella Relazione), riporta gli episodi successivi all'esecuzione di Lucrezia Petroni, inseriti nel rituale che accompagna Beatrice Cenci verso il palco dell'esecuzione. Vi furono vari tentativi di alterare il corso degli eventi mediante tumulti e risse, segno di una profonda disapprovazione popolare nei confronti della sentenza di morte ratificata dal papa Clemente VIII.\nIl corpo della giovane, come lei stessa aveva richiesto prima di morire, fu sepolto in un loculo davanti all'altare maggiore di San Pietro in Montorio, sotto una lapide priva di nome, secondo le norme previste per i giustiziati.\nLa confisca dei beni.\nDopo l'esecuzione, le propriet\u00e0 della famiglia Cenci furono confiscate dalla Camera Apostolica e vendute all'asta per 91\u00a0000 scudi, cifra assolutamente inferiore al loro valore reale. La maggior parte dei beni, tra i quali la grande tenuta di Torrenova, settemila ettari e un castello nell'Agro Romano, fu acquistata da Gian Francesco Aldobrandini, nipote del papa.\nIl procedimento innesc\u00f2 una lunga serie di cause legali promosse dai superstiti della famiglia con parziali restituzioni di beni. La confisca, inoltre, rese vane le disposizioni testamentarie di Beatrice che aveva deciso consistenti lasciti in favore di varie istituzioni religiose.\nLa profanazione della tomba.\nNel 1798, durante la Prima Repubblica Romana, i soldati francesi, che avevano occupato la citt\u00e0 al comando del generale Berthier, si abbandonarono a razzie e requisizioni: anche le tombe furono violate per impossessarsi del piombo delle casse. Secondo la testimonianza del pittore Vincenzo Camuccini, che assistette all'episodio mentre lavorava al restauro della \"Trasfigurazione\" di Raffaello, alcuni soldati, guidati da uno scultore loro connazionale, entrati nella chiesa di San Pietro in Montorio, iniziarono a spaccare le lastre dei sepolcri poste sul pavimento. Uno di loro apr\u00ec la cassa di Beatrice e s'impossess\u00f2 del vassoio d'argento sul quale era stata deposta la testa della giovane. Lo scultore, preso il teschio, incurante delle proteste di Camuccini, si allontan\u00f2 lanciandolo in aria per gioco.\nInfluenza culturale.\nIl ricordo nell'arte.\nLe vicende della famiglia Cenci, e di Beatrice in particolare, non potevano non suscitare interesse, sentimenti di partecipazione sincera e commozione, ma anche curiosit\u00e0 morbosa, sia tra gli strati popolari sia tra gli artisti. Gli ingredienti c'erano tutti: la bellezza e giovinezza di Beatrice, il cupo ambiente familiare, le passioni torbide del padre, l'incesto, la vendetta dei fratelli, l'espiazione e il supplizio finale.\nPer tali motivi, gli artisti delle arti figurative come di quelle letterarie, particolarmente in epoca romantica, trovarono numerosi elementi di ispirazione per le loro opere. Un presunto ritratto di Beatrice, attribuito a Guido Reni o ai suoi allievi, forse Elisabetta Sirani, \u00e8 conservato nella Galleria nazionale d'arte antica di Palazzo Barberini, in Roma.\nLetteratura.\nTra le opere letterarie possiamo citare:\nUn'ampia trattazione della vicenda trova inoltre spazio ne \"Il fauno di marmo\" di Nathaniel Hawthorne.\nMusica.\nTra le opere musicali ricordiamo:\nCinema.\nNel Novecento \u00e8 l'arte cinematografica, arte popolare per eccellenza, ad interessarsi della figura di Beatrice con numerose trasposizioni cinematografiche:"}
{"id": "218968", "revid": "1574485", "url": "https://it.wikipedia.org/wiki?curid=218968", "title": "Shigatse", "text": "Shigatse (traslitterata anche come: Gzhis-ka-rtse; gzhi-ka-rtse; Xigaz\u00ea; in cinese: \u65e5\u5580\u5219 pronuncia: pinyin: R\u00eck\u0101z\u00e9, Wade-Giles: \"Zhigatse\" [Zhi-ga-tse] e \"Xigatse\"), oltre ad essere stata un'importante citt\u00e0 del Tibet storico, oggi \u00e8 la seconda citt\u00e0 per popolazione (80.000 abitanti) della Regione Autonoma del Tibet ed \u00e8 la capitale della provincia tibetana di Tsang. \nLa citt\u00e0 sorge alla confluenza del Yarlung Tsangpo (Yar-lung Gtsang-po) (noto in occidente come Brahmaputra) e del Nyangchu (Nyang-chu). I maggiori edifici sono: il monastero di Tashilhunpo (sede del Panchen Lama) edificato nel 1447 e la fortezza, \"dzong\" distrutta negli anni cinquanta.\nNei pressi della citt\u00e0 sorgono il monastero di Shalu -famoso per la descrizione datane da Alexandra David-N\u00e9el-, a 18 chilometri, e il monastero di Sakya, a 130 chilometri.\nNel 1628 i missionari gesuiti portoghesi Jo\u00e3o Cabral e Est\u00eav\u00e3o Cacella furono cordialmente accolti a Shigatse dal re dello \u00dc-Tsang e vi stabilirono una missione."}
{"id": "218970", "revid": "125918858", "url": "https://it.wikipedia.org/wiki?curid=218970", "title": "Tyler Hoechlin", "text": "Principalmente conosciuto per i ruoli di Derek Hale nella serie \"Teen Wolf\" e Superman in \"Superman and Lois\".\nBiografia.\nHoechlin \u00e8 nato a Corona, nel sud della California, da Lori e Don Hoechlin. Ha due fratelli, Tanner e Travis, ed una sorella maggiore Carrie. Ha completato gli studi presso la Corona High School nel 2006.\nBaseball.\nHa cominciato a giocare a baseball all'et\u00e0 di sette anni e ha rappresentato il suo paese come membro della squadra americana ai Pan American Games quando aveva nove anni. Con il baseball ha vinto una borsa di studio per la Arizona State University. Dopo un anno all'Arizona State University, nel 2008, si \u00e8 trasferito all'Universit\u00e0 della California, Irvine. Per i UC Irvine Anteaters giocava in seconda base.\nHoechlin sperava in una carriera nel baseball professionistico, portandolo a rifiutare audizioni, incontri (tra cui un incontro con il regista Francis Ford Coppola) ed il ruolo di Emmett Cullen nella saga di Twilight. Durante il terzo anno di universit\u00e0 riport\u00f2 una lesione dei muscoli ischiocrurali che limit\u00f2 la sua capacit\u00e0 di giocare. Su consiglio del coach, decise di dedicarsi completamente alla carriera nella recitazione.\nRecitazione.\nInizia a recitare in varie pubblicit\u00e0 all'et\u00e0 di 8 anni, a 13 viene scelto tra 2000 partecipanti alle audizioni per il ruolo di Michael Sullivan Jr. in \"Era mio padre\" con Tom Hanks. Per la sua interpretazione viene candidato per diversi premi cinematografici e vince il Young Artist Award per la miglior performance in un film di un giovane attore protagonista ed il Saturn Award per il miglior attore emergente.Grazie a questo ruolo, nel 2003 viene scelto per interpretare Martin Brewer nella serie televisiva \"Settimo cielo\". Nel 2004 Tyler \u00e8 stato nominato ai Teen Choice Awards nella categoria star maschile rivelazione ed \u00e8 poi stato confermato come personaggio regolare per altre 3 stagioni.\nDal 2011 Hoechlin inizia a dedicarsi a tempo pieno alla carriera da attore e come primo ruolo interpreta la parte del lupo mannaro Derek Hale nella serie televisiva \"Teen Wolf\", trasmessa su MTV. L'attore non fa parte del cast per la 5\u00aa stagione, ma torna nella seconda parte della 6\u00aa nel 2017. Durante le prime stagioni della serie ha vissuto con i colleghi Dylan O'Brien e Tyler Posey ad Atlanta, Georgia. Durante la programmazione di \"Teen Wolf\", Hoechlin ha vinto il premio al \"Choice TV Scene Stealer: Male\" ai Teen Choice Awards 2014.\nDopo aver lasciato il cast di Teen Wolf per dedicarsi ad altri progetti, Hoechlin prende parte al cast di \"Tutti vogliono qualcosa\" diretto da Richard Linklater. Nel film Hoechlin ha potuto attingere dalla sua passione ed esperienza nel baseball per interpretare il capitano della squadra Glen McReynolds. Viene distribuito nell'aprile 2016 ed \u00e8 stato accolto in modo positivo dalla critica cinematografica. Lo stesso anno recita in \"Stratton - Forze speciali\", insieme a Dominic Cooper.\nNel 2016 viene scelto per vestire i panni di Clark Kent / Superman per quattro episodi della seconda stagione della serie televisiva \"Supergirl\". La sua interpretazione del supereroe \u00e8 stata ben accolta dai fan e dalla critica, descritta come divertente ed originale; ai Saturn Awards 2017 viene candidato come miglior guest star in una serie televisiva. Nel 2018 \u00e8 stato confermato che sarebbe tornato a vestire i panni di Superman per l'annuale crossover Arrowverse tra gli show: \"Flash\", \"Arrow\" e \"Supergirl\".\nSempre nel 2016 entra a far parte del cast di \"Cinquanta sfumature di nero\" nel ruolo di Bryce Fox, collega della protagonista Anastasia Steele. Le sue scene per questo film nel montaggio finale furono cancellate, ma appare nel sequel \"Cinquanta sfumature di rosso\", uscito nel 2018. Nel 2018 esce anche il film \"Bigger\", diretto da George Gallo, in cui interpreta Joe Weider, cofondatore dell'International Federation of BodyBuilders (IFBB). A settembre dello stesso anno viene presentato \"Alla fine ci sei tu\" al Woodstock Film Festival, in uscita nelle sale nel febbraio 2019. Inizialmente intitolato \"Departures\", Hoechlin \u00e8 stato confermato nel cast nel febbraio 2017 con Maisie Williams, Asa Butterfield e Nina Dobrev.\nNel 2019 ricopre il ruolo di Jack Harper nel film commedia romantica, \"Sai tenere un segreto?\", accanto ad Alexandra Daddario e basato l'omonimo romanzo pubblicato da Sophie Kinsella, e nella serie TV fantascientifica Netflix, \"Another Life\".\nDoppiatori italiani.\nNelle versioni in italiano delle opere in cui ha recitato, Tyler Hoechlin \u00e8 stato doppiato da:"}
{"id": "218971", "revid": "228587", "url": "https://it.wikipedia.org/wiki?curid=218971", "title": "Bicordo", "text": ""}
{"id": "218980", "revid": "729019", "url": "https://it.wikipedia.org/wiki?curid=218980", "title": "Karl Brandt", "text": "Biografia.\nGiovent\u00f9.\nNato nel 1904 in Alsazia, a M\u00fclhausen, quando il territorio era ancora tedesco, Brandt veniva da una famiglia di medici di grande distinzione, ma non proveniente dall'Alsazia. Incominci\u00f2 gli studi nel 1924, presso l'Universit\u00e0 di Jena, e nel 1928, all'et\u00e0 di 24 anni, divenne un medico il cui primo impiego fu come assistente all'ospedale di Borgnannehoil, dove rimase per due anni. Qui effettu\u00f2 il suo tirocinio col grande chirurgo tedesco Ferdinand Sauerbruch e, ancor prima dei trent'anni, stava gi\u00e0 emergendo come un chirurgo dotato e un'autorit\u00e0 sulle lesioni alla testa e alla colonna vertebrale.\nGiovane medico quando si iscrisse al partito nazista nel 1932, pose nel partito le proprie speranze di recupero della regione dell'Alsazia, che nel frattempo era ritornata sotto dominio dei francesi (nel 1919). Un ruolo molto importante sulla formazione del suo pensiero lo ebbe un alsaziano come lui, il Premio Nobel per la pace Albert Schweitzer, al cui lavoro come missionario in Africa non pot\u00e9 per\u00f2 unirsi per motivi politici e militari (la regione che sarebbe diventata la sua destinazione era la regione di Lambar\u00e9n\u00e9, nel Gabon occidentale). Nello stesso anno fu presentato a Hitler dalla sua fidanzata, una campionessa tedesca di nuoto.\nDalle SS al duplice arresto.\nSi iscrisse sempre nello stesso anno anche alla Lega dei Medici Tedeschi Nazionalsocialisti (\"Nationalsozialistischer Deutscher Arztebund\"). Nel 1933 divenne un membro delle SA e nel 1934 divenne \"SS-Untersturmf\u00fcrher\" delle SS.\nAncora nel 1934, all'et\u00e0 di soli 29 anni, divenne il \"medico accompagnatore personale\" del F\u00fchrer (il medico personale di Hitler fu Theodor Morell). La contrapposizione tra i due fu sempre abbastanza accesa. Mentre infatti il medico ufficiale di Hitler, Morell, era considerato un ciarlatano, Karl Brandt fu la figura scientifica e il medico tradizionale del Reich. Dal 1939 fu Commissario del Reich per la Sanit\u00e0. Nel 1943 divenne tenente generale delle Waffen-SS, mentre nel 1944 Brandt venne nominato Commissario per la Sanit\u00e0 e la Salute del Reich (\"Reichskommissar fur Sanitates und Gesundheitswesen\"), raggiungendo cos\u00ec uno dei pi\u00f9 alti ranghi nella macchina statale nazista.\nFu l'uomo scelto da Hitler come iniziatore del Programma T4 (l'uccisione dei disabili tedeschi) e come sua autorit\u00e0 medica suprema. Con queste autorit\u00e0, fu coinvolto in ruoli di massima responsabilit\u00e0 nei tristemente famosi esperimenti \"scientifici\" su esseri umani, fra cui quello in cui egli stesso chiese al \"ReichsF\u00fchrer\", Heinrich Himmler, l'autorizzazione per effettuare le inoculazioni del virus dell'epatite epidemica in esseri umani. Insieme con Albert Speer, fu fra le persone pi\u00f9 vicine al \"F\u00fchrer\".\nKarl Brandt e Albert Speer non furono solo stretti amici, ma agirono anche per salvare l'uno la vita dell'altro. Nel 1944, Brandt fece ricorso ai suoi enormi poteri in quanto Commissario Generale dei Servizi Medici e alle sue amicizie per salvare Speer, gi\u00e0 malato, dal tentativo di omicidio architettato da Himmler, il quale si sentiva profondamente disturbato nella sua opera di ottundimento mentale sul F\u00fchrer, appunto, da Speer stesso (il quale era intanto diventato ministro per l'Armamento e la Produzione di guerra del Reich).\nIn seguito, il 16 aprile 1945, Brandt fu arrestato dalla Gestapo e condannato a morte, in quanto accusato di alto tradimento nei confronti del \"F\u00fchrer\", poich\u00e9, in vista della disfatta dell'esercito tedesco, aveva allontanato la propria famiglia da Berlino verso la linea del fronte americano, in modo da permettergli di arrendersi agli Alleati e di poter essere risparmiati sia dalle armate russe, sia dal suicidio di massa che i nazisti fedeli avevano in mente. Ma il 2 maggio fu rilasciato per ordine di Karl D\u00f6nitz. Infatti Speer, al quale aveva salvato la vita solo un anno prima, alla notizia dell'arresto dell'amico e collega, ebbe la premura di mobilitare varie persone per salvargli la vita.\nFortissima influenza sulla sua momentanea liberazione la ebbe Heinrich Himmler, il quale faceva da tempo parte, insieme con la stessa famiglia Brandt, della pi\u00f9 ristretta cerchia intorno alla figura del F\u00fchrer. Infatti Karl Brandt e sua moglie Anni entrarono a far parte nella cerchia in assoluto pi\u00f9 vicina a Hitler, a Berchtesgaden, dove Hitler fece costruire la sua residenza privata conosciuta come il Berghof, nella quale erano ammessi oltre lui, solo i suoi pi\u00f9 stretti compagni e collaboratori, tra cui Eva Braun, appunto Heinrich Himmler, Albert Speer e sua moglie Margarete Speer, il dottor Theodor Morell, Martin Bormann, e pochi altri. La sua libert\u00e0 in ogni caso non dur\u00f2 per molto. Infatti il 23 maggio 1945 fu infine arrestato dagli inglesi.\nCarriera.\nKarl Brandt dunque sin da giovane si approcci\u00f2 pienamente al regime Nazionalsocialista che aveva in Hitler la figura ovviamente centrale. Brandt intraprese quello che molti pensano di definire un rapporto di \"figlio adottivo\" con lo stesso F\u00fchrer. Dopo essere entrato nel corpo delle SS e delle SA, e diventato medico accompagnatore del F\u00fchrer, ottenne una serie di incarichi e oneri sempre pi\u00f9 fondamentali in quello che sfoci\u00f2 nell'attuazione del programma T4.\nVerso la fine del 1938, alla Cancelleria del \"F\u00fchrer\" pervenne una richiesta molto importante. Hitler ordin\u00f2 a Brandt di recarsi alla clinica dell'Universit\u00e0 di Lipsia dove un bambino di nome Knauer era stato ricoverato, in seguito alla richiesta da parte dei genitori dello stesso, con l'intenzione di potergli concedere una morte pietosa (\"Gnadentod\", letteralmente la \"morte ricevuta per grazia\"), a causa delle sue condizioni. Nonostante la rapida mitologizzazione subita dalle condizioni di questo bambino, Brandt rifer\u00ec l'immagine che il bambino fosse nato cieco e mancante di una gamba e di parte di un braccio, oltre che affetto da una forma di \"idiozia\", non come invece riport\u00f2 Hans Hefelmann, mancante di ben tre arti.\nIl compito di Brandt fu dunque quello di accertare che le informazioni che vennero fornite dai genitori, fossero risultate corrette e coerenti con le condizioni del paziente, e per consultarvisi con i medici locali.\nIl medico con cui Brandt ebbe modo di parlare fu proprio Werner Catel, direttore della Clinica Pediatrica di Lipsia, che avrebbe assunto un ruolo fondamentale nel progetto.\nBrandt ricevette prima della partenza l'ordine speciale da parte del F\u00fchrer di autorizzare i medici a concedere l'eutanasia, nel qual caso le condizioni del bambino fossero state davvero gravi come affermato dai genitori, garantendo una totale copertura da qualsiasi procedimento legale nel quale avrebbero potuto essere coinvolti. Era dunque Hitler a patrocinare totalmente tale iniziativa.\nTornato a Berlino dopo questa prima esperienza, Brandt fu autorizzato da Hitler, che non voleva essere identificato pubblicamente col progetto, a comportarsi secondo le prime direttive in tutti i casi simili che gli si sarebbero presentati. Con una lettera inviata direttamente dal F\u00fchrer e indirizzata ai reggenti dell'operazione, quindi Brandt e Bouhler, verso met\u00e0 ottobre 1939, e retrodatata successivamente il 1\u00ba settembre dello stesso anno in concomitanza con lo scoppio della seconda guerra mondiale, ebbe ufficialmente inizio il programma T4, in accordo con la deposizione lasciata dallo stesso Brandt.\nKarl Brandt e Philip Bouhler (Capo della Cancelleria di Hitler), non erano inizialmente i vertici del programma, le cui redini erano state affidate a Leonardo Conti (subentrato dopo la morte di Gerhard Wagner), che in quanto ministro della Sanit\u00e0 e capo sanitario del Reich, era la persona pi\u00f9 giusta per gestirlo, e Lammers.\nNel frattempo emerse anche la Werner Heyde, il quale nelle veci di rappresentante di Brandt, diresse il programma, ed ebbe Paul Nitsche come assistente che infine lo sostitu\u00ec.\nRappresentanti della burocrazia del programma invece insieme con Bouhler e Brandt, furono anche il dottor Herbert Linden, ministero della Sanit\u00e0 e il dottor Ernst Robert von Grawitz, comandante medico delle SS, i quali si diedero da fare nella scelta di medici per ruoli direttivi. I quattro sopraintendevano dunque alla selezione degli attuatori del programma, coloro che avevano il compito di uccidere faccia a faccia le proprie vittime, i quali venivano scelti secondo il criterio della fedelt\u00e0 al regime, il riconoscimento di cui godevano nella loro professione, o la simpatia verso il programma stesso.\nA queste prime riunioni Brandt fu introdotto col ruolo di direttore medico del progetto. In queste riunioni per\u00f2 non fu mai stesa, per poi essere approvata, una proposta di legge che rendesse il tutto ufficiale e legale, ma l'autorizzazione concessa ai due, Brandt e Bouhler, nel decreto di Hitler fu sempre considerata come equivalente a una legge.\nMa Brandt e Bouhler si mossero rapidamente per approntare i piani che avrebbero esteso il programma di \"eutanasia\" infantile anche alla popolazione adulta. Nel 1939, a luglio, convocarono un incontro al quale parteciparono Leonardo Conti e Werner Heyde, allo scopo di discutere della creazione di un registro nazionale di tutti gli ospedalizzati affetti da malattie mentali o fisiche.\nAgli inizi del 1940, a Brandeburgo, ex carcere, si tenne la prima sperimentazione dell'utilizzo delle camere a gas. Si decise di effettuare un test comparativo, in modo da definire quale metodo fosse il migliore per \"l'eutanasia\" dei pazienti, tra l'iniezione letale o la morte per avvelenamento da monossido di carbonio. Fu in quest'occasione, che lo stesso Brandt chiese che venisse eseguito l'esperimento, e insieme con Leonard Conti, ebbe a cura di eseguire personalmente la somministrazione delle iniezioni. Fu un gesto simbolico, probabilmente per ribadire l'importanza che il carattere medico fosse alla base di tutta l'operazione.\nInfatti come ebbe modo di dire Brandt a esperimento compiuto, \"solo dei medici dovrebbero eseguire le gassificazioni\". Inizialmente infatti, al primo suggerimento da parte di Heyde di utilizzare in alternativa alle iniezioni di narcotici, il monossido di carbonio, Brandt si oppose in quanto disse \"questa intera questione poteva essere considerata solo da un punto di vista medico, nella mia immaginazione medica il monossido di carbonio non aveva mai svolto una parte\". Ma ebbe modo di potere cambiare idea quando gli venne in mente un'esperienza personale di avvelenamento da monossido nel quale perse conoscenza \"senza sentire nulla\", e si rese conto che quello \"era la forma di morte pi\u00f9 umana\".\nQuando i primi funzionari ecclesiastici incominciarono a opporsi apertamente al programma di eutanasia nazista, Brandt fu il primo a intrattenere un rapporto stretto e amichevole con uno tra i principali oppositori, il reverendo Fritz von Bodelschwingh. A quanto pare da una comunicazione radiofonica della BBC, nel quale lo stesso reverendo riferiva \"Non si pu\u00f2 presentare il professore Brandt come un criminale, bens\u00ec piuttosto come un idealista\u201d, Brandt ebbe un certo ruolo importante nel risparmiare i pazienti di Bodelschwingh\". Dopo la morte del reverendo, addirittura il suo successore ne espose le opinioni in un affidavit a favore di Brandt, durante il processo di Norimberga, nel tentativo di salvarlo dalla pena di morte. Il reverendo infatti era fermamente convinto dell'impegno di Brandt nello sforzarsi pi\u00f9 di altri a limitare l'applicazione del progetto a casi in cui una vita era completamente finita, e che egli fosse motivato \"non da brutalit\u00e0, ma da un certo idealismo, intrinseco alla sua concezione di vita\".\nLa propaganda nazista per inculcare l'idea dell'eutanasia nelle menti del popolo fu vasta e si attu\u00f2 in molti campi, a partire dalla proiezione cinematografica. Diversi film furono girati dal 1935 in poi. Uno in particolare fra questi (\"Ich Klage an\", in italiano \"Io accuso\" del 1941) fu unico per il fatto di trattare specificatamente dell'uccisione medica, anche se in toni specificatamente mistificati e romanzati, ed ebbe origine proprio da un suggerimento di Karl Brandt stesso, per convincere l'opinione pubblica tedesca ad accettare l'idea dell'eutanasia.\nMa nello stesso agosto del 1941, intorno al 24 agosto, su direttiva del F\u00fchrer, il quale ricevette il consiglio da Heinrich Himmler dopo l'attacco subito dal regime e dal programma da parte del vescovo Clemens von Galen, Brandt ebbe l'ordine verbale di dare un termine all'operazione T4, o almeno di temporeggiare. Ma ci\u00f2 non fu che una manovra di mistificazione burocratica.\nIl 28 luglio 1942, Brandt fu nominato Commissario generale del F\u00fchrer per i servizi Medici e di Salute, e ottenne l'incarico sotto il diretto controllo di Hitler, di Plenipotenziario per la Salute e i Servizi Medici.\nIl processo.\nFran\u00e7ois Bayle, uno psicologo francese che lo intervist\u00f2 ripetutamente al tempo del processo di Norimberga, lo descrisse cos\u00ec:\nL'insistenza di Bayle sulla combinazione di intensa ambizione e di vulnerabilit\u00e0 a influenze esterne ben si accorda con lo straordinario attaccamento di Brandt a Hitler.\nFu processato dal 9 dicembre 1946 al 19 agosto 1947 con altri ventidue dottori al Palazzo di Giustizia di Norimberga (si veda: processo di Norimberga). Il processo \u00e8 conosciuto agli atti con il titolo \"United States of America vs. Karl Brandt et al.\", ma \u00e8 comunemente chiamato il Processo ai dottori. La Corte era composta dai seguenti giudici:\n1) Presidente Walter B. Beals, Giudice Supremo della Corte suprema dello Stato di Washington;\n2) Giudice Harold L. Sebring, Giudice della Corte suprema dello Stato della Florida;\n3) Giudice Johnson Tal Crawford, Giudice del tribunale distrettuale di Ada (Oklahoma);\n4) Giudice sostituto Victor C. Swearingen, Capo dell'Ufficio per i crimini di guerra presso il Pentagono.\nBrandt, insieme con gli altri imputati di questo processo fu accusato di:\n1) avere congiurato e essersi accordato illegalmente, intenzionalmente e consapevolmente per commettere, in base a un piano comune, crimini di guerra e crimini contro l'umanit\u00e0 come quelli definiti nella legge n. 10 del Comitato di controllo.\n2-3) dal settembre del 1939 fino all'aprile 1945 tutti gli imputati sono accusati di essere mandanti, complici, istigatori, favoreggiatori, di aver dato il consenso e di essere implicati in progetti e imprese che prevedevano esperimenti medici senza il consenso dei soggetti da esperimento, commettendo nel corso di questi esperimenti omicidi, violenze, atrocit\u00e0, torture, crudelt\u00e0 e altre azioni disumane.\n4) il quarto punto della denuncia accusa gli imputati di aver fatto parte di un'organizzazione che \u00e8 stata riconosciuta come criminale dal Tribunale Militare Internazionale, in quanto appartenenti alle SS.\nSentenza.\nKarl Brandt fu riconosciuto colpevole di crimini di guerra, crimini contro l'umanit\u00e0 e appartenenza a un'organizzazione dichiarata criminale dal Tribunale militare internazionale e condannato a morte tramite impiccagione (\"Sentenza del Tribunale militare americano n. 1 Norimberga, 20 agosto 1947\").\nNote.\nPer gli estremi completi delle opere citate vedi alla sezione Bibliografia."}
{"id": "218981", "revid": "21079", "url": "https://it.wikipedia.org/wiki?curid=218981", "title": "Modellazione matematica", "text": ""}
{"id": "218988", "revid": "1106276", "url": "https://it.wikipedia.org/wiki?curid=218988", "title": "Alexandra David-N\u00e9el", "text": "Nota soprattutto per essere stata la prima donna occidentale a giungere nel 1924 a Lhasa, citt\u00e0 all'epoca vietata agli stranieri, dopo otto lunghi mesi di marcia partendo dallo Yunnan e attraversando il Tibet. Nella sua lunga carriera di esploratrice, fotografa, orientalista e antropologa scrisse pi\u00f9 di trenta libri di viaggi e alcuni testi sul Buddhismo; \u00e8 stata una delle sedici donne che fondarono l'Ordine Massonico Misto e Internazionale Le Droit Humain.\nBiografia.\nFin da giovane dimostr\u00f2 il suo senso di libert\u00e0 e ribellione: gi\u00e0 nel 1886, all'et\u00e0 di soli diciotto anni, abbandon\u00f2 la casa dei suoi genitori a Bruxelles per viaggiare in sella ad una bicicletta con la quale si diresse in Spagna. Il suo viaggio prosegu\u00ec in Francia, dove si ferm\u00f2 per un certo tempo presso Mont-Saint-Michel. Trasferitasi in Inghilterra, a Londra, si immerse nello studio delle filosofie orientali, contemporaneamente allo studio della lingua inglese. L\u00ec ebbe modo di conoscere Agvan Dorzhiev, inviato del Tredicesimo Dalai Lama e futuro fondatore del primo tempio buddhista in Europa. Dopo aver fatto ritorno a Parigi, dove si iscrisse alla \"Societ\u00e0 Teosofica\" (il suo diploma porta la data del 7 giugno 1892)\n, cofondata nel 1875 a New York da Helena Petrovna Blavatsky, approfondendo cos\u00ec gli studi sul buddhismo tibetano, e seguendo le lezioni di Lingue orientali alla Universit\u00e0 della Sorbona. In quello stesso periodo si iscrisse o frequent\u00f2 numerose societ\u00e0 segrete, tra cui la Massoneria (nella quale raggiunse il 33\u00ba ed ultimo grado del Rito scozzese antico ed accettato), movimenti femministi ed anarchici. Nel 1899 scrisse un saggio anarchico con lo pseudonimo di Alexandra Myrial, intitolato \"Pour la vie\", con la prefazione dell'anarchico e geografo \u00c9lis\u00e9e Reclus (che a Londra nel 1888 l'aveva messa in contatto con il gruppo \"Suprema Gnosi\"). Tuttavia l'opera non trov\u00f2 nessun editore che avesse il coraggio di pubblicarla, fino a quando il suo compagno, Jean Haustont, non decise di pubblicare l'opera a proprie spese. Nonostante passasse del tutto inosservata dalla maggioranza del pubblico, lo scritto di David-N\u00e9el si diffuse ampiamente negli ambienti anarchici e venne tradotto in ben cinque lingue, compreso il russo.\nNel 1890-1891, grazie ad una eredit\u00e0 proveniente dalla nonna materna, viaggi\u00f2 in lungo e in largo per tutta l'India, dove rimase affascinata dalla musica tibetana e dalle tecniche di meditazione apprese grazie al suo maestro locale, Swami Bhaskar\u00e2nanda. Ma la saggistica e lo studio orientalista non erano sufficienti per vivere e mise quindi a frutto un'altra sua dote eccellente: il canto. \u00c8 cos\u00ec che cominci\u00f2 a girare il mondo come cantante lirica, divenendo anche \"prima donna\" all'Opera di Hanoi. Nel 1902 le venne offerta la direzione artistica del teatro di Tunisi e cos\u00ec, con la promessa di fare ritorno in Asia dov'era il suo cuore, si trasfer\u00ec in Africa settentrionale, dove si diede allo studio del Corano e dove conobbe l'ingegnere ferroviario Philippe N\u00e9el che spos\u00f2 nel 1904. Ben presto la vita matrimoniale si rivel\u00f2 insoddisfacente per il suo carattere sempre assetato di novit\u00e0 e viaggi; per questo motivo, d'accordo con suo marito, si trasfer\u00ec nuovamente in Inghilterra per apprendere in maniera approfondita la lingua inglese, fondamentale per gli studi di orientalistica di cui era appassionata. Dopo alcuni mesi di studio, si rec\u00f2 in Belgio per fare una visita alla madre e alla tomba del padre, facendo poi ritorno a Tunisi da suo marito, che mor\u00ec nel 1941.\nDal 1914 al 1916 visse in eremitaggio in una caverna nel Sikkim, praticando esercizi spirituali con il monaco tibetano Aphur Yongden, che divenne il suo compagno di vita e di avventure e che in seguito adott\u00f2 come figlio e che mor\u00ec a Digne il 7 novembre 1955.\nNel 1916 a Shigatse incontr\u00f2 il Panchen Lama, che la riconobbe come reincarnazione. Impossibilitata a tornare in Europa a causa della guerra, si rec\u00f2 in Giappone. L\u00e0 incontr\u00f2 Ekai Kawaguchi, che nel 1901 aveva visitato Lhasa. Desiderosa di imitarlo, si rec\u00f2 a Pechino e di l\u00ec, travestita da tibetana, attravers\u00f2 la Cina in piena guerra civile e a piedi raggiunse Lhasa, sempre con Aphur Yongden.\nDopo una parentesi europea, Alexandra nel 1937 torn\u00f2 in Cina, dove rimase, a causa della seconda guerra mondiale, fino al 1946. \nAlexandra David-N\u00e9el mor\u00ec l'8 settembre 1969, all'et\u00e0 di quasi 101 anni, in Provenza. Abbiamo dei suoi piccoli appunti scritti solo pochi giorni prima della sua morte, nonostante la quasi totale cecit\u00e0 e le mani anchilosate. Nel 1973 le sue ceneri furono portate da Marie-Madeleine Peyronnet a Varanasi e disperse nel Gange con quelle del suo figlio adottivo.\nOpere ispirate dalla vita di Alexandra David-N\u00e9el.\nLe vicende di Alexandra David-N\u00e9el hanno ispirato film, documentari, azioni teatrali, tra cui ricordiamo:"}
{"id": "218990", "revid": "124699634", "url": "https://it.wikipedia.org/wiki?curid=218990", "title": "Maria Beatrice di Savoia (1943)", "text": "Biografia.\nAndata in esilio con i genitori all'et\u00e0 di tre anni, rimase fino alla maggiore et\u00e0 presso il padre a Cascais. Due progetti di matrimonio con il cugino Amedeo di Savoia, V duca d'Aosta, e successivamente con il principe Carlo Ugo di Borbone-Parma, capo poi della casa ducale di Parma, non ebbero seguito.\nConosciuta alle cronache come la \"principessa Titti\", dopo una chiacchieratissima storia d'amore con l'attore Maurizio Arena. Ha sposato a Ciudad Ju\u00e1rez in Messico, il 1\u00ba aprile 1970, Luis Reyna Corval\u00e1n y Dillon, nato a C\u00f3rdoba, Argentina, il 18 aprile 1939 e morto a Cuernavaca, Messico, il 17 febbraio 1999 in circostanze mai del tutto chiarite. Il matrimonio religioso avvenne a C\u00f3rdoba nel 1971. Si sono separati nel 1995. La coppia ha avuto tre figli:"}
{"id": "218991", "revid": "1982", "url": "https://it.wikipedia.org/wiki?curid=218991", "title": "Fosse-Corduan", "text": ""}
{"id": "218992", "revid": "1318658", "url": "https://it.wikipedia.org/wiki?curid=218992", "title": "Fontane di Roma", "text": "Le fontane di Roma dimostrano come i romani abbiano sempre avuto una gran passione per le acque pubbliche, dagli acquedotti alle terme e come, dopo i secoli della decadenza, tale passione si sia esternata nella costruzione delle numerose fontane (oltre 2.000) che ancora oggi ornano vie e piazze romane. I problemi di igiene, poi, non sembravano preoccupare nessuno, se l'acqua del fiume (decantata in apposite cisterne) era considerata talmente buona che i papi se la portavano anche in viaggio.\nOrigini ed evoluzione delle fontane a Roma.\nLe fontane sono state, per i romani, quasi una naturale conseguenza della conformazione geologica del terreno su cui la citt\u00e0 era stata edificata: il suolo vulcanico sui colli e alluvionale in pianura (del tutto permeabile) sovrapposto a uno strato argilloso (impermeabile) faceva s\u00ec che le numerose vene d'acqua naturali di cui la zona era ricca scorressero a una profondit\u00e0 minima, producendo, quando non riuscivano a confluire nel Tevere, numerose sorgenti spontanee sparse qua e l\u00e0 ai piedi o a mezza costa dei colli, con conseguenti rivoli d'acqua. Quasi tutte definitivamente scomparse nel tempo, su quelle sorgenti oggi \u00e8 possibile solo ricavare poche notizie dalle testimonianze dell'epoca, che tra l'altro consentono una localizzazione, peraltro approssimativa, di non pi\u00f9 di una decina di esse. Alcune di queste vene sono tuttora vive sotto le case di Trevi e Campo Marzio.\nCome per tutti i popoli antichi, anche per i Romani l'acqua era considerata un dono degli dei, e quindi sacra. Alla responsabilit\u00e0 delle sorgenti era dunque preposto un dio, \"Fons\", il cui tempio venne eretto nel 221 a.C. ai piedi del Campidoglio, nell'area dell'attuale Vittoriano, nei pressi della porta chiamata appunto Fontinalis. Ogni fonte aveva poi un \u201cpersonale\u201d nume tutelare, di solito una ninfa, come la nota Egeria, una delle quattro protettrici della fonte delle Camene, secondo la leggenda amante, ispiratrice e poi moglie del re Numa Pompilio.\nLe fontane vere e proprie, ancora chiamate \u201c\"'fontes\"\u201d, ebbero origine quando, per l'esigenza di raccogliere quelle acque sorgive, furono attivati i primi interventi di incanalamento, drenaggio e parziale immagazzinamento delle acque.\nLe prime soluzioni erano ovviamente di tipo utilitaristico e funzionale alle necessit\u00e0 degli abitanti e all'abbeveraggio degli animali. Si trattava di vasche generalmente quadrangolari in muratura o pietra impermeabilizzata, all'interno delle quali da un pilastrino contenente un cannello (magari con un elemento decorativo) sgorgava l'acqua; oppure erano piccoli ambienti coperti a volta e aperti su un solo lato per l'utilizzazione: abbeveratoi, pi\u00f9 che vere fontane. Solo in un secondo momento, ma abbastanza presto, si aggiunsero motivi estetici, di prestigio e visibilit\u00e0, con la realizzazione di ornamenti architettonici e/o scultorei. L'utilizzazione, in questa fase, di vasche e bacini insieme con i condotti, port\u00f2 oltre a una nuova definizione della fontana, (il \u201c\"lacus\"\u201d), anche all'affrancamento della fontana stessa, che non doveva quindi pi\u00f9 essere condizionata dalla posizione della sorgente. Un ulteriore passo avanti in questo senso, anche se con una diffusione inizialmente limitata, avvenne con la costruzione degli acquedotti, che consentivano la creazione di fontane anche prescindendo dall'esistenza di sorgenti che le alimentassero. Le fontane subirono dunque un processo di \u201cmonumentalizzazione\u201d (ovviamente rimanevano in vita e continuavano a essere realizzate anche quelle \u201cminori\u201d): i piccoli ambienti a volta vennero ampliati, alle pareti laterali vennero aggiunte nicchie e magari un'abside in fondo, che potevano ospitare statue ed elementi decorativi; nacquero i modelli \u201ca saliente\u201d (che ebbero grande fortuna e sviluppo almeno fino al XVII secolo): una vasca circolare, possibilmente monolitica, contenente un elemento verticale che sorreggeva un'altra vasca pi\u00f9 piccola dalla quale, con o senza zampillo, fuoriusciva l'acqua spinta a pressione che precipitava nella vasca sottostante. Molto apprezzati e scenografici erano anche i modelli \u201ca emiciclo\u201d, in cui l'esedra, chiusa o a cielo aperto, conteneva una vasca circolare o ellittica, che poteva anche essere circondata da nicchie e magari dotata di una serie di gradini concentrici o a parete da cui l'acqua scendeva \u201ca cascata\u201d.\nUn particolare tipo di fontana, realizzata per\u00f2 senza uno specifico modello che la caratterizzasse, era la \u201cmostra\u201d terminale degli acquedotti: si trattava di fontane poste al termine del condotto principale o in corrispondenza dell'inizio delle diramazioni secondarie o del \u201ccastello\u201d di distribuzione.\nLe citazioni dell'epoca fanno intendere diverse altre varianti e modelli, dalle fontane \u201ca facciata\u201d, addossate a pareti e sviluppate nel senso della larghezza, fino ad arrivare, nel III secolo d.C., a una sorta di veri edifici con apposite, specifiche caratteristiche architettoniche che li rendevano utilizzabili anche come luoghi di ritrovo e di soggiorno, adatti per feste e riunioni in ambienti freschi e ombrosi: i \u201c\"nymphaea\"\u201d, il cui intento era di richiamare, con un ritorno alle origini, le grotte e i boschi abitati dalle \u201cninfe\u201d. Dei 15 ninfei esistenti a Roma nel IV secolo, solo di 4 si conosce il nome: \u201c\"Nymphaeum Iovis\"\u201d, \u201c\"Nymphaea tria\"\u201d, \u201c\"Nymphaeum Flavi Philippi\"\u201d e \u201c\"Nymphaeum divi Alexandri\"\u201d, l'unico del quale si conosce anche con esattezza la dislocazione, in quanto \u00e8 stato identificato con i ruderi presenti in Piazza Vittorio e noti come \u201cTrofei di Mario\u201d.\nI ninfei rappresentarono il punto pi\u00f9 alto dell'evoluzione delle fontane, ma occorre ricordare che una buona parte delle fontane esistenti in citt\u00e0 (in aggiunta ai numeri citati) era a uso privato. La grande disponibilit\u00e0 di acque consentiva infatti la distribuzione idrica sia nelle case e ville private, dove all'aspetto utilitaristico si aggiungeva quello ornamentale, con fontane che quindi richiamavano, in parte, le caratteristiche illustrate, sia in molte \"insulae\" popolari, in cui una \u201cfontanella\u201d dislocata generalmente nel cortile del fabbricato serviva per il rifornimento d'acqua di tutto il \u201ccondominio\u201d.\nGrazie all'apporto degli acquedotti, la disponibilit\u00e0 di acqua in Roma divenne tale che a met\u00e0 del IV secolo i Cataloghi regionari dell'epoca censivano dalle 1.204 alle 1.352 (secondo la versione) fontane pubbliche (dalle \u201cfontanelle\u201d di strada a quelle monumentali), senza contare dunque quelle, numerosissime, presenti nelle case private e i 15 ninfei, le piscine e le terme, che costituivano categorie a parte.\nLa gestione delle acque nell'antica Roma.\nFino all'epoca imperiale, competente per la \"cura aquarum\" (acquedotti, fontane, terme, ecc.) era il censore, cio\u00e8 il magistrato responsabile delle opere pubbliche, affiancato di solito da un edile curule che era invece responsabile, pi\u00f9 genericamente, del demanio, e dai questori, che curavano l'aspetto economico, dal finanziamento per la realizzazione dell'opera (quando, ovviamente, si trattava di un'opera pubblica) alle spese di manutenzione e di retribuzione delle maestranze.\nDopo un periodo, dal 33 al 12 a.C., in cui Agrippa, con il consenso di Augusto, monopolizz\u00f2 il controllo di tutto l'apparato idrico della citt\u00e0, alla sua morte la gestione pass\u00f2 nelle mani dell'imperatore, che la affid\u00f2 a un'\u00e9quipe di tre senatori che poi trasform\u00f2 in un vero e proprio ufficio, in cui uno dei tre, di livello consolare, assumeva la carica di \"curator aquarum\".\nIl rango di questo funzionario era tale da consentirgli il controllo assoluto della gestione delle risorse idriche cittadine: manutenzione degli impianti, interventi, regolarit\u00e0 e distribuzione del flusso. Alle sue dipendenze aveva un organico molto ampio, composto da tecnici, architetti e ingegneri, da amministrativi e dai 240 schiavi di Agrippa, che Augusto trasform\u00f2 in \u201cschiavi pubblici\u201d, mantenuti dallo Stato, con mansioni varie, a cui se ne aggiunsero, all'epoca di Claudio, altri 460 mantenuti direttamente dalle finanze imperiali. Un tale impegno di risorse umane era ovviamente giustificato non tanto dalla gestione delle fontane, quanto piuttosto da quella, molto pi\u00f9 impegnativa, degli acquedotti.\nLa magistratura rimase in vigore per oltre tre secoli, finch\u00e9, prima con Diocleziano e poi con i suoi successori, il controllo dell'approvvigionamento idrico venne affidato al \"preafectus urbi\".\nLe fontane antiche.\nDiversamente da quanto accade per molti altri monumenti di Roma antica, in cui i resti archeologici e le fonti consentono identificazioni certe, le conoscenze riguardo alle fontane sono di tre tipi: a) coincidenza di reperti archeologici e citazioni dell'epoca; b) monumenti noti solo grazie alle citazioni ma di cui non si conosce la localizzazione o non si sono trovati resti; c) reperti archeologici ai quali non \u00e8 possibile attribuire alcuna citazione che consenta un'identificazione certa.\nTipologia a) coincidenza di reperti archeologici e citazioni delle fonti dell'epoca:\nTipologia b) fontane note solo grazie alle citazioni ma di cui non si conosce la localizzazione o non si sono trovati resti:\nTipologia c) reperti archeologici ai quali non \u00e8 possibile attribuire alcuna citazione che consenta un'identificazione certa:\nA completamento dell'elenco delle fontane antiche vanno aggiunti tutti quegli ambienti (ninfei, vasche, piscine, ecc.) inseriti nelle 11 terme imperiali. Anche in questo caso si poteva trattare di strutture semplici o variamente complesse e monumentali, a seconda dell'utilizzo e del gusto per la grandiosit\u00e0 di cui si voleva far sfoggio.\nSolo un accenno per rammentare i laghetti artificiali: lo \u201cStagnum Agrippae\u201d e lo \u201cStagnum Neronis\u201d all'interno della \u201c\"Domus Aurea\"\u201d; la \u201cPiscina publica\u201d, dove oggi si trova il Palazzo della F.A.O.; le \u201dnaumachie\u201d: quella di Cesare in Campo Marzio, quella di Augusto in Trastevere, quella di Domiziano sul colle Vaticano (probabilmente mai portata a termine) e quella di Traiano, nell'area dell'attuale via della Conciliazione.\nIl Medioevo.\nDurante le guerre gotiche del VI secolo i pochi acquedotti che nel frattempo non erano stati abbandonati all'incuria vennero tagliati sia dagli Ostrogoti di Vitige sia dallo stesso difensore di Roma Belisario. Le fontane vennero private di alimentazione e, in un periodo in cui c'era ben poco interesse per fontane e ville, si dovette tornare all'antico uso delle fonti: del Tevere (le cui acque erano ancora potabili), e di qualche pozzo, per lo pi\u00f9 privato, che raccoglieva l'acqua piovana o sfruttava qualche vena sotterranea ancora esistente, in una citt\u00e0 immiserita e vittima di un pesantissimo crollo demografico, dovuto anche alle precarie condizioni igieniche. La decadenza medioevale di Roma port\u00f2 poi allo smantellamento definitivo delle fontane monumentali per il recupero dei materiali, mentre vasche e bacini vennero riutilizzati a fini agricoli e come abbeveratoi per il bestiame.\nL'unico acquedotto abbastanza funzionante era quello dell'\u201d\"Aqua Virgo\"\u201d, oltre a pochi altri ripristinati saltuariamente e per brevi periodi. Pozzi vennero scavati nei pressi di ospedali, conventi e chiese, per assicurare nel primo caso un minimo livello igienico, nel secondo l'irrigazione degli orti e giardini curati dai religiosi e nell'ultimo per gli usi connessi alle pratiche cristiane del Battesimo e dell'abluzione all'ingresso delle chiese. In questo caso non poteva essere un semplice pozzo, ma una struttura presente in ogni luogo di culto per l'uso dei fedeli: il \u201cc\u00e0ntaro\u201d, sorta di fontana sacra con vasca molto bassa costruita, per lo pi\u00f9, utilizzando i reperti antichi facilmente reperibili in una citt\u00e0 piena di ruderi.\nPosti di solito al di fuori delle chiese, ne sopravvivono rarissimi esemplari trasferiti all'interno e ampiamente rimaneggiati, tranne quello posto nel cortile della basilica di Santa Cecilia in Trastevere, peraltro ancora funzionante. Il pi\u00f9 noto \u00e8 per\u00f2 quello dell'antica basilica di San Pietro in Vaticano, contemporaneo all'edificazione della prima basilica, composto da un tempietto colonnato contenente una vasca quadrata al cui centro era posizionata (ma solo dalla fine dell'VIII secolo) la \u201cpigna\u201d bronzea, quella stessa posta oggi nel \u201cCortile del Belvedere\u201d, all'interno della Citt\u00e0 del Vaticano, dopo lo smantellamento seguito, nel XVI secolo, alla completa riedificazione della basilica.\nMa sebbene rare, nel tardo Medioevo sono attestate alcune fontane importanti, frutto di una nuova spinta all'ingegneria e all'architettura idraulica che si ebbe nell'epoca dei papi (dopo la parentesi avignonese), alcuni dei quali tornarono a occuparsi degli acquedotti, delle terme e delle fontane, con risultati di gran pregio sia in senso utilitaristico sia in senso artistico.\nIl punto terminale dell'\u201d\"Aqua Virgo\"\u201d, una delle principali risorse idriche medievali di Roma, si trovava sul lato orientale del Quirinale, nei pressi di un trivio (\u201c\"Treio\"\u201d, nella lingua dell'epoca). Al centro dell'incrocio venne realizzata una fontana con tre bocche che riversavano acqua in tre distinte vasche affiancate; risale al 1410 la prima documentazione grafica della \u201cFontana del Treio\u201d (o \u201cdi Trevi\u201d), cos\u00ec rappresentata. Poco tempo dopo, nel 1453, papa Niccol\u00f2 V sostitu\u00ec le tre vasche con un unico lungo bacino rettangolare, apponendo sulla parete una lapide a memoria dell'intervento:\nDatabile attorno alla met\u00e0 del XV secolo \u00e8 la fontana di piazza Santa Maria in Trastevere, che era probabilmente un rifacimento di una precedente fontana romana alimentata, fino al IV secolo, dall'acquedotto dell'\u201d\"Aqua Alsietina\"\u201d. A base inizialmente quadrata con due catini circolari sovrapposti, riceveva acqua da canalizzazioni derivanti da sorgenti sul Gianicolo, ma a causa della bassa pressione si dovette modificare l'aspetto della fontana, con l'eliminazione del catino pi\u00f9 alto. L'aspetto attuale \u00e8 dovuto a vari restauri, nonch\u00e9 a uno spostamento all'interno della piazza e al passaggio dell'alimentazione all'\u201cAcqua Felice\u201d.\nProbabilmente del 1490 \u00e8 la fontana di destra (guardando la basilica) di Piazza San Pietro. Definitivamente inutilizzabile l'Acquedotto Traiano, il Colle Vaticano sfruttava acqua di sorgenti del colle stesso e del Gianicolo (le stesse che alimentavano anche la fontana di piazza Santa Maria in Trastevere), incanalate in condutture vecchie di circa 1.000 anni. La struttura originaria era composta da una base circolare con tre gradini sulla quale erano posti due catini di diversa dimensione, che ricevevano acqua da un elemento centrale decorato.\nGi\u00e0 in pieno periodo rinascimentale, ma precedente alle grandi opere di ripristino degli antichi acquedotti, e alimentata inizialmente da una sorgente sotterranea, \u00e8 la Fontana di Papa Giulio III, all'incrocio tra la via Flaminia e via di Valle Giulia. La fontana odierna mantiene solo pochi elementi della struttura originaria, anche dal punto di vista del disegno generale. Si componeva di una vasca di granito posta tra due colonne corinzie che sorreggevano un timpano, ai cui lati due nicchie contenevano le statue della \u201cFelicit\u00e0\u201d e dell'\u201dAbbondanza\u201d, il tutto sormontato dalle statue della dea Roma e di Minerva, con al centro, separato da piramidi ornamentali, un Nettuno. Sotto il timpano, in posizione centrale, lo stemma pontificio con un'iscrizione celebrativa del papa Giulio III. Dalla bocca di un'antica testa romana di Apollo l'acqua si gettava nella vasca sottostante. Tutto il complesso era racchiuso in un porticato. Due radicali interventi hanno stravolto nel tempo l'aspetto del monumento, che ora si presenta addossato all'angolo smussato di un palazzo, privo di tutte le statue e del porticato, con un'iscrizione del tutto diversa, lo stemma di un altro pontefice (Benedetto XIV) e una composizione comprendente un mascherone, una mostra d'armi e due delfini al posto della testa di Apollo.\nIl Rinascimento.\nLe fontane rinascimentali si inseriscono in un pi\u00f9 ampio quadro di rinnovamento urbanistico: per spezzare una fila monotona di palazzi, per ridurre l'ampiezza di una piazza ponendo al suo interno un elemento artistico, ecc. I nobili, i personaggi pi\u00f9 in vista, i papi e la curia richiedevano fontane per i loro palazzi e giardini, e le commissionavano ad architetti che dovettero sviluppare nuove conoscenze e tecniche idrauliche, fondendo nello stesso tempo gli aspetti scientifici con quelli artistici. In seguito, con Giacomo Della Porta, Carlo Maderno e Gian Lorenzo Bernini, la fontana diventa un'opera d'arte a s\u00e9 stante, una sorta d'invenzione architettonica, che culmina nelle realizzazioni grandiose del XVIII secolo. Le fontane romane costruite in questa epoca, ben trenta, hanno una notevole rilevanza storica e artistica, oltre a dimensioni nettamente superiori alle altre, tanto da essere definite monumentali.\nL'Acqua Vergine.\nIl ripristino dell'acquedotto Vergine, che era stato avviato gi\u00e0 da papa Niccol\u00f2 V e proseguito da Pio IV, concluso nel 1570 per opera di Pio V, fu l'inizio di un radicale mutamento della situazione, grazie al quale ancora oggi il numero delle fontane a Roma si conta a migliaia, tra fontane monumentali, mostre d'acqua, fontane ornamentali e fontanelle.\nSubito dopo il restauro del 1570 furono incominciati i lavori per una ramificazione sotterranea dell'\u201d\"Aqua Virgo\"\u201d, in modo da raggiungere l'area dell'antico Campo Marzio, tra le zone pi\u00f9 popolose di Roma, e venne di conseguenza progettata l'edificazione di un certo numero di fontane, sebbene fossero previste anche delle utenze di una certa importanza, come ad esempio gli ospedali. Il progetto non tenne per\u00f2 conto di alcuni problemi tecnici (bassa pressione dell'acqua, spazi angusti, terreno non adatto, ecc.), per cui alcune delle fontane previste non vennero mai costruite. Si riuscirono invece a realizzare:\nL'Acqua Felice.\nDopo meno di 15 anni papa Gregorio XIII, che aveva curato la realizzazione delle fontane dell'acquedotto Vergine, propose anche il restauro del vecchio Acquedotto Alessandrino, che per\u00f2 fu fermato ancora in fase di progettazione a causa della morte del pontefice. Il successore Sisto V, prima ancora che venisse terminata l'opera, tuttora in corso, di costruzione delle fontane alimentate dalla ramificazione secondaria dell'acquedotto Vergine, modific\u00f2 il progetto dell'Acquedotto Alessandrino e ne avvi\u00f2 la realizzazione in modo che il \u201cnuovo acquedotto\u201d (di cui furono effettivamente ricostruiti interi tratti e che da lui, al secolo Felice Peretti, prese il nome di \u201cAcqua Felice\u201d) servisse per l'approvvigionamento idrico delle zone dei colli Viminale e Quirinale. Verosimilmente l'intenzione primaria era per\u00f2 quella di rifornire d'acqua soprattutto l'immensa villa papale, che si estendeva su entrambi i colli.\nIl restauro fu portato a termine nel 1587 e, come gi\u00e0 per l'\u201d\"Aqua Virgo\"\u201d, si provvide a una ramificazione secondaria sotterranea che raggiungesse il Campidoglio, l'area di fronte all'Isola Tiberina e poi, ma solo qualche anno pi\u00f9 tardi, le zone della Basilica di San Giovanni in Laterano e, dall'altro lato, il Pincio. Ancora una volta, approfittando del nuovo acquedotto, fu progettata e realizzata una serie di fontane (di cui alcune mai realizzate e altre aggiunte in seguito) che per\u00f2 il papa, a causa di contrasti personali e con il pontefice precedente che lo aveva protetto, non volle affidare al pi\u00f9 rinomato \u201cfontaniere\u201d dell'epoca, quel Giacomo Della Porta che era tuttora impegnato nel precedente progetto e che fu per\u00f2 nuovamente utilizzato come progettista dai successivi pontefici.\nMa la loro realizzazione era indubbiamente dispendiosa, e papa Sisto V ricorse, molto presto, a un espediente che anche in futuro riscosse un certo favore: affidarsi, almeno in parte, alla munificenza dei privati per coprire le spese di realizzazione di alcune delle opere previste, in modo che ci fossero anche fontane \u201csemipubbliche\u201d (come dire, a partecipazione privata):\nSebbene non prevista nel progetto iniziale, un'altra caratteristica fontana degna di nota, servita dall'\u201cAcqua Felice\u201d \u00e8 quella della \"Navicella\", trasformata in fontana solo nel 1931. Nata come semplice abbellimento della piazza antistante la Basilica di Santa Maria in Domnica, sul colle Celio, si tratta della copia (realizzata da Andrea Sansovino nel 1513) di una scultura di epoca romana. Solo nel 1931, quando ormai tutta la citt\u00e0 era servita dagli acquedotti, un ramo dell'\u201cAcqua Felice\u201d che raggiungeva il Celio consent\u00ec la trasformazione dell'opera in una fontana, con l'aggiunta di una piscina.\nL'acqua che finalmente, dopo i secoli del Medioevo, tornava a servire le fontane della citt\u00e0, gener\u00f2 un notevole impulso allo sviluppo dei rioni del centro cittadino, ma le zone sulla riva destra del fiume (Trastevere, Borgo e il Vaticano) erano ancora dipendenti dall'esigua quantit\u00e0 di acqua fornita dal colle Gianicolo, che ne limitava la crescita. Nel 1592 fu approvato un progetto finalizzato alla prosecuzione dell'\u201cAcqua Felice\u201d fino alla zona di Trastevere: il condotto secondario gi\u00e0 previsto per l'approvvigionamento idrico dell'area del ghetto venne dunque prolungato fino all'imbocco di quello che all'epoca era chiamato \u201cPonte Santa Maria\u201d (oggi \u201cPonte Rotto\u201d). L'eccessiva lentezza dei lavori, gestiti dal Comune, convinse per\u00f2 il nobile Galeazzo Riario (che aveva un palazzo in Trastevere, oggi Palazzo Corsini alla Lungara, e che quindi era direttamente interessato all'opera) ad acquistare la conduttura. Anche la famiglia Farnese, proprietaria della vicina Villa Farnesina, acquist\u00f2 un condotto secondario, ma il Comune, temendo che l'immissione di acqua nel nuovo percorso indebolisse la pressione nella conduttura preesistente, con ripercussioni sulle altre fontane cittadine, imped\u00ec l'erogazione, sebbene i lavori fossero stati terminati e pagati. Con la distruzione del ponte a causa della disastrosa alluvione del 24 dicembre 1598, fu necessario rielaborare il progetto, e le condutture furono fatte passare poco pi\u00f9 a monte, sui due ponti dell'isola Tiberina. Nel 1604 l'acqua giunse finalmente a Trastevere.\nIl Barocco.\nL'Acqua Paola.\nL'acqua che da poco aveva attraversato il Tevere non riusciva per\u00f2 a risolvere da sola il problema di approvvigionamento idrico dei quartieri di Trastevere e di Borgo, al centro dei quali la zona della Basilica di San Pietro in Vaticano manteneva una certa autonomia grazie alle vene sotterranee all'epoca ancora esistenti sotto il colle Vaticano. E cos\u00ec uno dei primi problemi che si pose papa Paolo V, appena eletto, fu di provvedere al rifornimento d'acqua delle zone alla destra del fiume, coinvolgendo, per sostenere le enormi spese, anche lo stesso Comune, che accett\u00f2 di contribuire al progetto. In realt\u00e0, come gi\u00e0 per alcuni dei suoi recenti predecessori, il fine ultimo del pontefice era di poter disporre di una cospicua riserva d'acqua corrente per i giardini della sua residenza vaticana.\nCome aveva gi\u00e0 fatto papa Sisto V con l'Acquedotto Alessandrino, anche Paolo V ordin\u00f2 il restauro dell'antico acquedotto Traiano, che, in epoca romana, riceveva acque dal lago di Bracciano. La famiglia Orsini, proprietaria del lago e dei terreni circostanti, fu ben lieta di vendere una parte della sua acqua. Per ridurre i tempi di costruzione l'intero percorso di circa 75\u00a0km fu suddiviso in sezioni pi\u00f9 piccole, affidate ciascuna a un diverso architetto, tra cui Carlo Maderno, Giovanni Fontana in qualit\u00e0 di supervisore e altri, che lavoravano in contemporanea. Iniziatisi i lavori nel 1608, nel 1610 l'acqua raggiunse la sommit\u00e0 del Gianicolo. Il test del flusso fu un disastro: la pressione era talmente forte che ruppe i \u201crubinetti\u201d e inond\u00f2 il Gianicolo, producendo diversi danni. Ripristinata la normalit\u00e0 l'abbondanza d'acqua fu utilizzata anche come forza motrice per l'alimentazione di alcuni mulini, come gi\u00e0 era stato all'epoca dell'acquedotto Traiano. Un ramo secondario fu deviato in direzione del Vaticano, per i giardini e per l'alimentazione delle fontane di piazza San Pietro e, pi\u00f9 oltre, per la zona di Borgo. Un secondo ramo, appoggiandosi su Ponte Sisto, fu portato sul lato sinistro del Tevere e da l\u00ec verso nord, parallelamente al fiume, in modo da soddisfare le necessit\u00e0 dei rioni Regola e Ponte, non sufficientemente serviti dagli altri acquedotti. Un altro ramo attraversava l'isola Tiberina (servendo finalmente anche l'ospedale che vi si trova tuttora) e giungeva fino al Campidoglio, per incrementare il flusso idrico della zona.\nAnche nel caso dell'\u201dAcqua Paola\u201d fu realizzata una serie di fontane, a cominciare dalla \u201cmostra\u201d dell'acquedotto:\nDal Barocco al Settecento.\nI tre acquedotti fornivano ormai alla citt\u00e0 un buon approvvigionamento idrico, che consentiva l'utilizzo di acqua corrente non solo nei palazzi signorili, ma anche in molte case private. E dove le abitazioni non erano servite, le fontane pubbliche o semipubbliche erano in grado di supplire abbastanza bene ai bisogni della popolazione. Oltre che rivestire un ruolo indispensabile per la distribuzione d'acqua in citt\u00e0, le fontane erano per\u00f2 divenute anche un vezzo per nobili e clero altolocato e una moda architettonica, e la realizzazione dell'\u201dAcqua Paola\u201d non aveva fatto passare in secondo piano gli altri due acquedotti e la possibilit\u00e0 di innalzare, sulle loro diramazioni, altre fontane.\nRaggiunti per\u00f2 i pi\u00f9 alti livelli di creativit\u00e0 artistica, la moda delle fontane cominci\u00f2 a declinare, e relativamente poche, anche se di altissimo livello, furono le creazioni di opere monumentali dalla met\u00e0 del XVII a tutto il XVIII secolo, anche per la progressiva scomparsa dei maggiori \u201cfontanieri\u201d. Un altro motivo era da ricercare nel fatto che il fabbisogno idrico della citt\u00e0 era divenuto gradualmente sempre pi\u00f9 che soddisfacente, e fontane si potevano ormai trovare non solo nelle vie, nelle piazze, nei cortili e nei giardini, ma anche in molte case private.\nIl XIX secolo.\nI grandi eventi storici che caratterizzarono la fine del XVIII e tutto il XIX secolo non furono molto favorevoli alla realizzazione di opere che, esaurite le necessit\u00e0 di rifornimento idrico, avessero caratteristiche pi\u00f9 marcatamente ornamentali: ben altri problemi presero il posto delle creazioni artistiche. I principali lavori riguardarono infatti la sistemazione di vecchie fontane o la ristrutturazione di piazze in cui gi\u00e0 si trovavano delle fontane: \u00e8 del 1818 l'assetto definitivo della fontana dei Dioscuri, in piazza del Quirinale, con il trasferimento dell'antica vasca ritrovata in Campo Vaccino; \u00e8 del 1823 la ristrutturazione, per opera di Giuseppe Valadier, di piazza del Popolo, con la rimozione della fontana del Trullo che pi\u00f9 tardi, nel 1849, venne posizionata sul Gianicolo e poi nuovamente rimossa dopo vent'anni; del 1878 la sistemazione definitiva, con la realizzazione dei gruppi statuari, della fontana del Nettuno a piazza Navona; e non molto di pi\u00f9.\nPoche furono dunque le realizzazioni di una certa grandiosit\u00e0, tra cui:\nIl XX secolo.\nLa distribuzione idrica a Roma era ormai capillare, anche nelle zone che, soprattutto nei primi anni del secolo, furono soggette a pesanti interventi urbanistici. La costruzione di imponenti edifici (il Vittoriano, ad esempio, il Palazzo di Giustizia, le sedi di alcuni ministeri), oltre a comportare spesso la distruzione indiscriminata del preesistente (compresi antichit\u00e0 e reperti archeologici), in parte inglob\u00f2 alcune fontane presenti nei luoghi di edificazione e in parte comport\u00f2 la creazione \"ex novo\" di fontane ornamentali.\nLo stile dei primi anni del secolo ricalcava quello classicheggiante delle opere barocche, in accordo, del resto, con l'imponenza delle costruzioni di cui costituivano ornamento. \u00c8 il caso, tra le altre, delle:\nMa a partire dagli anni trenta, complice anche la nuova visione della cosiddetta \u201carchitettura di regime\u201d, viene decisamente abbandonata l'imitazione dei canoni classicheggianti in favore di linee pi\u00f9 essenziali e progetti con caratteristiche pi\u00f9 semplici e moderne, sebbene ancora, in qualche caso, con richiami all'antico:\nAltre fontane.\nL'elencazione precedente \u00e8 lungi dall'essere esaustiva di tutte le fontane \u201cmaggiori\u201d esistenti in Roma. In particolare, tranne poche eccezioni, si sono volutamente omesse, e si continueranno a omettere, tutte le fontane poste all'interno di cortili, palazzi o propriet\u00e0 private per le quali non \u00e8 agevole la visione pubblica (in quanto private non potrebbero neanche essere considerate \u201cfontane di Roma\u201d). Si sono omesse anche le numerose fontane di scarso o nullo valore artistico o storico. Di alcune di queste si fornisce solo un succinto elenco, contenente poche ulteriori indicazioni per i soli casi in cui si possa riscontrare qualche elemento di un certo interesse. Nessuna menzione, invece, bench\u00e9 nella maggior parte dei casi di indubbio valore artistico e storico, per le fontane situate all'interno della Citt\u00e0 del Vaticano.\nFontanelle e beveratori.\nCon il ripristino, nel 1570, dell'acquedotto Vergine da parte di Papa Pio V, oltre all'inaugurazione di una nuova era di realizzazione di fontane a scopo artistico, monumentale e di prestigio, sebbene spesso anche per pubblica utilit\u00e0, la ritrovata disponibilit\u00e0 idrica consent\u00ec finalmente la collocazione, in vari punti della citt\u00e0, anche di fontane a esclusivo uso pubblico. Si trattava di veri e propri servizi urbani, che dovevano supplire all'assoluta mancanza iniziale (e per molto tempo ancora) della disponibilit\u00e0 di acqua all'interno delle abitazioni; soprattutto scopi alimentari e igienici, dunque, ma anche per l'abbeveraggio degli animali, in particolare cavalli, che rappresentavano praticamente l'unico mezzo di trasporto urbano ed extraurbano per cose e persone. Va da s\u00e9 che queste fontane, oltre a essere di dimensioni generalmente alquanto ridotte, tranne pochi casi erano quasi sempre prive di qualsiasi attributo artistico-architettonico, che risultava evidentemente del tutto superfluo.\nDa un punto di vista tecnico si pu\u00f2 grossolanamente distinguere la \u201cfontanella\u201d dal \u201cbeveratore\u201d per essere la prima generalmente composta da una bocchetta d'acqua, di solito posta su un muro e qualche volta impreziosita magari da un mascherone, che getta acqua in una piccola vasca sottostante, mentre il \u201cbeveratore\u201d (deformazione di \u201cabbeveratoio\u201d), pu\u00f2 anche essere isolato da un muro di appoggio, con l'acqua che si riversa in una vasca dalle dimensioni ben maggiori, rettangolare o ellittica, pi\u00f9 adatta appunto all'approccio degli animali. Ma si tratta di una suddivisione solo indicativa, in quanto spesso si riscontra una commistione o uno scambio dei vari elementi.\nSoprattutto per i beveratori, date le dimensioni, va segnalata una caratteristica di particolare interesse: alcune vasche erano costituite da sarcofaghi di epoca romana, sopravvissuti al Medioevo perch\u00e9 difficilmente utilizzabili per altri scopi. Questo sfruttamento dei sarcofaghi ha consentito che molte di queste opere, alcune anche di pregevole fattura e riccamente ornate con bassorilievi e iscrizioni, si siano in tal modo potute conservare fino a oggi, contrariamente ad altri antichi manufatti che sono invece stati riciclati per altre opere, quando non addirittura distrutti. Gli esempi principali:\nInsieme con i sarcofaghi, in tema di \u201cruderi\u201d si possono anche trovare vasche in pietra o marmo, di solito provenienti da fontane di epoca romana o dalle antiche terme, come:\nMa i \"beveratori\" furono costruiti anche \"ex novo\", e qualche volta nelle vicinanze di una fontanella o di una grande fontana monumentale in modo da abbinare l'utilizzo umano a quello degli animali, come \u00e8 il caso dell\u2019Abbeveratoio di lungotevere Aventino, costruito nel 1717 in piazza Bocca della Verit\u00e0 da Carlo Bizzaccheri (lo stesso realizzatore della vicina Fontana dei Tritoni), che fu poi spostato in tempi pi\u00f9 recenti nella posizione attuale per lavori di sistemazione viaria. O anche la \"fontana delle Conche\", che ha preso il posto dell'\u201cArcosolio di Benedetto XIV\u201d, opera forse di Bartolomeo Ammannati del 1553, posta di fronte alla monumentale fontana di Papa Giulio III in via Flaminia.\nIl fatto che le fontanelle e i beveratori fossero di dimensioni contenute e che fossero realizzate per fini pratici, rispetto alle grandi fontane monumentali e artistiche, non deve far pensare che si sia trattato sempre di opere \u201cminori\u201d. Non solo infatti, in alcuni casi, si assiste a realizzazioni di artisti di fama, ma spesso erano anche ornate degli stemmi di casati nobiliari di tutto rispetto e, a volte, erano fornite di iscrizioni. Due esempi per tutte: la \"fontana delle Api\", costruita nel 1644 da Gian Lorenzo Bernini nei pressi della fontana del Tritone e la \"fontanella del Putto\", in via Giulia, realizzata nella prima met\u00e0 del XVI secolo da Antonio da Sangallo il Giovane o da Nanni di Baccio Bigio, da molto tempo asciutta, di cui rimane oggi solo la parte decorativa superiore e pochi resti dei simboli araldici di cui era ornata.\nLe fontanelle e i beveratori potevano essere (come gi\u00e0 visto anche per le fontane maggiori) pubbliche o semi-pubbliche: nel primo caso l'amministrazione dell'epoca sceglieva, per l'edificazione, preferibilmente punti nevralgici (zone di particolare traffico, mercati, ecc.) e di solito tendeva a contenere le spese, producendo quindi opere generalmente di scarsa rilevanza. Nella seconda ipotesi era invece piuttosto frequente che si trovassero nei pressi di palazzi nobiliari e che fossero realizzate con una certa attenzione anche a un minimo di gusto estetico. Se infatti tutte le fontanelle erano ovviamente alimentate dagli acquedotti, che erano un bene pubblico, \u00e8 pur vero che tutte le diramazioni degli acquedotti costruite a uso dei privati (per ville, palazzi o giardini) erano soggette a un pagamento da parte dei richiedenti. Pagamento che poteva per\u00f2 trasformarsi in uso gratuito qualora l'interessato si impegnasse a costruire una fontanella pubblica e a provvedere alle spese di manutenzione. Ne consegue che le famiglie pi\u00f9 facoltose e pi\u00f9 in vista fossero tentate, anche per una comprensibile competizione, di preferire questa seconda ipotesi e magari pure di affidare l'opera a un artista che fosse in grado di realizzare una fontanella di un certo valore che, tra l'altro, avrebbe anche incrementato il pregio del palazzo. Da segnalare, tra le altre, la fontana del Monte di Piet\u00e0, nell'omonima piazza, risalente all'inizio del XVII secolo; \u00e8 opera di uno scultore ignoto che pi\u00f9 che dell'effetto artistica sembra essersi preoccupato di perpetuare in ogni modo il nome e il casato di papa Paolo V, avendo disseminato il fronte della fontana, intorno al mascherone che getta acqua nella vasca, dei simboli araldici e dell'aquila della famiglia Borghese.\nLe ristrutturazioni dei palazzi e le accresciute esigenze di spazio dovute all'incremento del traffico urbano (e dei mezzi di trasporto), portarono nel tempo alla necessit\u00e0 di dover spostare alcune fontanelle dalle loro posizioni originarie, a volte anche con lo smembramento dei vari elementi componenti. \u00c8 il caso della gi\u00e0 citata \"fontana delle Api\", costruita nei pressi della fontana del Tritone, che fu spostata nel 1865 per motivi di intralcio alla viabilit\u00e0 e poi ricostruita, nel 1915, in un altro punto \u201cmeno scomodo\u201d della stessa piazza. Ma anche, per citarne solo alcune:\nI \u201c\"nasoni\"\u201d e le fontanelle rionali.\nDopo la pausa in epoca risorgimentale e dopo l'unit\u00e0 d'Italia, la fortuna dei \u201cbeveratori\u201d declin\u00f2 definitivamente: l'incremento demografico e il conseguente ampliamento della citt\u00e0 necessitavano di un servizio pi\u00f9 capillare, soprattutto nei quartieri nuovi, dove nel 1874 il Comune realizz\u00f2, in serie, su iniziativa del primo sindaco della capitale unitaria, Luigi Pianciani, un certo numero di fontanelle, per uso pubblico e gratuito, in ghisa, di forma cilindrica, alte circa 120\u00a0cm e provviste di tre semplici bocchette da cui l'acqua precipitava direttamente nel condotto fognario, attraverso una grata sulla base stradale. L'unico decoro era costituito dalle teste di drago che ospitavano i cannelli di uscita.\nBen presto le teste di drago scomparvero dai modelli successivi, e rimase semplicemente un unico tubo metallico ricurvo che sugger\u00ec ai romani il nome di \u201c\"nasone\"\u201d con cui ancora oggi sono conosciute queste fontanelle tuttora numerose in citt\u00e0 (circa 2.500). Una delle pi\u00f9 antiche \u00e8 ancora funzionante in piazza della Rotonda, a un paio di metri dall'omonima grande fontana, mentre una ricostruzione molto pi\u00f9 moderna si trova, con tutt'e tre le bocchette, in via delle Tre Cannelle, che ha preso appunto il nome dalla fontana antenata dei \"nasoni\".\nNel tentativo di contenere lo spreco di acqua (che in effetti correva liberamente e continuamente), poco dopo il 1980 il Comune modific\u00f2 molti \"nasoni\" con l'applicazione di un meccanismo (una rotella metallica o un pulsante) su un cannello di ottone, posto pi\u00f9 in alto del cannello originale, che venne asportato. Il consumo idrico venne in effetti drasticamente ridotto, ma la caratteristica fontanella perse cos\u00ec il principale elemento caratterizzante, e inoltre l'innovazione si rivel\u00f2 antiestetica e poco pratica; il Comune rinunci\u00f2 presto al progetto, ma complice anche l'opera dei vandali, il danno era ormai fatto.\nIntorno agli anni trenta del secolo scorso il Comune realizz\u00f2 altri due tipi di fontanelle in serie, che riscossero per\u00f2 molto meno successo dei \"nasoni\": un primo tipo, generalmente utilizzato in ville e giardini, era costituito da un parallelepipedo verticale, su un lato del quale una vaschetta raccoglieva l'acqua gettata da un cannello racchiuso in una testa di lupa. Ne sopravvivono pochi esemplari, per lo pi\u00f9 privi della decorazione, sostituita da un semplice cannello tipo \"nasone\". L'altro modello, molto simile, portava decorato sui tre lati liberi del parallelepipedo un motivo di fasci littori in marmo verde, e l'acqua usciva da un semplice cannello. Anche in questo caso rimangono pochi esemplari.\nSicuramente di maggior pregio sono le fontanelle ornate con gli stemmi o le principali caratteristiche dei rioni storici in cui dovevano essere inserite, che nel 1926, su proposta di Tommaso Bencivegna, Filippo Cremonesi, da poco nominato primo governatore di Roma, decise di commissionare al vincitore del pubblico concorso appositamente bandito.\nL'incarico fu assegnato a Pietro Lombardi, l'architetto che aveva gi\u00e0 costruito la \u201cfontana delle Anfore\u201d situata a piazza dell'Emporio, a Testaccio, che dunque realizz\u00f2 una serie di gradevolissime opere:\nDa ricordare la fontana in via Tiburtina, distrutta dagli avvenimenti bellici, in cui le cascatelle della villa di Tivoli (\"Tibur\") alludevano al quartiere Tiburtino.\nUn secondo concorso per la realizzazione di altre fontanelle rionali, bandito pochi anni dopo il primo, non ottenne lo stesso successo, ma produsse comunque alcune opere di un certo pregio, che per\u00f2 nulla avevano a che fare con i nomi o le tradizioni dei rioni in cui furono sistemate. Una delle caratteristiche di queste nuove fontane, edificate nel 1930, era l'aspetto classicheggiante falso-rinascimentale; solo pochi esempi:\nA proposito di quest'ultima, vale la pena di segnalare che a Roma esistono diverse fontanelle dedicate, a vario titolo, agli animali: oltre a quella delle Api, del Bufalo (che per\u00f2 si riferisce a un cognome), delle Tartarughe, delle Rane, della Scrofa, dell'Orso, del Leone e la scomparsa fontana del Lupo, esiste una originale fontanella-beveratoio del Cane: si tratta probabilmente della pi\u00f9 piccola fontana di Roma, posizionata praticamente a livello stradale in una nicchia di travertino, dove una piccola vasca raccoglie l'acqua versata da una cannella inserita in un elemento lavorato a scaglie. Il tutto sormontato da una sorta di stemma in cui campeggia una testa di cane sollevata sulle zampe anteriori e la sigla ABC, acronimo dell'adiacente Charlie Bar dell'hotel Ambasciatori, il cui gestore, nel 1940, ide\u00f2 l'abbeveratoio per i suoi due cani e, di conseguenza, per tutti quelli di passaggio.\nAnche i nuovi quartieri costruiti o riordinati nell'ultimo secolo furono dotati di nuove fontane. Esiste ad esempio, solo per citarne alcune, nel suburbio Gianicolense, in via Bravetta, la \"fontana del Sole\", e sempre nella stessa zona, in via Gattilusio, \u00e8 stato attivato un fontanile del XVII secolo; nella zona della Garbatella, in Piazza Ricoldo da Montecroce, la \"fontana della Carlotta\", come gli abitanti del luogo hanno chiamato il volto di donna in rilievo su un grande vaso in cemento che getta uno zampillo d'acqua nella vasca sottostante.\nNel numero delle oltre 2.000 fontane e fontanelle disseminate per Roma, di cui si \u00e8 dato conto solo per le pi\u00f9 significative, vanno comprese quelle ubicate all'interno delle ville e dei parchi pubblici cittadini, che rivestono per lo pi\u00f9 un ruolo ornamentale e non hanno, di solito, un rilevante interesse dal punto di vista storico o architettonico:"}
{"id": "218993", "revid": "1522738", "url": "https://it.wikipedia.org/wiki?curid=218993", "title": "Mafalda di Savoia", "text": "Biografia.\nInfanzia e adolescenza.\nFiglia secondogenita di Vittorio Emanuele III e di Elena del Montenegro, Mafalda Maria Elisabetta Anna Romana, soprannominata \"Muti\", era di indole docile e obbediente. Eredit\u00f2 dalla madre Elena il senso della famiglia, i valori umani, la passione per la musica e per l'arte. Trascorse la sua infanzia nell'ambiente familiare accanto alla madre e alle sorelle Giovanna, Iolanda e Maria Francesca; le vacanze si svolgevano a Sant'Anna di Valdieri, a Racconigi e a San Rossore con la partecipazione di tutta la famiglia. Durante la prima guerra mondiale, con le sorelle segu\u00ec la madre nelle sue frequenti visite ai soldati e agli ospedali, venendo cos\u00ec coinvolta nelle attivit\u00e0 materne di conforto e cura alle truppe.\nMatrimonio.\nDopo un'ostilit\u00e0 iniziale, dovuta anche alla diversit\u00e0 di religione (Mafalda era cattolica e il principe Filippo era luterano), il re Vittorio Emanuele diede il suo assenso alle nozze. Si spos\u00f2 a Racconigi, il 23 settembre 1925, con il principe tedesco Filippo, langravio d'Assia-Kassel, figlio del langravio Federico Carlo d'Assia-Kassel, che fu per pochi mesi del 1918 re di Finlandia e Carelia. Filippo nel giugno 1933 su proposta di Hitler assunse l'incarico di governatore della provincia d'Assia-Nassau. Come dono di nozze ebbero una pianta carnivora e un casale, situato tra i Parioli e la villa Savoia, a cui gli sposi dettero il nome di Villa Polissena, in memoria della principessa Polissena Cristina d'Assia-Rotenburg, seconda moglie di Carlo Emanuele III di Savoia.\nFu il periodo dell'ascesa in Italia del fascismo, visto da Mafalda con simpatia. Per la nascita dei suoi figli, Hitler le confer\u00ec la croce al merito (come a tutte le mamme di numerosa prole). Pur non riconoscendo alcun titolo nobiliare, il partito nazista assegn\u00f2 a suo marito Filippo un grado nelle SS e vari incarichi.\nNel settembre del 1943, alla firma dell'armistizio con gli alleati, i tedeschi organizzarono il disarmo delle truppe italiane. Badoglio e il re trasferirono la capitale al Sud, ma Mafalda, partita per Sofia per assistere la sorella Giovanna, il cui marito Boris III era in fin di vita, non fu messa al corrente dei pericoli, forse per paura che informasse il langravio suo marito, che era agli ordini del F\u00fchrer. Seppe quindi dell'armistizio mentre era in Romania. Ne venne informata nel suo viaggio di ritorno, alla stazione ferroviaria di Sinaia, in piena notte, dalla regina Elena di Romania, che aveva fatto fermare appositamente il treno e aveva tentato di farla desistere dal rientro in Italia, consiglio che Mafalda decise di non seguire.\nDeportazione.\nDopo i funerali del cognato Boris III, la principessa Mafalda decise di rientrare a Roma per congiungersi con i figli e la famiglia, incurante dei rischi; bench\u00e9 fosse figlia del re d'Italia e legatissima alla sua famiglia di origine, era anche e soprattutto cittadina tedesca, principessa tedesca, moglie di un ufficiale tedesco, quindi sicura che i tedeschi l'avrebbero rispettata. Dopo Sinaia, la prima tappa fu l'ambasciata italiana di Budapest. L'11 settembre, lasciato il treno, la principessa prese un aereo procurato dai diplomatici italiani con destinazione Bari, ma l'aereo si ferm\u00f2 a Pescara. Per otto giorni la principessa alloggi\u00f2 a Chieti, in un palazzo vicino alla prefettura. Con mezzi di fortuna, il 22 settembre 1943 riusc\u00ec a raggiungere Roma e fece appena in tempo a rivedere i figli, custoditi in Vaticano da monsignor Montini (il futuro papa Paolo VI), escluso il maggiore, Maurizio, che era gi\u00e0 in Germania, come il padre.\nIl 23 mattina, all'improvviso, venne chiamata al comando tedesco con tutta calma, per l'arrivo di una telefonata del marito da Kassel in Germania. Si tratt\u00f2 invece di un tranello: in realt\u00e0 il marito era gi\u00e0 nel campo di concentramento di Flossenb\u00fcrg. Mafalda venne subito arrestata e imbarcata su un aereo con destinazione Monaco di Baviera, fu trasferita poi a Berlino e infine deportata nel lager di Buchenwald, dove venne rinchiusa nella baracca n. 15 sotto il falso nome di von Weber.\nLe venne fatto divieto di rivelare la propria identit\u00e0 segreta. Per scherno, i nazisti la chiamavano \"Frau Abeba\". Nel campo di concentramento le venne riconosciuto un particolare riguardo: occupava una baracca ai margini del campo insieme ad un ex ministro socialdemocratico e sua moglie; aveva lo stesso vitto degli ufficiali delle SS, molto pi\u00f9 abbondante e di migliore qualit\u00e0 rispetto agli altri internati. Le venne assegnata come compagna di camera Maria Ruhnan, testimone di Geova, deportata per motivi religiosi; questa fu una figura molto importante per la principessa, la quale in punto di morte chiese che il suo orologio le fosse regalato come segno di riconoscenza. \"Mettendola accanto a Mafalda, le SS erano sicure che, interrogandola, avrebbe riferito tutto quanto la principessa le avesse confidato.\"\nIl regime, pur privilegiato rispetto a quello di altri prigionieri, fu comunque duro: la vita del campo e il freddo invernale intenso la provarono molto. Malgrado il tentativo di segretezza attuato dai nazisti, la notizia che la figlia del re d'Italia si trovava a Buchenwald si diffuse. Dalle testimonianze si apprende che i prigionieri italiani avevano sentito dire di una principessa italiana reclusa e che un medico italiano l\u00ec rinchiuso le aveva prestato soccorso. Si sa anche che mangiava pochissimo e che quando poteva faceva in modo che quel poco che le arrivava in pi\u00f9 fosse distribuito a chi aveva pi\u00f9 bisogno di lei.\nMorte.\nNell'agosto del 1944 le truppe alleate bombardarono il lager; la baracca in cui era prigioniera la principessa fu distrutta ed ella riport\u00f2 gravi ustioni e contusioni varie su tutto il corpo. Recuperata dai deportati Bruno Praticello e Giovanni Marcato, fu ricoverata nell'infermeria della casa di tolleranza dei tedeschi del lager, ma senza cure le sue condizioni peggiorarono. Dopo quattro giorni di tormenti, a causa delle piaghe insorse la gangrena e le fu amputato un braccio. L'operazione ebbe una lunghissima, sconcertante durata. Ancora addormentata, Mafalda venne abbandonata in una stanza del postribolo, privata di ulteriori cure e lasciata a se stessa. Mor\u00ec dissanguata, senza aver ripreso conoscenza, nella notte del 28 agosto 1944; sembra che, poco prima di morire, abbia detto ai deportati che la salvarono: \nL'opinione del dottor Fausto Pecorari, radiologo internato a Buchenwald, \u00e8 che Mafalda sia stata intenzionalmente operata in ritardo, seppur con procedura in s\u00e9 impeccabile, per provocarne la morte. Il metodo delle operazioni esageratamente lunghe o ritardate era gi\u00e0 stato applicato a Buchenwald ed eseguito sempre dalle SS su alte personalit\u00e0 di cui si desiderava sbarazzarsi.\nGrazie all'intervento del prete boemo del campo, padre Tyl, il corpo della principessa non venne cremato, ma messo in una bara di legno e seppellito in una fossa comune. Come identificativo, venne apposto soltanto un numero e una dicitura: \u00ab\"262 eine unbekannte Frau\"\u00bb (\"una donna sconosciuta\").\nTrascorsi alcuni mesi, sette italiani, Corrado Magnani, Antonio Mitrano, Erasmo Pasciuto, Antonio Ruggiero, Apostolo Fusco e Giosu\u00e8 Avallone, gi\u00e0 appartenenti alla regia marina Giovanni Colaruotolo e tutti originari di Gaeta catturati al deposito militare di Pola, dopo l'8 settembre 1943 furono deportati a Weimar, dove rimasero fino al luglio 1945, quando furono liberati dagli americani. Nelle vicinanze del loro campo c'era il lager di Buchenwald, dove, avevano saputo, era prigioniera la principessa Mafalda di Savoia, insieme a ebrei e politici. Dopo la liberazione, i marinai di Gaeta decisero di recarsi al campo di concentramento di Buchenwald per mettersi alla ricerca della principessa e rinchiusi come lei nei campi di concentramento nazisti, non appena liberi, seppero trovare fra tante la sua tomba anonima e si tassarono per apporvi una lapide identificativa.\nIl dottor Fausto Pecorari, subito dopo essere rientrato a Trieste, si rec\u00f2 personalmente a Roma dal regio luogotenente principe Umberto per comunicargli la triste notizia del decesso per assassinio della principessa Mafalda. La principessa Mafalda riposa oggi nel piccolo cimitero degli Assia, nel castello di Kronberg im Taunus, vicino a Francoforte sul Meno.\nDiscendenza.\nDal matrimonio tra Mafalda e Filippo d'Assia nacquero quattro figli:"}
{"id": "218995", "revid": "1652635", "url": "https://it.wikipedia.org/wiki?curid=218995", "title": "Iolanda Margherita di Savoia", "text": "Biografia.\nInfanzia.\nFu la primogenita del re d'Italia Vittorio Emanuele III di Savoia e della regina Elena del Montenegro, nata dopo cinque anni di matrimonio.\nMatrimonio.\nLa principessa respinse la pressione della nonna, la regina madre Margherita di Savoia che voleva spingerla verso un matrimonio ambizioso, possibilmente con il principe ereditario d'Inghilterra, futuro Edoardo VIII, al quale il re Vittorio Emanuele III d'Italia e la regina Elena del Montenegro avrebbero acconsentito \"solo a condizione che Jolanda fosse d'accordo\".\nSpos\u00f2, invece, secondo i suoi desideri, il 9 aprile 1923, nella Cappella Paolina, il conte Giorgio Carlo Calvi di Bergolo, ufficiale di cavalleria.\nDopoguerra.\nIolanda segu\u00ec i genitori con il marito ed i figli nell'esilio del 1946 ad Alessandria d'Egitto e vi rimase fino alla morte del padre Vittorio Emanuele III, poi con la sua famiglia si trasfer\u00ec nuovamente a Roma in una villa edificata nella tenuta di Capocotta, a quel tempo ancora propriet\u00e0 degli eredi Savoia e oggi parte della tenuta presidenziale di Castelporziano. Durante l'esilio ad Alessandria d'Egitto la principessa fu l'istitutrice di Bob Krieger, divenuto, in seguito, un apprezzato fotografo.\nUltimi anni e morte.\nHa pubblicato nel 1974 un libro di impressioni giovanili e ricordi: \"\"Paesaggi scomparsi\" per l'editore Giovanni Volpe di Roma.\nMor\u00ec in una clinica a Roma e fu sepolta nel Cimitero monumentale di Torino.\nDiscendenza.\nDal matrimonio tra Iolanda e il conte Giorgio Carlo Calvi di Bergolo nacquero:\n1) \"Maria Ludovica Calvi di Bergolo\" (Torino, 24 gennaio 1924), spos\u00f2 \"Robert Gasche\" (1918-2011) nel 1949, ebbe due figli: \nMaria Ludovica e Robert Gasche divorziarono nel 1975.\n2) \"Vittoria Francesca Calvi di Bergolo\" (Torino, 22 giugno 1927 - Garda marzo 1985), spos\u00f2 il conte \"Guglielmo Guarienti di Brenzone\" (1919-2006) nel 1947, da cui ebbe tre figli:\n3) \"Guja Anna Calvi di Bergolo\" (Torino, 8 marzo 1930), spos\u00f2 nel 1951 il pittore \"Carlo Guarienti\" (1924), da cui ebbe due figlie:\n4) \"Pier Francesco Calvi di Bergolo\" (Torino, 22 dicembre 1933 - Roma 18 giugno 2012), spos\u00f2 nel Santuario di Serralunga di Crea Marisa Allasio (1936), da cui ebbe due figli:\nRiconoscimenti.\nIn suo onore, nel 1901, a Saluzzo, in provincia di Cuneo, fu fondata l'associazione sportiva Unione Ginnico Ricreativa \u201cJolanda Margherita\u201d. Sempre per riverirla, nel 1904, a Castiglione Marittimo in provincia di Catanzaro, fu costituita una societ\u00e0 operaia di mutuo soccorso che prese il nome di \"Principessa Iolanda Margherita\"\". Nel 1910 il paese di Le Venezie, nel ferrarese, fu ribattezzato - a seguito della visita di Vittorio Emanuele III con la figlia - Jolanda di Savoia, denominazione che conserva tuttora. Giacomo Puccini dedic\u00f2 nel 1919 a Jolanda di Savoia l'."}
{"id": "218998", "revid": "1982", "url": "https://it.wikipedia.org/wiki?curid=218998", "title": "Grandes-Chapelles", "text": ""}
{"id": "219000", "revid": "78327", "url": "https://it.wikipedia.org/wiki?curid=219000", "title": "Giovanna di Savoia (1907-2000)", "text": "Biografia.\nInfanzia e giovinezza.\nGiovanna era la terza figlia femmina, quartogenita dei figli di re Vittorio Emanuele III d'Italia e della regina Elena, figlia del re Nicola I del Montenegro.\nLa giovane principessa sabauda crebbe in famiglia con le sorelle Iolanda, Mafalda, Maria Francesca ed il fratello Umberto, trascorrendo molto tempo a Villa Savoia insieme alla madre, dalla quale ricevette un'educazione classica. Nel settembre del 1923, a 16 anni, si ammal\u00f2 di tifo contemporaneamente alla sorella Mafalda, sicch\u00e9 i familiari temettero per la loro vita; poich\u00e9 vennero assistite da due monache dell'ordine di Santa Chiara, la principessa fece voto di devozione a San Francesco d'Assisi in caso di guarigione.\nMatrimonio.\nNel 1927 incontr\u00f2 per la prima volta lo zar Boris III di Bulgaria, che era asceso al trono bulgaro dopo l'abdicazione del padre nel 1918. I due giovani si innamorarono e si fidanzarono ufficialmente, programmando le nozze che vennero celebrate il 25 ottobre 1930 ad Assisi, con ufficio del podest\u00e0 di Assisi Arnaldo Fortini, il quale venne incaricato da Vittorio Emanuele III di sposare la coppia dapprima con rito civile, alla presenza del primo ministro Benito Mussolini. La cerimonia religiosa si svolse quindi nella basilica francescana di Assisi, ove i due si sposarono con rito cattolico (la scelta del luogo fu dovuta al voto di devozione a san Francesco fatto anni prima da Giovanna). Il fastoso ricevimento si tenne nella vicina villa Fidelia, presso Spello. Essendo lo zar di religione ortodossa, venne celebrata una seconda cerimonia a Sofia, ove poi si tenne anche l'incoronazione ufficiale della nuova zarina.\nZarina di Bulgaria.\nCon questa unione Giovanna divenne zarina di Bulgaria e per Vittorio Emanuele III questa fu un'ulteriore conquista per Casa Savoia, che si qualificava ancora una volta tra le principali casate d'Europa. Il matrimonio era inoltre strategico anche per il Montenegro, da cui proveniva la madre di Giovanna, che vedeva nell'alleanza tra Italia e Bulgaria una possibilit\u00e0 vantaggiosa per rinascere come piccolo stato indipendente nell'area agitata dei Balcani (il regno del Montenegro aveva cessato di esistere come stato indipendente dopo la Prima Guerra Mondiale con la costituzione del Regno dei Serbi, Croati e Sloveni, poi Jugoslavia)\nOltre che per il carattere aperto e socievole, Giovanna venne subito apprezzata in Bulgaria per le origini slave e per una certa parentela coi sovrani bulgari: sua zia materna, la principessa Anna del Montenegro, era andata in sposa al principe Francesco Giuseppe di Battenberg, fratello di Alessandro di Battenberg, primo principe della Bulgaria unita col nome di Alessandro I.\nCrisi bulgara.\nNel 1940 Boris III riusc\u00ec a strappare alla Romania la regione della Dobrugia; nel 1941, durante un viaggio in Germania, accett\u00f2 di unirsi a Hitler nel secondo conflitto mondiale con l'Italia ed il Giappone, ma lo zar, temendo una sollevazione popolare, rifiut\u00f2 di dichiarare guerra all'Unione Sovietica, inimicandosi il \"F\u00fchrer\".\nLa crescente repressione attuata dai tedeschi contro gli ebrei spinse lo zar e la zarina ad aiutare e proteggere molti di costoro, al fine di salvarli dalla persecuzione nazista, facendoli fuggire all'estero in luoghi sicuri. Questo atto sfrontato fece s\u00ec che Hitler richiedesse urgentemente un incontro con Boris III nel 1943, al termine del quale lo zar fece ritorno in patria per poi morire dopo appena tre giorni, probabilmente a causa di un avvelenamento.\nEsilio.\nDopo la morte dello zar Boris III, venne proclamato re il piccolo Simeone II, sotto un Consiglio di reggenza costituito dallo zio Kyril, dal generale Michov e dal primo ministro Bogdan Filov.\nIl 5 settembre 1944 l'Unione Sovietica dichiar\u00f2 guerra alla Bulgaria; il governo, paralizzato, si proclam\u00f2 neutrale e non oppose resistenza all'avanzata dell'Armata Rossa.\nSi aggregarono partigiani e militari, passati con gli antifascisti, confluendo a Sofia ed arrestando i reggenti, i membri del governo ed i dirigenti fascisti. Venne proclamato un governo del Fronte Patriottico (dominato dai comunisti) e nominato primo ministro Kimon Georgiev.\nLa tomba del re Boris, presso il monastero di Rila, fu violata ed il corpo portato in un luogo segreto e mai pi\u00f9 ritrovato, tranne il cuore, ora sepolto nella chiesa del monastero. Nel 1946 fu indetto un referendum, il cui risultato fu pilotato dai sovietici, e venne di fatto abolita la monarchia: Giovanna coi due figli fu costretta all'esilio. And\u00f2 dapprima in Egitto presso i genitori e poi, dopo un netto rifiuto da parte dell'Italia che non trovava \"opportuno\" ospitare la famiglia reale bulgara, essendo la regina una Savoia, nel 1950 il dittatore Francisco Franco offr\u00ec loro asilo politico in Spagna; infine, sposatisi i figli, Giovanna raggiunse in Portogallo il fratello Umberto II di Savoia a Cascais.\nUltimi anni e morte.\nRitorn\u00f2 per la prima volta in Bulgaria nel 1993, caduto il comunismo, venendo accolta con grande entusiasmo, per il cinquantenario della morte di suo marito Boris. Mor\u00ec a Estoril il 26 febbraio 2000, ma volle essere sepolta in Italia, nel cimitero comunale di Assisi, nella cappella dei frati. Era infatti devotissima a san Francesco e terziaria francescana. Giovanna, durante il regno, fu popolare presso i bulgari. Lo storico francese Ren\u00e9 Ristelhueber defin\u00ec la sua vita: \"Tutto un esempio di semplicit\u00e0 e di dignit\u00e0\".\nDiscendenza.\nDal matrimonio tra Giovanna e Boris III di Bulgaria nacquero due figli:"}
{"id": "219001", "revid": "834", "url": "https://it.wikipedia.org/wiki?curid=219001", "title": "Btu", "text": ""}
{"id": "219003", "revid": "1745361", "url": "https://it.wikipedia.org/wiki?curid=219003", "title": "Maria Francesca di Savoia", "text": "Biografia.\nUltimogenita del re d'Italia Vittorio Emanuele III e della regina Elena del Montenegro, Maria Francesca nacque al Palazzo del Quirinale pochi mesi prima dell'entrata dell'Italia nella prima guerra mondiale. Spos\u00f2 il 23 gennaio 1939, nella Cappella Paolina del Quirinale in Roma, Luigi Carlo di Borbone, figlio di Roberto I di Borbone, duca di Parma, e di Maria Antonia di Braganza, infanta del Portogallo; Luigi era il fratello minore di Zita d'Asburgo, ultima imperatrice d'Austria e regina d'Ungheria.\nMolto spesso Maria accompagnava i reali nelle cerimonie e nelle manifestazioni; la propaganda dell'epoca la ritraeva dedita alla carit\u00e0 e all'amor patrio e vari disegni la raffigurano al seguito del padre sui campi di battaglia, intenta a dare conforto alle giovani leve.\nFu sempre molto amata, tanto che a Roma esiste ancor oggi una scuola a lei intitolata. Nel 1943 fu internata in un campo di concentramento in Germania, con due dei suoi figli e il marito. Nel 1945 gli anglo-americani li liberarono ed essi fecero ritorno in Italia. Dopo il referendum che port\u00f2 alla fine della monarchia si trasferirono a Mandelieu-la-Napoule, in Costa Azzurra. Nel 1967 rimase vedova e da allora scomparve quasi completamente dalla vita pubblica, fatta eccezione per il funerale del fratello Umberto, nel 1983. Nel 1991 fu colpita da un'altra terribile perdita, quella del primogenito Guy.\nPi\u00f9 volte i nipoti cercarono di convincerla a scrivere la sua biografia, ma ella respinse sempre la proposta: non volle mai parlare della terribile sofferenza vissuta durante gli anni trascorsi nel campo di concentramento nazista.\nDiscendenza.\nDal suo matrimonio nacquero quattro figli:"}
{"id": "219005", "revid": "1305772", "url": "https://it.wikipedia.org/wiki?curid=219005", "title": "BTU", "text": ""}
{"id": "219006", "revid": "767487", "url": "https://it.wikipedia.org/wiki?curid=219006", "title": "Rudolph Otto Sigismund Lipschitz", "text": "Dedic\u00f2 i suoi studi alla teoria dei numeri, alle funzioni di Bessel, alla serie di Fourier, al calcolo delle variazioni e alle equazioni differenziali. Si occup\u00f2 anche di idrodinamica e meccanica analitica.\nBiografia.\nCominci\u00f2 i suoi studi universitari giovanissimo, entrando nell'universit\u00e0 di K\u00f6nigsberg. A seguito dell'abitudine di quel tempo di studiare presso universit\u00e0 differenti, si trasfer\u00ec da K\u00f6nigsberg a Berlino, dove il suo insegnante fu Dirichlet. A causa di problemi di salute dovette abbandonare gli studi per un anno; si laure\u00f2 il 9 agosto 1853 con eccellenti risultati.\nNon divenne immediatamente docente universitario, ma dovette lavorare quattro anni come insegnante nei licei di K\u00f6nigsberg ed Elbing. Nel 1857 Lipschitz divenne un \"Privatdozent\" presso l'Universit\u00e0 di Berlino. Nello stesso anno spos\u00f2 Ida Pascha, la figlia di un proprietario terriero amico di suo padre. Nel 1862 divenne professore a Breslavia.\nNel 1868 pubblic\u00f2 un articolo sulla meccanica hamiltoniana e in seguito si occup\u00f2 della teoria del potenziale seguendo i modelli riemanniani. Partecip\u00f2 anche lui, come molti altri matematici e fisici del suo tempo, agli studi atti a determinare il moto dei pianeti e si propose di ottenere la funzione esponenziale in uno spazio con curvatura costante.\nCondizione di Lipschitz.\nSia\nformula_2 si dice lipschitziana su formula_3 se\ntale che"}
{"id": "219008", "revid": "125959346", "url": "https://it.wikipedia.org/wiki?curid=219008", "title": "Omega", "text": "Omega (maiuscolo \u03a9; minuscolo \u03c9) \u00e8 l'ultima lettera dell'alfabeto greco.\nIn contrasto con l'alfa, viene spesso associato all'idea di fine. Nella Bibbia, nel libro dell\u2019\"Apocalisse\" Dio si definisce l'Alfa e l'Omega, il principio e la fine.\n\"Omega\" \u00e8 pronunciato sia \"om\u00e8ga\" sia \"\u00f2mega\". Quest'ultima forma rispecchia l'uso latino. \nIl nome originale in epoca classica era /\u0254:/; in quell'epoca il solo suono, aperto, unito alla quantit\u00e0 ancora attiva, era sufficiente a distinguerla da omicron, che aveva suono chiuso /o/. Successivamente, in epoca bizantina, per distinguere le due vocali, ormai omofone, la si chiam\u00f2 \"o grande\" () in riferimento alla dimensione e non alla quantit\u00e0, gi\u00e0 scomparsa a quell'epoca, differenziandola dalla \"o piccola\" (). "}
{"id": "219011", "revid": "228587", "url": "https://it.wikipedia.org/wiki?curid=219011", "title": "Xabaras", "text": "Xabaras \u00e8 un personaggio dei fumetti creato da Tiziano Sclavi. Fa parte dell'universo narrativo di Dylan Dog, edito da Sergio Bonelli Editore nel 1986.\nPersonaggio.\nXabaras \u00e8 il principale antagonista del fumetto bonelliano, anche se con gli anni \u00e8 andato apparendo sempre meno. Nonostante tutto Xabaras non ha sempre avuto questo nome. Il suo vero nome \u00e8 Dylan e mentre solcava gli oceani su un galeone inglese nel 1686 con la moglie Morgana e il figlio Dylan junior (il futuro indagatore dell'incubo) riesce a catturare uno sconosciuto mollusco marino il cui corpo dovrebbe contenere l'ultimo ingrediente per le sue ricerche; il siero dell'immortalit\u00e0. Dylan senior arriva cos\u00ec ad ultimare il siero nonch\u00e9 suo antidoto. Morgana pretende di essere la prima a sperimentare il siero per far s\u00ec che, in caso qualcosa vada storto, suo marito possa riportare a casa il loro figlioletto. Dylan le inietta il siero e l'antidoto, che fanno effetto. Felice, l'uomo inietta il siero anche su s\u00e9 stesso, ma non fa in tempo ad assumere anche l'antidoto che scoppia un ammutinamento da parte dell'equipaggio. Il comandante della nave spara e uccide Dylan senior, che per\u00f2 resuscita come zombie che inizia a mordere ed uccidere gli ammutinati. Morgana per fermarlo gli inietta l'antidoto, che per\u00f2 non funziona del tutto, infatti doveva essere assunto da vivi per fare effetto, ma nonostante ci\u00f2 l'uomo recupera parte della coscienza di s\u00e9. A rimettere ordine, sorprendentemente, ci pensa proprio il mollusco marino: egli si scopre essere un demone acquatico (in futuro assumer\u00e0 il nome di Gatto magico Cagliostro) che decide di punire lo scienziato per la sua ambizione di immortalit\u00e0. Dylan senior viene sdoppiato: la sua parte buona viene condannata a vivere per 666 anni in esilio su un asteroide con la sola compagnia di una specie di folletto chiamato Fric, mentre la sua parte malvagia diventa un'incarnazione del demone Abraxas e rimane sulla Terra. Essa, che assumer\u00e0 il nome di Xabaras (anagramma di Abraxas), torna a Londra. Qui decide di liberarsi di Morgana e del piccolo Dylan per poter dedicarsi indisturbato alla continuazione delle sue ricerche sull'immortalit\u00e0.\nXabaras compare sin dal numero 1 (\"L'alba dei morti viventi\"), impegnando Dylan in una feroce lotta e fuga da uno stuolo di zombie da lui creati per mezzo di un siero (idea presa dal film Re-Animator (1985) di Stuart Gordon, a sua volta versione di una storia di H.P. Lovecraft, con tanto di siero verde) con la pretesa di donare la vita eterna. Un difetto del siero (anche questo come nel Re-Animator di Gordon) per Xabaras intollerabile, \u00e8 che i ritornanti perdono ogni forma di intelligenza, trasformandosi in pure belve assetate di sangue (citando anche Dawn of the Dead (1978) di George Romero, che infatti \u00e8 conosciuto in italiano anche come \"L'alba dei morti viventi\", traduzione semi-letterale del titolo originale).\nIl desiderio di mantenere intatte le funzioni mentali dei ritornanti sembra avere successo negli albi 241 (\"Xabaras\") e 242 (\"In nome del padre\"), che contengono una storia in due episodi (eccezionalmente a colori) scritta per festeggiare il ventesimo anno della collana \"Dylan Dog\" (ottobre 1986-ottobre 2006). In quest'occasione Xabaras intende iniettare il siero a Dylan per poi costringere l'indagatore a iniettarglielo per salvargli la vita, dopo essersi sparato in pieno petto. Dylan, nel suo rapporto ambiguo e conflittuale con la parte malvagia del padre, non pu\u00f2 fare a meno di salvarlo e Xabaras risorge convinto di essere ormai immortale, salvo accorgersi che non prova pi\u00f9 niente: n\u00e9 fame, n\u00e9 sete, n\u00e9 dolore, n\u00e9 piacere. Afflitto dalla presa di coscienza che una tale vita/non vita sia insopportabile e inutile, tenta il suicidio per mano, anzi per bocca, degli zombie stupidi da lui stesso creati. Viene salvato in tempo da Dylan, che intende sottoporsi al \"trattamento\" di Xabaras. Quest'ultimo capisce di aver sbagliato tutto e, dopo aver salutato suo figlio per l'ultima volta, si uccide sparandosi alla testa.\nIl personaggio pare morire definitivamente, anche se una fine alternativa per Xabaras \u00e8 narrata nel n. 100 della collana di Dylan Dog. L\u00ec, Xabaras si ricongiunge con la sua parte buona e con la moglie, la madre di Dylan, Morgana passa di nuovo oltre un varco dimensionale lasciando Dylan a quella che dovrebbe essere la sua nuova vita senza n\u00e9 dubbi n\u00e9 incubi.\nXabaras appare anche nell'albo n. 57 \"Ritorno al crepuscolo\" con cui ingaggia un combattimento in una specie di incubo della zona del crepuscolo.\nXabaras viene citato anche nel semestrale \"Dylan Dog Color Fest\" nelle storie inedite \"I giorni oscuri\" e \"Addio, Groucho\" e anche nell'albo n. 18 (il remake a colori di tre storie di Dylan Dog tra cui la prima \"L'alba dei morti viventi\")."}
{"id": "219022", "revid": "1982", "url": "https://it.wikipedia.org/wiki?curid=219022", "title": "Cassagne (Alta Garonna)", "text": ""}
{"id": "219023", "revid": "1982", "url": "https://it.wikipedia.org/wiki?curid=219023", "title": "Cassagne (Dordogna)", "text": ""}
{"id": "219025", "revid": "1934238", "url": "https://it.wikipedia.org/wiki?curid=219025", "title": "Istituto italiano per gli studi storici", "text": "L'Istituto italiano per gli studi storici fu fondato nel 1946 da Benedetto Croce. La sua sede \u00e8 a Napoli, nel palazzo Filomarino, a fianco della Fondazione Biblioteca Benedetto Croce.\nFini statutari.\nCome si legge nello statuto, nacque col proposito di avviare i giovani \u00aball'approfondimento della storia nei suoi rapporti sostanziali con le scienze filosofiche della logica, dell'etica, del diritto, dell'economia e della politica, dell'arte e della religione, le quali sole definiscono e dimostrano quegli umani ideali e fini e valori, dei quali lo storico \u00e8 chiamato a intendere e narrare la storia\u00bb.\nL'Istituto mette a concorso borse di studio per laureati italiani e stranieri; organizza corsi, seminari e conferenze; cura la pubblicazione di sei collane editoriali. Hanno frequentato l'Istituto circa 1.300 borsisti, la maggior parte dei quali studiosi insigni e maestri, a loro volta, di intere generazioni nelle universit\u00e0 italiane e straniere. La biblioteca consta di oltre 120.000 volumi e 400 periodici correnti, di argomento storico, filosofico e letterario. L'Istituto possiede inoltre gli archivi di Carlo Cantoni, Fausto Nicolini e Adolfo Omodeo.\nPresidenti, direttori, finanziatori.\nPresidenza e direzione.\nL'istituto fu presieduto in successione da Benedetto Croce (1946-1952), Raffaele Mattioli (1952-1973), Maurizio Mattioli (1973-1986), Giovanni Pugliese Carratelli (1986-1990); Giovanni Spadolini (1991-1994); Sergio Siglienti (1994-2002). Dal 2002 il presidente \u00e8 Natalino Irti.\nPrimo direttore dell'Istituto fu Federico Chabod (1947-1960), a cui successe Giovanni Pugliese Carratelli (1960-1986), poi presidente onorario fino alla sua scomparsa. Dal 1986 l'Istituto \u00e8 diretto da Gennaro Sasso.\nConsiglio direttivo.\nDel consiglio direttivo fecero parte, tra gli altri, Riccardo Bacchelli, Paolo Baffi, Enrico Beneduce, Alessandro Casati, Tammaro De Marinis, Luigi Einaudi, Donato Menichella, Luigi Russo, Ernesto Pontieri, Alda Croce.\nAttuali membri sono: Natalino Irti (presidente), Paolo Baratta, Vittorio Conti, Giulio De Caprariis, Roberto Giordano, Maurizio Mattioli, Federico Pepe.\nFinanziatori.\nAttuali enti finanziatori sono: Banca d'Italia, Capitalia, Sanpaolo IMI-Banco di Napoli, Compagnia di San Paolo, Istituto Banco di Napoli, Mediobanca, Ministero della cultura, Regione Campania, Ministero dell'universit\u00e0 e della ricerca."}
{"id": "219029", "revid": "2225", "url": "https://it.wikipedia.org/wiki?curid=219029", "title": "San Crist\u00f3bal de La Habana", "text": ""}
{"id": "219030", "revid": "2225", "url": "https://it.wikipedia.org/wiki?curid=219030", "title": "L'Havana", "text": ""}
{"id": "219031", "revid": "2225", "url": "https://it.wikipedia.org/wiki?curid=219031", "title": "La Habana", "text": ""}
{"id": "219032", "revid": "2225", "url": "https://it.wikipedia.org/wiki?curid=219032", "title": "Avana", "text": ""}
{"id": "219033", "revid": "765341", "url": "https://it.wikipedia.org/wiki?curid=219033", "title": "Havana", "text": ""}
{"id": "219034", "revid": "2225", "url": "https://it.wikipedia.org/wiki?curid=219034", "title": "Habana", "text": ""}
{"id": "219035", "revid": "287204", "url": "https://it.wikipedia.org/wiki?curid=219035", "title": "San Cristobal de La Habana", "text": ""}
{"id": "219036", "revid": "6923", "url": "https://it.wikipedia.org/wiki?curid=219036", "title": "Iuput", "text": "Biografia.\nFiglio di Sheshonq I, venne messo dal padre sul seggio \"pontificale\" di Tebe in sostituzione dell'ultimo discendente di Herihor, il fondatore della \"Dinastia dei Primi Profeti di Amon\" che poco pi\u00f9 di un secolo prima aveva reso ereditaria la carica di \"Primo Profeta\", dando vita ad uno stato di fatto per cui la regione tebana era praticamente indipendente dal sovrano residente nel Basso Egitto.\nOltre al titolo sacerdotale, nelle iscrizioni gli \u00e8 anche attribuito il titolo di \"Capo dell'esercito\" e di \"Governatore dell'Alto Egitto\". Fece erigere un proprio cenotafio (falsa tomba) ad Abydos.\nR8-U36-D1*p:n-i-mn:n-N5:Z1 E9:p*Z7-U33-i\nhm ntr tpi n imn r\u02c1 ipwt - \"Primo Profeta di Amon-Ra, Iuput\""}
{"id": "219037", "revid": "466539", "url": "https://it.wikipedia.org/wiki?curid=219037", "title": "Uva passa", "text": "L'uva passa (chiamata anche uvetta o, impropriamente, uva sultanina) \u00e8 una variet\u00e0 di uva sottoposta a un procedimento di essiccazione.\nCaratteristiche.\nL'uva sultanina ha origine greca, turca o iraniana. \u00c8 un'uva bianca caratterizzata dal possedere acini piccoli, senza semi ed alto contenuto di glucidi. Gli acini si presentano di colore verde chiaro sebbene, giunti ad un elevato grado di maturazione, possano assumere una colorazione ambrata ed un elevato grado di contenuti zuccherini.\nQuesta uva \u00e8 molto dolce per l'elevata concentrazione di zuccheri. Se viene conservata per lunghi periodi gli zuccheri si cristallizzano all'interno degli acini. Ci\u00f2 rende i frutti sabbiosi, ma non incide sull'utilizzabilit\u00e0 del prodotto: per decristallizzarla \u00e8 sufficiente immergerla per qualche minuto in un liquido (alcol, succo di frutta o acqua bollente) al fine di sciogliere lo zucchero. Nel caso si desideri farle acquisire morbidezza, ossia ottenere una parziale reidratazione degli acini, per l'uso in cucina e pasticceria, va immersa solo in acqua, in quanto l'uso di liquori a forte gradazione alcolica impedisce la reidratazione.\nVariet\u00e0.\nLa variet\u00e0 a chicchi pi\u00f9 piccoli e neri, ricavata dal cultivar \"Corinto Nero\" (\"Vitis apyrena\" L.) \u00e8 detta \"uva o uvetta di Corinto\"; negli Stati Uniti d'America \u00e8 nota come \"Zante currants\" (uvetta di Zante), oppure come \"Thompson Seedless\", dal nome di William Thompson, il primo viticoltore a coltivarla in California.\nProduzione.\nVerosimilmente prende il nome dalla citt\u00e0 Sultania, o Soldania, oggi Sudak), nella penisola della Crimea, antico porto commerciale veneziano e genovese sulla via della seta. Il termine \"uva sultanina\" sembra comparire in italiano per la prima volta intorno al 1860 in testi commerciali, e si riferisce ad una qualit\u00e0 delle uve passe importate da Smirne. Attualmente la Turchia e l'Australia sono i maggiori produttori di questa uva.\nEsistono diverse variet\u00e0 di questa uva, tra cui:"}
{"id": "219044", "revid": "228587", "url": "https://it.wikipedia.org/wiki?curid=219044", "title": "Sonic", "text": ""}
{"id": "219049", "revid": "6923", "url": "https://it.wikipedia.org/wiki?curid=219049", "title": "Le fontane di Roma", "text": "Le fontane di Roma \u00e8 un poema sinfonico di Ottorino Respighi, composto nel 1916.\nFa parte della \"Trilogia romana\" assieme a \"Feste romane\" e \"I pini di Roma\".\n\"Le figurazioni mitologiche della monumentale fontana del Salvi hanno ispirato al Respighi l'idea di un sonoro e pomposo trionfo di Nettuno circondato da altre divinit\u00e0 marine\"\" - cos\u00ec scriveva Gino Roncaglia nel suo libro \"Invito alla musica.\"\nCaratteristiche.\nCiascuno dei quattro movimenti \u00e8 dedicato a una fontana di Roma durante un differente momento del giorno. Inizialmente rifiutata dai critici alla prima esecuzione, questo lavoro successivamente \u00e8 diventato uno degli esempi pi\u00f9 eminenti di poema sinfonico. La prima esecuzione infatti, avvenuta a Roma presso il Teatro Augusteo, l'11 marzo 1917, diretta da Antonio Guarnieri, non fu accolta da grande successo. La consacrazione avvenne invece a Milano l'anno seguente, quando venne eseguita sotto la direzione di Arturo Toscanini.\nStrumentazione.\nFiati: ottavino, 2 flauti, 2 oboi, corno inglese, 2 clarinetti, Clarinetto basso, 2 fagottti\nOttoni: 4 corni, 3 trombe, 3 tromboni, tuba\nPercussioni: timpani, piatti, triangolo, campana, glockenspiel\nTastiere: 2 arpe, organo, pianoforte, celesta\nArchi: violini, viole, violoncelli, contrabbassi"}
{"id": "219052", "revid": "125697036", "url": "https://it.wikipedia.org/wiki?curid=219052", "title": "Basilica di Santa Maria Maggiore", "text": "La papale arcibasilica maggiore arcipretale liberiana di Santa Maria Maggiore, conosciuta semplicemente con il nome di basilica di Santa Maria Maggiore o basilica Liberiana (perch\u00e9 sul suo sito si pensava ci fosse un edificio di culto fatto erigere da papa Liberio, cosa tuttavia smentita da indagini effettuate sotto la pavimentazione), \u00e8 una delle quattro basiliche papali di Roma, situata in Piazza dell'Esquilino sulla sommit\u00e0 dell'omonimo colle, sul culmine del Cispio, tra il Rione Monti e l'Esquilino. \u00c8 la sola basilica di Roma ad aver conservato la primitiva struttura paleocristiana, sia pure arricchita da successive aggiunte.\nL'arciprete della basilica \u00e8 il cardinale Stanis\u0142aw Ry\u0142ko, mentre il protocanonico onorario \u00e8 di diritto il re di Spagna.\nStatus giuridico.\nL'edificio della Basilica, comprese le scalinate esterne, costituisce area extraterritoriale a favore della Santa Sede. La basilica gode, insieme ad altri immobili e in base ad accordi tra Stato italiano e Santa Sede, del privilegio di extraterritorialit\u00e0 e dell'esenzione da espropriazioni e da tributi, come stabilito dai Patti Lateranensi e formalizzato nell'Accordo di Villa Madama.\nCapitolo Liberiano.\nIl Capitolo liberiano \u00e8 presieduto dal cardinale arciprete e costituito dai canonici, tutti di nomina pontificia. Questo speciale collegio sacerdotale \u00e8 integrato dai coadiutori, anch'essi di nomina pontificia e rappresentano assieme il clero preposto alla cura liturgica e amministrativa dell'intera basilica papale.\nLa cura pastorale \u00e8 affidata all'omonima e attigua parrocchia in San Vito, il cui clero afferisce alla basilica ed \u00e8 responsabile al contempo della sacrestia per quanto riguarda la celebrazione dei sacramenti.\nIl servizio liturgico \u00e8 assolto dall'Almo Collegio Capranica, il cui rettore \u00e8 canonico onorario \"durante munere\".\nCappella musicale liberiana.\n\u00c8 diretta discendente della Schola Cantorum, venendo formalmente costituita nel 1545, alle dipendenze del cardinale arciprete e del capitolo.\nHa lo scopo di animazione liturgica della messa capitolare domenicale, nonch\u00e9 in occasione delle solennit\u00e0, interpretando in canto gregoriano e polifonico i testi musicali previsi per la liturgia.\nFraternitas Mater Dei et Ecclesiae.\n\u00c8 un organismo costituito nel 1974 dal cardinale arciprete e dipendente dal capitolo, quale organismo a base associativa, volendo rappresentare un'aggregazione finalizzata al supporto morale e materiale della basilica, quale primo centro mariano al mondo e intorno cui convergere i fedeli, secondo il proprio stato di vita.\nStoria e descrizione.\nFondazione.\nEdificata, secondo la tradizione, durante il pontificato di Liberio (352-366), fu ricostruita o ristrutturata da papa Sisto III (432-40), che la dedic\u00f2 al culto della Madonna, la cui divina maternit\u00e0 era appena stata riconosciuta dal concilio di Efeso (431).\nSecondo la tradizione, la Madonna apparve in sogno a papa Liberio e al patrizio Giovanni, suggerendo di erigere una basilica in un luogo che sarebbe stato indicato miracolosamente. Cos\u00ec quando la mattina del 5 agosto un'insolita nevicata imbianc\u00f2 l'Esquilino, Liberio avrebbe tracciato nella neve il perimetro della nuova basilica, costruita poi grazie al finanziamento di Giovanni. Di questo antico edificio rimane il ricordo solo in un passo del \"Liber Pontificalis\" che afferma che Liberio \u00ab\"fecit basilicam nomini suo iuxta Macellum Liviae\"\u00bb.\nAd ogni modo il 5 agosto di ogni anno, in ricordo di Nostra Signora della Neve, avviene la rievocazione del cosiddetto \"miracolo della nevicata\": durante la celebrazione della messa al mattino e del Vespro alla sera, viene a scendere dal centro del soffitto a cassettoni in corrispondenza della cripta della mangiatoia, una cascata di petali bianchi.\nLa chiesa precedente era dedicata alla fede nel Credo proclamato dal primo concilio di Nicea.\nLa basilica costruita da Sisto III a partire dall'anno 432 si presentava a tre navate, divise da 21 colonne di spoglio per lato, sormontate da capitelli ionici, sopra le quali correva un architrave continuo. La navata centrale era illuminata da 21 finestre per lato (la met\u00e0 delle quali furono successivamente tamponate) ed era sormontata da una copertura lignea con capriate a vista.\nI mosaici.\n\u00ab\"L\u2019arte tent\u00f2 forme nuove nell\u2019arco trionfale della basilica di Santa Maria Maggiore eretto da Sisto III, dove pare echeggi la preghiera di Cirillo al concilio di Efeso contro l\u2019eresia di Nestorio: \u00ab Salve, o Maria, madre di Dio, tesoro venerabile di tutto il mondo, lucerna che mai si spegne, fulgida corona della verginit\u00e0, tempio indistruttibile, madre e vergine ad un tempo...Salve, o tu che nel tuo grembo hai portato l\u2019infinito...\u00bb\"\nLa navata venne decorata sempre in et\u00e0 sistina da mosaici, entro pannelli collocati sotto le finestre, in origine racchiusi da edicolette, con un ciclo di storie del Vecchio Testamento: storie di Abramo, Giacobbe, Isacco sul lato sinistro, Mos\u00e8 e Giosu\u00e8 su quello destro. Degli originari quarantadue riquadri, molti dei quali presentavano due scene sovrapposte, ne restano 27 (12 sulla parete sinistra e 15 sulla destra) dopo le distruzioni dovute alle aperture laterali settecentesche.\nSi tratta certamente del primo ciclo figurativo apparso in una chiesa romana. Le storie veterotestamentarie mostrano indubbie tangenze stilistiche con il cosiddetto \"Virgilio Vaticano\", manoscritto dell'Eneide conservato nella Biblioteca apostolica vaticana, e con la Bibbia detta \"Itala\" di Quedlinburg, ma sono stati notati anche legami con l'iconografia imperiale, secondo un processo di appropriazione dell'immagine e degli attributi visivi imperiali tipico dell'arte paleocristiana. Questi rapporti, nonch\u00e9 la disposizione non sempre cronologica delle scene e del tutto funzionale a ogni singolo episodio e a rispondenze ritmiche all'interno della serie, sottendono l'utilizzo di un piano figurativo appositamente studiato, forse addirittura dal giovanissimo Leone non ancora papa.\nQueste storie presentano caratteri stilistici legati alla pittura tardoantica (una tradizione seicentesca che inizia con Ciampini voleva addirittura che fossero state realizzate nel IV secolo): ombreggiature, sfumature con passaggi di colore graduali, realistica raffigurazione dello spazio e dei volumi, macchie di colore, fondo cangiante in relazione al contrasto con le figure.\nPi\u00f9 ieratiche e ritmicamente dilatate sono le scene dei mosaici dell'arco trionfale, rappresentanti alcuni momenti dell\"Infanzia di Cristo\", alcune delle quali tratte da vangeli apocrifi (\"Annunciazione\", \"Presentazione al Tempio\", \"Adorazione dei Magi\", \"Incontro con il governatore Afrodisio\", \"Strage degli innocenti\", \"Re Magi presso Erode)\". In particolare, l'incontro con il governatore egiziano Afrodisio davanti alla citt\u00e0 di Sotine, oltre ad essere un \"pendant\" visivo all'adorazione dei Magi sul lato opposto, \u00e8 un episodio attestato solo in Santa Maria Maggiore, e tratto dai Vangeli apocrifi: Ges\u00f9, durante la fuga in Egitto, entra con i genitori nella citt\u00e0 di Sotine, gli idoli pagani immediatamente cadono a terra e Afrodisio saluta il Bambino come Redentore. Alla sommit\u00e0 dell'arco, il Trono dell'Etimasia con una Croce, affiancato dai santi Pietro e Paolo, e sormontato dal Tetramorfo. Sotto compare un pannello, con l'iscrizione \"Xystus episcopus plebi Dei\" (\"Sisto vescovo al popolo di Dio\"), in lettere d'oro su fondo azzurro, che \u00e8 la dedica del papa fondatore della basilica. Ai lati, le due citt\u00e0 sante, Gerusalemme e Betlemme, all'interno delle quali si prolungano illusionisticamente i colonnati della basilica, a indicare in essa quasi un preludio alla Gerusalemme celeste.\nIl disegno programmatico di questa decorazione sistina intendeva perci\u00f2 riaffermare la divinit\u00e0 del Cristo incarnato nella Vergine, come ribadito nel recente Concilio di Efeso (431), e allo stesso tempo il primato della Chiesa romana nell'ecumene cristiano. La disposizione stessa delle scene veterotestamentarie, la scelta degli episodi dell'arco trionfale, la priorit\u00e0 delle rispondenze visive rispetto a quelle cronologiche, tutto converge nell'individuazione di una sorta di \"teologia visiva\", di manifesto simbolico figurativo, che rappresentava una novit\u00e0 nel quadro della Roma di quegli anni cruciali del V secolo.\nGli interventi dal XII al XIV secolo.\nNuova abside e mosaici.\nRisalivano alla met\u00e0 del XII secolo, al tempo di papa Eugenio III, il pavimento cosmatesco, rifatto nei restauri del Fuga, e un portico addossato alla facciata (rimaneggiato sotto Papa Gregorio XIII e poi distrutto nel Settecento per far posto alla nuova fronte barocca del Fuga).\nLa basilica fu oggetto di importanti interventi in vista del primo giubileo dell'anno 1300; in particolare durante il pontificato di Niccol\u00f2 IV venne aggiunto il transetto e fu creata una nuova abside che venne decorata con ricchi mosaici realizzati da Jacopo Torriti (\"Incoronazione di Maria\" e \"Storie di Maria\"), datati 1295. Si tratta della prima \"Incoronazione della Vergine\" absidale. Seduta sullo stesso fastoso Trono e accanto al Redentore, Maria \u00e8 abbigliata con abiti regali, tipici del modulo bizantino dell'epoca e anche specifici del culto mariano a Roma. Questo mosaico, sintesi fra modi orientaleggianti e spirito artistico romano, conclude una millenaria stagione di arte cristiano-bizantino-romana.\nAlla stessa epoca risalgono i mosaici della facciata, opera di Filippo Rusuti, la cui commissione \u00e8 da riferire al cardinale Pietro Colonna, e la realizzazione della cappella del Presepe di Arnolfo di Cambio (distrutta per far posto alla Cappella Sistina). Le figure superstiti del presepe sono oggi esposte nel museo della basilica (vedi avanti).\nCampanile.\nIl campanile romanico \u00e8 alto 75 metri, il pi\u00f9 alto di Roma. Costruito tra il 1375-1376, \u00e8 stato, nei secoli, rialzato e completato sotto il cardinale Guglielmo d'Estouteville, arciprete della basilica fra il 1445 e il 1483, a cui si deve anche, per fini statici, la grossa volta a crociera di divisione tra la parte inferiore e il primo piano.\nNei primi anni dell'Ottocento fu munito di un orologio. Vi troviamo ordini di doppie monofore e, nei piani successivi, bifore.\nIl campanile accoglie un concerto di 5 antiche campane fuse da vari fonditori e epoche diverse, la 1\u00barifusa da Lucenti nel??,la 2\u00ba da Guidotto Pisano nel 1289 e le altre 3 dei secoli XVI-XIX\nLe note di esse sono:\nIl campanile conservava anche la campana donata da Alfano, camerlengo di Callisto II (1119-1124), che, rimossa sotto Leone XIII, si conserva oggi nei Musei Vaticani.\nUna la campana maggiore \u00e8 detta \"La Sperduta\" e suona appena dopo le 21 ricordando una leggenda che risale al XVI secolo. Si racconta infatti che una pastorella, secondo alcune versioni cieca, si era persa nei prati che a quei tempi circondavano l'Esquilino, pascolando il suo gregge. Calata ormai la sera furono fatte suonare le campane della Basilica di Santa Maria Maggiore perch\u00e9 i rintocchi la guidassero a casa. Sembra poi che effettivamente lei non torn\u00f2 mai pi\u00f9 ma le campane continuano a chiamarla. Da qui il rito serale detto appunto della \"Sperduta\". Secondo un'altra tradizione a perdersi, invece di una pastorella, fu una pellegrina (o un distinto viaggiatore, secondo altre fonti) che, venendo a Roma a piedi, aveva perso la strada e aveva quindi pregato la Vergine chiedendo il suo aiuto. Subito ud\u00ec i rintocchi della campana, seguendo i quali raggiunse la Basilica e quindi la salvezza. In ricordo del fatto la pellegrina lasci\u00f2 una rendita affinch\u00e9 alle 2 di notte (trasformate alle 9 di sera nei tempi recenti) venisse perpetuamente suonata la campana.\nGli interventi del XV secolo: il soffitto d'oro della navata.\nNel Quattrocento il cardinale Guglielmo d'Estouteville (1403-83) fece coprire con volte le navate laterali, mentre la navata centrale fu decorata da un ricco soffitto a cassettoni realizzato su progetto attribuito all'architetto Giuliano da Sangallo, su commissione del cardinale Rodrigo Borgia, salito al soglio pontificio col nome di Alessandro VI.\nIl soffitto cassettonato, riccamente intagliato, presenta al centro lo stemma araldico del pontefice, riconoscibile per la presenza del toro. Ogni elemento scolpito ha dorature a foglia d'oro che, secondo la tradizione, furono realizzate con il primo oro giunto dalle Americhe (Per\u00f9) e donato dal sovrano spagnolo alla Chiesa.\nGli interventi del XVI secolo: la cappella Sistina.\nSisto V, grande protagonista della trasformazione urbanistica di Roma alla fine del XVI secolo, scelse la basilica come sede di fastosa sepoltura per s\u00e9 medesimo, per la propria famiglia e per il suo grande protettore papa Pio V. A questo scopo incaric\u00f2 il suo architetto Domenico Fontana, nel 1585, di erigere una nuova cappella monumentale, dedicata al Santissimo Sacramento, memorabile \u2013 oltre che per gli arredi e i materiali impiegati \u2013 perch\u00e9 integrava in s\u00e9 l'antico oratorio del Presepe, con le sculture di Arnolfo, le connesse reliquie della mangiatoia e i rilievi realizzati dallo scultore Niccol\u00f2 Fiammingo.\nL'intero piccolo ambiente venne cos\u00ec spostato dalla sua posizione originaria (come annesso della navata destra) al centro della nuova cappella sotto l'altare, in una nuova cripta dotata di deambulatorio, come una vera e propria confessione. Per l'ornamentazione della cappella furono fra l'altro utilizzati marmi policromi e colonne provenienti dal Settizonio, mentre la decorazione cosmatesca dell'antica cappella venne trasferita a rivestire l'altare della nuova confessione sotto l'altare papale, il quale \u00e8 sormontato da un prezioso ciborio, in cui sono scolpiti quattro angeli in bronzo dorato (di Sebastiano Torrigiani) che sostengono il modello della cappella medesima.\nSisto V fece anche eseguire un ciclo di affreschi sulle murature che tamponarono alcune delle finestre paleocristiane.\nAlla fine del secolo risale la \"Cappella Sforza\" eseguita su disegno di Michelangelo Buonarroti.\nGli interventi del XVII secolo: la cappella Paolina.\nNel giugno 1605 papa Paolo V Borghese decise di edificare in basilica la cappella di famiglia, a croce greca e delle dimensioni di una piccola chiesa. La parte architettonica venne affidata a Flaminio Ponzio, vincolato nella pianta dalla speculare cappella di Papa Sisto V. Completata la struttura nel 1611, la parte decorativa, con marmi colorati, ori e pietre preziose, venne terminata alla fine del 1616. Alle Pareti laterali sono poste le due tombe dei papi Clemente VIII e Paolo V, racchiuse in un'architettura ad arco trionfale con al centro la loro statua e bassorilievi pittorici.\nLa parte scultorea venne realizzata tra il 1608 e il 1615 da un eterogeneo gruppo di artisti: Silla Longhi, che ebbe la parte maggiore del lavoro realizzando le due statue papali, Ambrogio Buonvicino, Giovanni Antonio Paracca detto il Valsoldo, Cristoforo Stati, Nicolas Cordier, Ippolito Buzio, Camillo Mariani, Pietro Bernini, Stefano Maderno e Francesco Mochi.\nLa direzione del lavoro pittorico venne affidata al Cavalier d'Arpino che realizz\u00f2 i pennacchi della cupola e la lunetta sopra l'altare. Ludovico Cigoli realizz\u00f2 la cupola mentre Guido Reni fu l'autore principale delle singole figure di santi alle quali posero mano anche il Passignano, Giovanni Baglione e Baldassare Croce; successivamente il Lanfranco, secondo il Bellori, intervenne trasformando un angelo nella Vergine.\nSull'altare della cappella \u00e8 l'icona della \"Salus populi romani\", immagine dipinta della Vergine del tipo romano orientalizzante (secoli XII-XIII).\nL'esterno dell'abside, rivolto verso piazza dell'Esquilino, \u00e8 opera di Carlo Rainaldi, che present\u00f2 a papa Clemente IX un progetto meno dispendioso di quello del contemporaneo Gian Lorenzo Bernini. Questo avrebbe fra l'altro comportato la distruzione dei mosaici dell'abside, che nel nuovo assetto sarebbe arrivata quasi all'altezza dell'obelisco retrostante.\nGli interventi dal XVIII secolo ai nostri giorni.\nGli ultimi interventi di grande rilievo sull'esterno della basilica furono realizzati durante il pontificato di Benedetto XIV, che commission\u00f2 a Ferdinando Fuga il rifacimento della facciata principale, caratterizzata da un portico e da una loggia per le benedizioni, che fu eseguito tra il 1741 e il 1743. Al Fuga si deve anche il baldacchino della confessione, eretto su colonne di porfido.\nLa Confessione sotto l'altar maggiore fu voluta da Papa Pio IX e realizzata da Virginio Vespignani. Qui, in un reliquiario di cristallo realizzato da Luigi Valadier sono state riposte le reliquie della culla della nativit\u00e0.\nLa Sagrestia dei Canonici e l'Aula Capitolare furono restaurate sotto la direzione dell'architetto del Capitolo Giovanni Battista Benedetti tra il 1863 e il 1864.\nVennero fatte modellare le porte centrali della Basilica da Ludovico Pogliaghi e fatte fondere dalla Fonderia Artistica Ferdinando Marinelli di Firenze\nRisale poi al 2001 la benedizione da parte di Papa Giovanni Paolo II della \"Porta Santa\", opera dello scultore contemporaneo Luigi Enzo Mattei.\nIn Santa Maria Maggiore \u00e8 sepolto Gian Lorenzo Bernini, nella tomba di famiglia.\nMuseo della basilica.\nNel museo della basilica di Santa Maria Maggiore \u00e8 attualmente conservata l'opera scultorea che per tanto tempo \u00e8 stata considerata il presepio pi\u00f9 antico fatto con statue. Si tratta di un'Adorazione dei Magi in pietra, comprensiva delle parziali figure del bue e dell'asino.\nTuttavia un'attenta osservazione dei gruppi scultorei denota che in realt\u00e0 non si tratta di vere statue a tutto tondo, bens\u00ec di altorilievi scolpiti da blocchi di pietra, il cui dorso \u00e8 visibilmente rimasto piatto, eccettuata la figura del Mago inginocchiato, che risulta essere stata completata successivamente a tutto tondo (cio\u00e8 scolpendo anche il dorso) da un autore successivo ad Arnolfo di Cambio, cos\u00ec come \u00e8 accaduto alla figura della Vergine col Bambino, che non \u00e8 l'originale scolpita da Arnolfo. Le pi\u00f9 recenti indagini, infatti, hanno evidenziato che essa sarebbe stata modificata in epoca rinascimentale, scolpendo e modificando la figura originale della Vergine di Arnolfo.\nFu il papa Niccol\u00f2 IV che nel 1288 commission\u00f2 ad Arnolfo di Cambio una raffigurazione della \"Nativit\u00e0\", che egli termin\u00f2 di scolpire in pietra nel 1291. La tradizione di questa rappresentazione sacra ha origini sin dal 432 quando papa Sisto III (432-440) cre\u00f2 nella primitiva basilica una \"grotta della Nativit\u00e0\" simile a Betlemme. La basilica prese la denominazione di Santa Maria \"ad praesepem\" (dal latino: \"praesepium\" = mangiatoia). I numerosi pellegrini che tornavano a Roma dalla Terra santa, portarono in dono preziosi frammenti del legno della Sacra Culla (\"cunabulum\") oggi custoditi nella teca dorata della Confessione.\nScavi archeologici.\nTra il 1966 e il 1971, per risolvere problemi di umidit\u00e0, venne effettuata una campagna di scavi sotto il pavimento della basilica, condotta esclusivamente lungo le navate laterali. Rimosso l'interro che li colmava, vennero rinvenuti numerosi ambienti di II e III secolo, attualmente musealizzati ed accessibili dal museo della basilica.\nIl complesso, sulla cui destinazione originaria sono state fatte varie ipotesi, ma nulla che avesse attinenza con la basilica liberiana, si presume privato e quindi non da identificare con il \"Macellum Liviae\", nelle cui prossimit\u00e0 le fonti attestano la primitiva basilica liberiana. Esso si compone di molti ambienti articolati attorno ad un vasto cortile, a vari livelli e di non facile interpretazione, anche perch\u00e9 ascrivibili a diversi periodi e variamente obliterati da successive murature realizzate in tempi diversi. Lungo il percorso si incontrano: tracce di un piccolo stabilimento termale, con mosaici e intercapedini per il riscaldamento; l'esposizione delle tegole antiche; tracce ben conservate di affreschi geometrici decorativi; tracce di affreschi relativi ad un calendario agricolo (che costituiscono forse il reperto pi\u00f9 noto del sito); un piccolo ambiente semicircolare con nicchie, resti di affreschi e di un pavimento in \"opus sectile\" su \"suspensura\", presumibilmente pertinente all'impianto termale.\nOrgani a canne.\nNella basilica si trovano cinque organi a canne:\nDal 2014 l\u2019organista titolare \u00e8 il Maestro Paolo Tagliaferri."}
{"id": "219056", "revid": "1165513", "url": "https://it.wikipedia.org/wiki?curid=219056", "title": "Gommagutta", "text": "La gommagutta o gomma gutta \u00e8 una gommoresina contenente il 60-80% di resina e il 15-25% di gomma, insieme a piccole quantit\u00e0 di olio essenziale estratta da alcune piante tropicali del genere \"Garcinia\", in particolare la \"Garcinia hanburyi\".\nEtimologia.\nIl nome \u00e8 composto dal latino \"gomma\" e dal termine \"gutta\" : sull'origine di questo v'\u00e8 discordanza tra le fonti, il Vocabolario etimologico della lingua italiana indica il malese \"gatah\" (\"ghutah\") che significa \"gomma\", resina, mentre il Vocabolario Treccani cita il tardo latino \"gutta\", che significa \"goccia\".\nPreparazione.\nL'estrazione dalla garcinia avviene praticando delle incisioni a spirale nel tronco di alberi di almeno dieci anni d'et\u00e0, il liquido resinoso che gocciola fuori viene raccolto in canne di bamb\u00f9 cave. Una volta che il liquido si \u00e8 solidificato, il bamb\u00f9 viene aperto lasciando delle grosse bacchette di gommagutta grezza.\n\u00c8 parzialmente solubile in alcool, etere ed altri solventi organici.\nUtilizzo.\n\u00c8 di colore giallo oro intenso e viene impiegata per colorare gli acquarelli o come purgante drastico.\nIn pittura si utilizzava soprattutto come giallo trasparente, per colorare le stampe o anche per le velature. Era utilizzata dai pittori fiamminghi del XVI secolo fino al XIX secolo ma l'uso in seguito si \u00e8 drasticamente ridotto per via degli alti costi di produzione."}
{"id": "219059", "revid": "1452073", "url": "https://it.wikipedia.org/wiki?curid=219059", "title": "Sonic the Hedgehog (videogioco 1991 16-bit)", "text": ", noto anche pi\u00f9 semplicemente come Sonic 1, \u00e8 un videogioco a piattaforme sviluppato da Sonic Team e pubblicato da SEGA per la console Sega Mega Drive nel 23 giugno 1991 in Nord America e nelle regioni PAL e nel mese seguente in Giappone. Il protagonista del gioco \u00e8 un porcospino antropomorfo di nome Sonic la cui missione \u00e8 quella di sconfiggere il Dottor Robotnik, uno scienziato pazzo che ha imprigionato gli animali all'interno di robot e ha rubato i magici Smeraldi del Caos. Lo stile di gioco richiede il raccoglimento dei \"ring\" (anelli) che fungono da punti vita e un sistema di controllo semplice, in cui bisogna saltare e attaccare premendo il medesimo tasto.\nLo sviluppo ebbe inizio nel 1990 quando SEGA ordin\u00f2 al suo team di sviluppo di creare una mascotte che rappresentasse l'azienda. Dopo aver considerato numerosi suggerimenti, gli sviluppatori optarono per un porcospino blu con gli aculei sulla testa e decisero di chiamarsi \"Sonic Team\" per abbinarsi meglio al personaggio. \"Sonic the Hedgehog\" fu progettato per un gameplay veloce, che fu influenzato a sua volta dal creatore della serie di \"Mario\", Shigeru Miyamoto. \"Sonic the Hedgehog\" utilizzava una nuova tecnica che permetteva allo sprite di Sonic di rotolare attraverso lo scenario, idea che ebbe origine in una demo ad opera del capo programmatore, Y\u016bji Naka.\n\"Sonic the Hedgehog\" fu bene accolto dalla critica, e successivamente venne considerato come uno dei migliori videogiochi di tutti i tempi, con degli apprezzamenti per la qualit\u00e0 delle immagini, della colonna sonora e dello stile di gioco. Il gioco si rivel\u00f2 un successo commerciale con 15 milioni di copie vendute e stabil\u00ec la nascita dell'omonimo franchise, rendendo cos\u00ec il Sega Mega Drive protagonista dell'era a 16 bit, permettendogli inoltre di poter rivaleggiare con Nintendo e la sua console Super Nintendo Entertainment System. Il titolo fu successivamente convertito per numerosi dispositivi, ha ispirato numerosi cloni e vari adattamenti in svariati media.\nTrama.\nIn modo da riuscire a rubare i sei Smeraldi del Caos (chiamati nell'edizione italiana Smeraldi Caotici) e sfruttare il loro potere, l'antagonista Dr. Ivo Robotnik (Dr. Eggman nella versione originale giapponese) ha intrappolato gli animali che abitano a South Island all'interno di robot aggressivi chiamati Badnik ed in capsule metalliche. Il giocatore controlla Sonic, che mira a fermare i piani di Robotnik liberando i suoi amici animali e raccogliendo gli smeraldi da solo. Se vengono raccolti tutti gli Smeraldi del Caos e viene completato il gioco, comparir\u00e0 la sequenza finale che mostrer\u00e0 l'epilogo, mentre se le gemme non verranno ottenute tutte quante, Robotnik rimproverer\u00e0 il giocatore mentre tiene in mano uno dei qualsiasi smeraldi non raccolti mostrando la scritta \"Try Again\" (lett. \"Prova ancora\").\nModalit\u00e0 di gioco.\n\"Sonic the Hedgehog\" \u00e8 un videogioco a piattaforme a scorrimento laterale in 2D. La modalit\u00e0 di gioco si concentra sull'abilit\u00e0 di Sonic di correre ad alta velocit\u00e0 attraverso i livelli che presentano molle, pendenze, burroni senza fondo e volte verticali. I livelli sono popolati da robot nemici chiamati Badnik in cui il Dr. Robotnik ha imprigionato al loro interno degli animali innocenti. Distruggendone uno, verr\u00e0 liberata la creatura in esso contenuta, ma questo obiettivo non \u00e8 necessario per il completamento del gioco. Il giocatore deve evitare di toccare gli aculei metallici, cadere nei burroni ed essere ferito spostando pareti o piattaforme, cos\u00ec come dovr\u00e0 fare attenzione a non annegare, cercando di raggiungere le eventuali bolle d'aria che fuoriusciranno da alcuni fori sul fonde dei livelli acquatici. L'attacco principale di Sonic \u00e8 lo \"Spin Attack\", che gli permette di accovacciarsi e roteare come una palla, danneggiando cos\u00ec i nemici ed alcuni ostacoli in caso di collisione, che pu\u00f2 essere eseguito saltando o rotolando per terra.\nAll'inizio del gioco, il giocatore dispone di tre vite, ognuna delle quali potr\u00e0 essere persa nel caso in cui Sonic verr\u00e0 toccato dai nemici o impatter\u00e0 degli oggetti pericolosi senza rings, cadendo nella parte inferiore dello schermo del livello oppure superando il tempo limite di dieci minuti in un atto. Alcuni cartelli nel mondo di gioco fungono da checkpoint e permettono a Sonic di ripartire da quello attivato pi\u00f9 recentemente nel caso abbia perso una vita. Se Sonic perde una vita a causa dello scadere del tempo ma ne ha almeno un'altra, il minutaggio verr\u00e0 resettato quando far\u00e0 ritorno al checkpoint. Se vengono perse tutte le vite, apparir\u00e0 la schermata del game over, dove il giocatore far\u00e0 ritorno all'inizio dell'atto con tre vite nel caso disponga di almeno un continua.\nIn ogni livello sono sparsi dei rings d'oro, raccogliendone cento si otterr\u00e0 una vita extra. I rings fungono da strato di protezione contro i pericoli: se Sonic ne tiene almeno uno con s\u00e9 quando urter\u00e0 contro un nemico o un ostacolo, sopravviver\u00e0. Tuttavia, tutti i rings in suo possesso verranno sparsi per la mappa, lampeggiando e scomparendo poco dopo se non vengono raccolti subito. Se viene colpito senza rings, perder\u00e0 una vita. Gli scudi forniscono invece un'invincibilit\u00e0 temporanea e possono essere raccolti per fornire un ulteriore protezione, ma contro certi rischi quali l'annegamento, venire schiacciati, cadere in un burrone o lo scadere del tempo, non salveranno il personaggio dal perdere una vita.\nIl gioco \u00e8 diviso in sei zone principali, seguite da una pi\u00f9 breve denominata \"Final Zone\". Ogni zona ha uno stile visivo differente dall'altra e presenta nemici ed ostacoli esclusivi per ogni area. Ognuna di queste \u00e8 suddivisa in tre atti, che devono essere completati tutti quanti in successione dal giocatore. Alla fine del terzo, bisogner\u00e0 confrontarsi con il Dr. Robotnik in una battaglia boss, dove lo scienziato far\u00e0 uso in ogni occasione di un veicolo dotato di armi sempre differenti. Dopo aver completato la sesta zona, il giocatore deve continuare la partita affrontando un ultimo singolo livello chiamato \"Final Zone\", per l'appunto dove avviene l'incontro definitivo contro Robotnik, il quale attender\u00e0 il porcospino all'interno di un grande macchinario. Distrutto quest'ultimo, il gioco termina mostrando una breve animazione di Sonic che fa ritorno nella prima zona, con tutti gli animali liberati.\nQuando Sonic raggiunge la fine del primo o del secondo atto di una zona con almeno 50 rings, ne apparir\u00e0 uno molto pi\u00f9 grande nel quale dovr\u00e0 saltare per accedere ad un livello speciale chiamato per l'appunto \"Special Stage\". In quest'ultimi, il porcospino sar\u00e0 continuamente rannicchiato effettuando uno Spin Attack, e rimbalzer\u00e0 sui vari paraurti e le pareti di un labirinto roteante. In questi livelli, il giocatore pu\u00f2 ottenere un continua raccogliendo 50 rings ma l'obiettivo principale \u00e8 quello di ottenere lo Smeraldo del Caos nascosto nel luogo. Scontrandosi contro i blocchi contrassegnati dalla scritta \"GOAL\" si terminer\u00e0 istantaneamente il livello.\nZone.\nIl gioco si divide in sei zone principali a cui si aggiunge una settima finale pi\u00f9 breve.\nPower-up.\nAttraverso i vari livelli il giocatore potr\u00e0 trovare lungo il tragitto dei monitor, i quali una volta distrutti da Sonic dopo un salto o durante una capriola potranno dargli un power-up differente a seconda dell'immagine raffigurata su di essi.\n\"Blue Sphere\".\nLa cartuccia di \"Sonic &amp; Knuckles\" (1994), pubblicato tre anni dopo a \"Sonic 1\", presenta la tecnologia \"lock-on\" grazie alla quale il giocatore pu\u00f2 collegare i due giochi combinando le due cartucce, lo stesso \u00e8 possibile con altri titoli per Mega Drive che non siano \"Sonic the Hedgehog 2\" o \"Sonic the Hedgehog 3\" dato che con quest'ultimi si otterranno delle varianti denominate rispettivamente \"Knuckles the Echidna in Sonic the Hedgehog 2\" per il primo e \"Sonic the Hedgehog 3 &amp; Knuckles\" per il secondo. Il risultato ottenuto unendo la cartuccia di \"Sonic 1\", \"Sonic Compilation\" o di qualsiasi altro gioco per Mega Drive far\u00e0 apparire una schermata nera che mostra Sonic, Tails, Knuckles e Robotnik con la scritta \"No Way!\" (lett. \"Non c'\u00e8 modo!) sullo schermo, se il giocatore premer\u00e0 una sequenza di tasti potr\u00e0 giocare ad un minigioco basato sulle fasi speciali di \"Sonic 3\" e \"Sonic &amp; Knuckles\" per ottenere uno Smeraldo del Caos controllando Sonic oppure Knuckles. Inoltre \u00e8 possibile accedere a numerose variazioni di quest'ultime inserendo la password corrispondente.\nIl nome \u00e8 apparso per la prima volta nella compilation \"Sonic Mega Collection\" e per questo motivo l'assenza di una denominazione ufficiale fino al 2002 ha portato numerosi appassionati a chiamarlo \"No Way!\" o \"Get Blue Spheres!\" che erano anche i messaggi che apparivano sullo schermo. In \"Sonic &amp; Knuckles Collection\" (1997) venne chiamato \"Special Stage Mode\" nel men\u00f9 opzioni mentre in \"Sonic Jam\" dello stesso anno il nome fu completamente omesso.\nA differenza di quanto successo con i due sequel per la medesima console non \u00e8 possibile giocare nei panni di Knuckles nei livelli di questo titolo, tuttavia Simon \"Stealth\" Thomley, il quale contribu\u00ec alla versione per dispositivi mobili di questo gioco, pubblic\u00f2 nel dicembre 2005 una ROM hack intitolata \"Knuckles the Echidna in Sonic the Hedgehog\" che permette appunto di avere l'echidna come protagonista.\nSviluppo.\nPre-produzione e character design.\nNel 1990, SEGA ordin\u00f2 al suo team di sviluppo di creare un gioco che avrebbe presentato una mascotte per l'azienda. Tale posizione al tempo era occupata gi\u00e0 dal personaggio di Alex Kidd, ma fu considerato troppo simile a Mario che rappresentava Nintendo e fu ritenuto insoddisfacente; il presidente di SEGA, Hayao Nakayama, voleva un'icona simile a Topolino. SEGA era in competizione con Nintendo, che all'epoca dominava il mercato (in particolar modo dopo la pubblicazione del titolo di grande successo \"Super Mario Bros. 3\") e la prima azienda voleva ritagliarsi un punto d'appoggio nel settore. Anche se aveva ottenuto un discreto successo con le conversioni dei loro videogiochi arcade su Mega Drive, sapeva che non sarebbe stato sufficiente per contrastare la concorrenza.\nIl team svilupp\u00f2 idee per i personaggi, un motore grafico e le meccaniche di gioco. Lo sviluppo vedeva concentrarsi sulla velocit\u00e0, perci\u00f2 SEGA elimin\u00f2 tutti i character design slegati da animali veloci, come canguri o scoiattoli. Un'idea fu quella di un coniglio in grado di raccogliere gli oggetti tramite l'utilizzo delle proprie orecchie, e sembr\u00f2 funzionare, ma si rivel\u00f2 troppo complessa da sviluppare per l'hardware della console. Cos\u00ec la squadra restrinse le proprie ricerche in una creatura capace di rotolare, che sarebbe stata la sua mossa d'attacco. I designer perci\u00f2 si concentrarono su due animali muniti di spine: l'armadillo e il porcospino. Alla fine prevalse l'idea del porcospino, proposta per prima da Naoto \u014cshima, mentre il primo sarebbe stato ripescato successivamente per diventare Mighty the Armadillo, apparso in seguito in \"SegaSonic the Hedgehog\" nel 1993. \u014cshima ammise che per creare il design di Sonic combin\u00f2 la testa di Felix the Cat con il corpo di Topolino e spieg\u00f2 che la sua ispirazione nacque dal fatto che SEGA voleva contemporaneamente un gioco di successo negli Stati Uniti d'America e una mascotte. Lavor\u00f2 con Naka al prototipo del gioco e pens\u00f2 a varie idee legate ai giocattoli e al reparto cancelleria. Prima che Sonic fosse scelto, furono proposti altri personaggi, quali un coniglio, un bulldog, un lupo e un uomo barbato che sarebbe divenuto il Dr. Robotnik. Un'estate, \u014cshima and\u00f2 in vacanza a New York, portando con s\u00e9 gli sketch e si rec\u00f2 a Central Park chiedendo alle persone le opinioni sui personaggi e Sonic si rivel\u00f2 il favorito; l'autore conferm\u00f2 che voleva un appoggio per le sue idee.\nSonic era originariamente verde acqua, fu poi reso con una leggera tonalit\u00e0 blu, cambiata in seguito in una pi\u00f9 scura per evitare che il personaggio si confondesse con certi sfondi e per farlo combaciare con il logo SEGA. Le sue scarpe hanno delle fibbie ispirate a quelli degli stivali di Michael Jackson presenti sulla copertina dell'album \"Bad\" mentre i colori rosso e bianco furono presi da Babbo Natale, che \u014cshima vedeva come \"il personaggio pi\u00f9 famoso del mondo\". Gli aculei di Sonic furono enfatizzati per farlo sembrare pi\u00f9 lucido e gli fu data la possibilit\u00e0 di roteare durante un salto (in modo tale da utilizzare un solo tasto sia per attaccare che saltare). Il nuovo personaggio doveva chiamarsi originariamente , divent\u00f2 successivamente \"Supersonic\" ma il gruppo formato da otto membri lo semplific\u00f2 in \"Sonic\" in quanto rappresentava la velocit\u00e0 e per evitare legami con il nome di Super Nintendo o dei suoi giochi e nacque cos\u00ec il nome del team, ovvero Sonic Team. Le idee proposte per arricchire il personaggio vedevano quest'ultimo membro di un gruppo musicale rock, avere i canini da vampiro e una fidanzata dalle sembianze umane di nome Madonna ispirata all'omonima cantante, ma Sega of America le scart\u00f2 per mantenere la sua identit\u00e0 pi\u00f9 semplice. La stessa Sega of America si preoccup\u00f2 del fatto che non tutti gli statunitensi sapevano cosa fosse un porcospino e inizialmente propose una ricreazione completa del personaggio, tuttavia venne trovato un compromesso e furono applicate solamente delle modifiche al suo design. L'antagonista fin\u00ec per chiamarsi \"Dr. Eggman\" in Giappone e \"Dr. Robotnik\" nelle altre ragioni per via di alcune dispute avute tra le sedi statunitensi e giapponesi di SEGA, anche se Naka spieg\u00f2 in seguito che il vero nome era \"Robotnik\" mentre \"Eggman\" era il soprannome datogli per via della forma del suo corpo; a partire da \"Sonic Adventure\" fu impiegato sempre di pi\u00f9 \"Eggman\" rendendo molto pi\u00f9 desueto il secondo.\nPrima del suo debutto ufficiale come protagonista di questo gioco, Sonic fece un cameo sotto forma di deodorante per ambienti in una delle auto presenti in \"Rad Mobile\" pubblicato nel gennaio 1991 per arcade.\nNasce il progetto \"Defeat Mario\".\nDopo il completamento di un protagonista soddisfacente, SEGA si rivolse allo stimato programmatore Y\u016bji Naka, che li aveva impressionati con i suoi lavori in \"Phantasy Star\" e la conversione per Mega Drive di \"Ghouls 'n Ghosts\". Naka era un fan di \"Super Mario Bros.\" ma desiderava qualcosa di pi\u00f9 veloce, cos\u00ec il gioco venne creato per essere giocato velocemente, caratteristica su cui ha concentrato maggiormente i suoi sforzi. Naka spieg\u00f2 che la ragione per cui voleva un titolo celere era perch\u00e9 aveva convertito \"Ghouls 'n Ghosts\" e desiderava lavorare sul suo sistema scorrimento che per\u00f2 trov\u00f2 lento.\n\"Sonic the Hedgehog\" fu sviluppato da un team di sette persone: due programmatori, due tecnici del suono e tre designer, anche se il tutto ebbe inizio con solo Naka e \u014cshima. Gli altri membri sono sopraggiunti quando \u00e8 aumentato il bisogno di ulteriori contenuti. Dopo aver assegnato al progetto il nome in codice di \"Defeat Mario\" (lett. \"Sconfiggere Mario\"), Naka e \u014cshima si misero all'opera ma incapparono in alcuni problemi: il coniglio di \u014cshima era difficile da programmare. Prendere oggetti e lanciarli avrebbe causato la rottura del ritmo dell'azione. Naka trov\u00f2 che il coniglio non era adatto al motore grafico e voleva che il titolo fosse giocabile tramite l'utilizzo di un solo tasto. Hirokazu Yasuhara si aggiunse al team per supervisionare il lavoro svolto da Naka e \u014cshima e svilupp\u00f2 i livelli. Divent\u00f2 il lead designer per via della sua grande esperienza e trov\u00f2 il modo di rendere il tutto giocabile con la pressione di un solo tasto permettendo cos\u00ec a Sonic di danneggiare i suoi nemici saltando. Il trio ebbe l'idea di farlo rotolare come una palla. Dopo la scelta del porcospino come protagonista, vari altri personaggi furono ridisegnati e il team concord\u00f2 sulla complessit\u00e0 visiva degli ambienti, a cui diedero una particolare attenzione ai colori. In seguito a ci\u00f2, si unirono alla squadra altre quattro persone che velocizzarono lo sviluppo.\nData la popolarit\u00e0 di Mario, Naka voleva che Sonic prendesse il controllo del mercato statunitense. La velocit\u00e0 base di Sonic fu resa identica a quella di Mario mentre correva. Iniziarono in seguito i primi test tramite il software development kit per Mega Drive ma si presentarono diverse problematiche legate al tremolio, il frame rate lento e l'animazione traballante che si rivelarono presto evidenti. L'aumento della rapidit\u00e0 di Sonic comportava a degli errori nelle animazioni ma Naka risolse la cosa sviluppando un algoritmo che permetteva di mantenere la fluidit\u00e0. Sonic era ora in grado di attraversare i livelli velocemente senza rallentamenti, e tutto ci\u00f2 che rimase da fare fu l'ottimizzazione della dinamicit\u00e0 per adempiere alle aspettative dello staff. Il team not\u00f2 che durante le prove alcune persone ebbero delle percezioni differenti nei confronti della velocit\u00e0 del gioco ed alcuni di questi la trovarono troppo veloce, cos\u00ec per risolvere i disaccordi fu rallentata.\nIl gameplay \u00e8 nato da una demo creata da Naka, che aveva sviluppato un algoritmo che consentiva a uno sprite di muoversi agevolmente su una curva determinandone la posizione con un dot matrix. Il prototipo di Naka era un gioco a piattaforme con un personaggio che si muoveva velocemente rotolando come una palla attraverso un lungo tubo sinuoso e questo concetto fu poi arricchito e ampliato dai character design di \u014cshima e i livelli di Yasuhara. Quest'ultimo voleva originariamente lavorare al titolo per tre mesi occupando cos\u00ec il tempo del ritardo del trasferimento negli Stati Uniti a causa dei disordini della guerra del Golfo, ma rimase coinvolto nel progetto per quasi un anno. I suoi design per i livelli vennero pensati per attrarre sia i giocatori esperti che quelli occasionali integrando delle parti pi\u00f9 impegnative per rendere il tutto pi\u00f9 apprezzabile. Lo schema cromatico del gioco fu influenzato dal lavoro dell'artista pop Eizin Suzuki mentre l'ambientazione di Green Hill Zone (chiamata nell'edizione italiana Zona della Montagna Verde) si ispir\u00f2 molto alla geografia della California.\nNel creare le meccaniche di gioco, Naka si ispir\u00f2 al creatore di Mario, Shigeru Miyamoto, a cui si era divertito a giocare anni prima. Ammirando la semplicit\u00e0 dello stile di Miyamoto in ambienti complessi, Naka decise che Sonic sarebbe stato controllato con un solo movimento direzionale del gamepad e un solo tasto per saltare. Volle anche che la sua creazione fosse pi\u00f9 orientata verso l'azione di quanto fosse la serie di Mario; quando gioc\u00f2 a \"Super Mario Bros.\" si chiese il motivo per cui i livelli non potessero essere completati pi\u00f9 rapidamente.\nNaka, \u014cshima e Yasuhara lavorarono diciannove ore al giorno sul progetto per diversi mesi. Per via del fatto che il titolo avrebbe dovuto mostrare le potenzialit\u00e0 tecnologiche del Mega Drive, il gioco fu sottoposto a numerosi test e diverse riprogrammazioni, processo che in tutto richiedette oltre sei mesi. Gli sforzi degli sviluppatori furono premiati; e secondo Naka, il gioco presentava il personaggio pi\u00f9 veloce possibile in un videogioco e l'effetto della rotazione nei livelli speciali che era considerato impossibile per la console.\nIl team voleva aggiungere una modalit\u00e0 per due giocatori che si sarebbe vista in split-screen, ma la conoscenza di programmazione di Naka non si rivel\u00f2 sufficiente per inserirla nel prodotto finale. L'idea fu tuttavia ripescata ed inserita in \"Sonic the Hedgehog 2\" (1992), dove il secondo giocatore prendeva il controllo dell'amico di Sonic, Tails. Sonic Team aveva intenzione di aggiungere anche un sound test che avrebbe mostrato delle animazioni di Sonic eseguire la break dance assieme a una band musicale formata da altri membri animali: tra questi vi era un coccodrillo che doveva suonare la tastiera, Vector the Crocodile, il quale fu poi introdotto successivamente in \"Knuckles' Chaotix\" nel 1995. Il sound test fu scartato per motivi di tempo e Naka lo sostitu\u00ec con il jingle \"Se-ga!\" utilizzato negli spot televisivi; quest'ultimo occupava un ottavo della memoria della cartuccia da 4 megabit.\nLa relazione tra Naka e SEGA era molto flebile al tempo, e ricevette poco credito per il suo lavoro. Lasci\u00f2 l'azienda poco dopo la pubblicazione del gioco, anche se fu assunto pi\u00f9 tardi da Sega of America. Prima di andarsene, sfid\u00f2 la proibizione di accreditare gli sviluppatori nei crediti e cos\u00ec apparivano alcuni dei nomi di chi aveva lavorato al progetto con un testo nero e su uno sfondo del medesimo colore, identificabili soltanto guardando il codice sorgente o usando un trucco nella versione giapponese. Naka afferm\u00f2 che il design dei livelli fu la sfida pi\u00f9 impegnativa; cre\u00f2 le mappe pi\u00f9 ampie del normale e prov\u00f2 ad impedire che i giocatori si potessero perdere nel corso del tragitto. Impieg\u00f2 otto mesi per sviluppare Green Hill Zone dove dovette ripartire da zero ogni volta e dichiar\u00f2 che trov\u00f2 il processo \"molto interessante\". Lo stesso Naka spieg\u00f2 che il team voleva creare delle mappe uniformi ed implementare le volte verticali ma tutto ci\u00f2 si rivel\u00f2 una sfida in quanto Sonic le attraversava direttamente anzich\u00e9 girare all'interno di esse. Anche gli sfondi furono molto impegnativi da realizzare e la velocit\u00e0 del gioco cre\u00f2 l'impressione di procedere all'indietro. Le zone furono basate sui design creati da Naka e \u014cshima, con l'obiettivo di realizzare il videogioco d'azione pi\u00f9 veloce del mondo. Con la creazione dell'antagonista della serie, il team di sviluppo voleva un personaggio che fosse l'opposto di Sonic; un personaggio che avrebbe rappresentato la tecnologia e lo sviluppo. Il personaggio fu inoltre progettato in modo da essere facilmente disegnabile dai bambini. Secondo \u014cshima, Robotnik si bas\u00f2 su Humpty Dumpty anche se altre probabili forme d'ispirazione furono una caricatura del presidente statunitense Theodore Roosevelt e il vecchio meccanico di Dola del film d'animazione \"Laputa - Castello nel cielo\" diretto da Hayao Miyazaki.\nYasuhara voleva che il gioco facesse appello sia ai giocatori giapponesi che statunitensi, e per questo motivo Green Hill Zone fu ridisegnata numerose volte. Sonic Team voleva che il livello rappresentasse correttamente il personaggio. Il suo terreno a scacchi era ispirato dal rendering di alcune immagini in 3D al computer, e Naka ebbe l'idea dallo sviluppatore Yu Suzuki, che aveva utilizzando la stessa tecnica per \"Space Harrier\". La squadra lesse la rivista \"Famits\u016b\" per tenersi aggiornata su ci\u00f2 che stavano facendo i propri rivali in modo da evitare i loro errori.\nColonna sonora.\nLa colonna sonora di \"Sonic the Hedgehog\" fu composta da Masato Nakamura, bassista e compositore di canzoni del gruppo musicale J-pop Dreams Come True. Nakamura disse che fu sorpreso di essere chiamato a comporre una colonna sonora, dato che aveva appena iniziato la sua carriera proprio con i Dreams Come True. Accett\u00f2 l'offerta e si ispir\u00f2 al desiderio del team di sviluppo di sopraffare Nintendo. Adatt\u00f2 il chip musicale del Mega Drive e credeva che la parte pi\u00f9 difficile sarebbe stata quella di comporre i singoli brani per via del numero di suoni possibili contemporaneamente che era limitato a quattro, inoltre sostenne che la sua scarsa conoscenza della musica a computer avrebbe reso la sua impresa \"impossibile\". Nakamura riusc\u00ec comunque nel progetto in concomitanza con l'uscita dell'album dei Dreams Come True, \"Million Kisses\".\nIl 19 ottobre 2011, dopo oltre i vent'anni dalla sua pubblicazione, fu distribuita una compilation formata da tre CD contenenti le tracce presenti in \"Sonic the Hedgehog\" e in \"Sonic the Hedgehog 2\" esclusivamente in Giappone. Il primo disco conteneva la colonna sonora originale di entrambi i titoli, il secondo i demo di Nakamura prima che furono riprogrammati per il Mega Drive ed il terzo delle canzoni dei Dreams Come True assieme ad alcuni loro remix con Akon.\nPubblicazione.\nL'illustratore di copertine per videogiochi Akira Watanabe disse che il suo obiettivo era quello di rendere i personaggi \"colorati\", utilizzando delle linee chiare e la gradazione per \"finirli bene\". Secondo Watanabe, gli sviluppatori gli chiesero di creare una confezione \"simile alla pop art... senza essere particolare rispetto alle confezioni ordinarie\", qualcosa di \"originale\" ed \"elegante\". I vari livelli furono mostrati in Giappone al Tokyo Toy Show 90 nel 1990 (versione che fu persa dagli archivi SEGA e che doveva essere inserita in Sonic Mega Collection, ma che dispone di numerosi remake) tuttavia il titolo non fu reso noto nel resto del mondo fino al gennaio 1991, periodo in cui fu presentato all'International Consumer Electronics Show di Las Vegas, in quanto SEGA voleva aspettare il momento giusto e trovare l'occasione di \"rubare la scena\". Alla fiera, \"Sonic the Hedgehog\" si rivel\u00f2 essere il gioco pi\u00f9 impressionante mostrato e vinse il premio CES per la sua innovazione.\nL'amministratore delegato di Sega of America, Tom Kalinske, voleva una rassicurazione sul fatto che il personaggio non avrebbe fallito nell'impresa e il capo di marketing globale Al Nilsen fu coinvolto e svolse un sondaggio negli Stati Uniti dove mostr\u00f2 prima Mario e poi \"Sonic the Hedgehog\". L'80% delle preferenze ricadde su quest'ultimo e cos\u00ec il gioco fu presentato all'edizione estiva del Consumer Electronics Show del 1991. Fu pubblicato nel Nord America e nelle regioni PAL in 23 giugno 1991 mentre in Giappone il mese seguente. Sega of America lo vendette in bundle con le console Genesis (nome impiegato negli Stati Uniti per il Mega Drive), sostituendo \"Altered Beast\". Questa tattica commerciale trasform\u00f2 il gioco in una vera e propria \"killer application\" e permise a SEGA di vendere 15 milioni di unit\u00e0 della loro console. I possessori di Mega Drive, che avevano acquistato la console con in bundle \"Altered Beast\", cominciarono a richiedere delle copie gratuite di \"Sonic the Hedgehog\" via email. Sega of America cre\u00f2 una campagna di marketing a larga scala, promuovendo Sonic come loro mascotte.\nA seguito della pubblicazione e del successo riscontrato, il gioco fu ristampato esclusivamente in madre patria in una versione migliorata dove le nuvole presenti nella schermata del titolo e nel livello Green Hill Zone si muovono pi\u00f9 velocemente rispetto alle altre edizioni, sono stati aggiunti nuovi effetti a Labyrinth Zone (chiamata nell'edizione italiana Zona di labirinto) e l'ordine presente nella selezione dei livelli \u00e8 stato corretto.\nUn'ulteriore revisione migliorata fu inclusa all'interno della compilation \"Sonic Mega Collection\" (2002) per GameCube dove \u00e8 stato corretto il bug legato agli spuntoni, nel quale Sonic se si feriva toccando le spine metalliche perdeva normalmente tutti i suoi rings tuttavia se ci\u00f2 riaccadeva poco dopo avrebbe perso una vita in modo ingiustificato.\nFumetti promozionali.\nIn occasione della pubblicazione del gioco, in Giappone usc\u00ec un manga intitolato , composto in totale da 3 volumi serializzati tra il giugno ed il luglio 1991 all'interno della rivista \"Mega Drive Fan\" edita da Tokuma Shoten. Questa versione cartacea presenta una storia molto fedele all'originale dato che vede il Dr. Robotnik in cerca degli Smeraldi del Caos attraverso le varie zone e compaiono anche gli amici animali di Sonic come personaggi di sfondo. Tuttavia la trama offre anche degli elementi esclusi nella versione finale del gioco come il fatto che Sonic sia un cantante di un gruppo musicale composto anche da un coniglio e da un coccodrillo e due zone sono chiamate con nomi differenti, nel secondo volume Spring Yard Zone viene nominata \"Sparkling Zone\" mentre nel terzo numero Scrap Brain Zone \u00e8 divenuta \"Clock Work Zone\".\nIn seguito il fumettista Francis Mao cre\u00f2 un breve albo a fumetti di 15 pagine venduto esclusivamente negli Stati Uniti e in Canada nel quale veniva raccontato che il Dr. Robotnik era prima noto come Dr. Ovi Kintobor ed era un uomo buono e rispettoso nei confronti della natura mentre Sonic era un porcospino marrone e selvatico. Quando i due si incontrarono per la prima volta, lo scienziato don\u00f2 al porcospino le sue attuali sneakers e successivamente Sonic super\u00f2 la velocit\u00e0 del suono facendo cos\u00ec diventare il suo pelo di colore blu. Durante un test, gli smeraldi e un uovo marcio mutarono Kintobor nel malvagio Dr. Robotnik; egli tenta quindi di conquistare il mondo usando gli animali come batterie organiche per i suoi robot. Questi dati sono presenti nella \"Sonic Bible\" e vengono ribaditi nell'ottavo numero di \"Sonic the Comic\".\nAccoglienza.\n\"Sonic the Hedgehog\" fu ben accolto dalla critica, con un 86% come punteggio totale dall'aggregatore di recensioni GameRankings. Fu considerato come la risposta di SEGA alla popolare serie di \"Mario\" di Nintendo, dato che era un titolo a piattaforme che rappresentava l'azienda. Paul Rand di \"Computer and Video Games\" confront\u00f2 i due in profondit\u00e0 e caratterizzazione e trov\u00f2 \"Sonic the Hedgehog\" veloce e con colori brillanti mentre \"Super Mario World\" aveva una maggiore \"profondit\u00e0 di gioco\". Frank Ladoire di \"G\u00e9n\u00e9ration 4\" credeva che \"Sonic the Hedgehog\" fosse parte di una nuova generazione di giochi che avrebbero dimostrato che il Mega Drive era capace di \"cose belle\" nel comparto tecnico.\nI recensori apprezzarono la grafica dettagliata e colorata. Rand descrisse la sua colorazione come \"vivace, ma mai appariscente\", lodando l'interazione del colore con i dettagli degli sprite, degli sfondi e delle animazioni, descrivendo la sua grafica come la migliore possibile su Mega Drive. Il recensore Boogie Man di \"GamePro\" vide gli sfondi intricati come \"strabilianti\" e \"stupendi\", della stessa opinione fu quello di \"Mean Machines\". I Lessers (Hartley, Patricia e Kirk) di \"Dragon\" sostennero che la grafica di \"Sonic\" lo rendeva un possibile contendente come migliore gioco del 1991 e \"GameZone\" ritenne l'animazione \"una delle pi\u00f9 fluide e veloci... mai viste\". Julian Boardman di \"Raze\" apprezz\u00f2 i fondali \"colorati e altamente dettagliati\" e gli sprite \"favolosi\". La musica e gli effetti sonori furono a loro volta lodati; \"Dragon\" li defin\u00ec \"grandiosi\" e \"GameZone\" \"fantastici\". Rand trov\u00f2 la colonna sonora \"orecchiabile\", trovando i suoni \"assolutamente brillanti\". Nonostante ci\u00f2 \"Mean Machines\" defin\u00ec i brani \"vagamente attraenti\", mentre i suoni furono maggiormente apprezzati. Al contrario, Boardman di \"Raze\" trov\u00f2 la musica \"un po' noiosa\".\nI critici citarono il gameplay veloce senza precedenti nei platform. La difficolt\u00e0 fu contestata, decritta come \"impossibile\" da Rand e nella \"media\" da \"EGM\". Rand afferm\u00f2 che la modalit\u00e0 di gioco era \"come giocare a un sogno\"; mentre per \"GameZone\" avrebbe incantato i giocatori per ore e Boogie Man piacque l'abilit\u00e0 di Sonic Team nel fornire un'esperienza coinvolgente in un titolo in cui principalmente si corre e si salta. A \"EGM\", \"Dragon\", Paul di \"Mean Machines\" e Boardman di \"Raze\" piacque molto il design dei livelli (specialmente quello delle stanze segrete), per\u00f2 Paul trov\u00f2 frustrante la perdita di tutti i rings quando si viene colpiti.\n\"Sonic the Hedgehog\" mantenne la sua popolarit\u00e0 e da quel momento fu considerato uno dei migliori videogiochi di sempre. Frank Provo di GameSpot lo descrisse come \"uno dei migliori platformer di sempre\", nonostante i problemi tecnici della conversione su Game Boy Advance afferm\u00f2 \"dopo tutti questi anni, la grafica sottostante, l'audio e il gameplay reggono ancora\". Lucas M. Thomas di IGN concord\u00f2 sul fatto che abbia resistito alla prova del tempo. Keith Stuart di \"The Guardian\" osserv\u00f2 che le enfasi di \"Sonic the Hedgehog\" si basavano sulla velocit\u00e0 e sulle meccaniche in stile flipper che si allontanavano dai precetti generalmente accettati del design di gioco, richiedendo ai giocatori di \"apprendere attraverso la ripetizione piuttosto che con l'osservazione\" in quanto \"i livelli non sono progettati per essere visti o compresi in una sola partita\". Tuttavia, Stuart concluse con \"a volte in \"Sonic\", quando si va al meglio, o per pura fortuna, le cose decollano, ogni salto \u00e8 giusto, ogni volta verticale \u00e8 perfetta, e tu sei nel flusso, navigando sopra la strana struttura del gioco... Sonic \u00e8 un design di gioco scorretto... ma \u00e8 un capolavoro\". \"Mega\" classific\u00f2 \"Sonic\" come il terzo titolo preferito per Mega Drive e nel 2001 \"Game Informer\" lo classific\u00f2 come il ventiquattresimo miglior gioco di tutti i tempi. \"Sonic the Hedgehog\" fu un successo commerciale; la versione originale per Mega Drive ha venduto 15 milioni di copie al febbraio 2009, mentre quella per gli smartphone ottenne otto milioni di download. Bob Strauss di \"Entertainment Weekly\" diede al gioco A+ e scrisse che \u00e8 un titolo molto veloce, che non si percepisce mai come caotico o impossibile ed in seguito lo nomin\u00f2 come il miglior videogioco disponibile del 1991. Nella lista dei 100 giochi migliori di sempre del sito americano IGN si \u00e8 posizionato al 90\u00ba posto.\nSpazioGames.it recens\u00ec la riedizione avvenuta su Xbox Live per Xbox 360 dandogli un 7.5 confermandolo come uno dei titoli pi\u00f9 affascinanti e divertenti di sempre, grazie alla sua meccanica di gioco molto semplice e intuitiva, che nonostante l'et\u00e0 mantiene invariata la sua \"magia\", ritenendolo uno dei \"must-buy\" del catalogo di Xbox Live. Un recensore di Multiplayer.it valut\u00f2 invece l'edizione resa disponibile su Virtual Console per Wii definendolo ancora un platform valido nonostante l'et\u00e0, ritenendolo un acquisto obbligato per gli appassionati del genere. La rivista \"Play Generation\" tratt\u00f2 la versione uscita su PlayStation Network, affermando che nonostante l'et\u00e0, continuava a essere un platform divertente, grazie alla sua ineguagliabile sensazione di velocit\u00e0 e all'immediatezza della giocabilit\u00e0 che gli hanno permesso di segnare l'evoluzione dei platform. In una recensione priva di valutazione, un recensore della medesima testata scrisse un ulteriore articolo riguardante la versione pubblicata per PlayStation Network trovando la magia del Sonic Team intatta, sottolineando una minima presenza di filtri, miglioramenti grafici marginali e la possibilit\u00e0 di salvare in qualsiasi punto della partita, trovandolo ancora divertente nonostante l'et\u00e0 grazie alla sua giocabilit\u00e0 frenetica, alle gag con il Dr. Robotnik e gli avveniristici livelli speciali.\nMarco Esposto di IGN lo consider\u00f2 come un platform che puntava moltissimo sulla velocit\u00e0 del protagonista e sulle spettacolarit\u00e0 visiva mentre la rivista \"Rolling Stone\" trov\u00f2 l'esordio di Sonic come il trionfo della velocit\u00e0 sull'esplorazione. Brady Langmann, Dom Nero e Cameron Sherrill di \"Esquire\" lo classificarono come il terzo migliore gioco della serie.\nIl gioco ha inoltre vinto due premi, l'Overall Game of the Year dei Golden Joystick Awards e il Game of the Year dell\"'Electronic Gaming Monthly\".\nEredit\u00e0.\nDato che \"Sonic the Hedgehog\" fu incluso in bundle con il Mega Drive, contribu\u00ec alla popolarit\u00e0 della console nel Nord America. Durante il periodo ottobre-dicembre 1991, il Mega Drive super\u00f2 a livello di vendite il Super NES e nel gennaio 1992 ricopriva il 65% del mercato delle console a 16 bit. Nonostante questo Nintendo riusc\u00ec comunque a superare SEGA ma quella fu la prima occasione in cui la societ\u00e0 di Super Mario non riusc\u00ec ad imporsi nel mercato delle console come era avvenuto dal dicembre 1985 a quel momento.\n\"Sonic the Hedgehog\" ispir\u00f2 altre \"mascotte animali\" di altri titoli a piattaforme, tra cui: \"Bubsy in Claws Encounters of the Furred Kind\", \"Aero the Acro-Bat\", ', \"Earthworm Jim\", \"Zero the Kamikaze Squirrel\", \"Radical Rex\" e \"Superfrog\". Nella generazione successiva di console l'idea di avere come mascotte un animale fu ripresa per altri titoli di grande successo come \"Crash Bandicoot\", \"Spyro the Dragon\", ' e \"Gex\" per PlayStation che citarono \"Sonic\" come fonte di maggiore ispirazione.\nIl successo ottenuto da \"Sonic\" permise di creare un franchise esteso, con il primo dei molti sequel, \"Sonic the Hedgehog 2\", pubblicato l'anno successivo. Furono creati numerosi giochi aggiuntivi che presentavano un gran numero di personaggi ricorrenti, mantenendo Sonic e Robotnik (successivamente chiamato Eggman come nella versione originale giapponese) ) come i principali, e continu\u00f2 anche dopo l'uscita di scena di SEGA dall'industria delle console dopo il Dreamcast. La serie si \u00e8 cimentata dai titoli a piattaforme a quelli picchiaduro, giochi di guida, di ruolo, sportivi fino ad arrivare a toccare altri media quali serie anime, manga, cartoni animati, fumetti, romanzi, live action, giocattoli, giochi da tavolo e YouTuber virtuale. \"Sonic the Hedgehog\" \u00e8 uno dei franchise di videogiochi pi\u00f9 venduti di sempre, con oltre 140 milioni di copie vendute o scaricate a livello internazionale attraverso console, PC, telefoni cellulari e tablet al maggio 2014. Il primo livello, Green Hill Zone, fu utilizzato in numerosi altri giochi, come in \"Sonic Adventure 2\", \"Sonic Generations\", \"Sonic Mania\", \"Sonic Forces\", la serie di \"Super Smash Bros.\", \"Sega Splash! Golf\" e \"\". Inoltre la musica del suddetto livello fu riutilizzata anche in \"Waku Waku Sonic Patrol Car\" ma in versione rallentata.\nIl gioco ispir\u00f2 numerose varianti non ufficiali, tra queste vi \u00e8 \"Somari\", una conversione pirata per Nintendo Entertainment System che presenta il personaggio di Nintendo, Mario, percorrere i livelli del gioco originale di \"Sonic\", \"Sonic the Hedgehog Megamix\" una mod completa e \"Sonic 1 Boomed\", quest'ultima una ROM hack che presenta Sonic con lo stile della serie animata \"Sonic Boom\".\nVersioni alternative e conversioni.\n8-bit.\nUna versione di \"Sonic the Hedgehog\" fu sviluppata da Ancient e pubblicata a fine 1991 per le console portatili a 8 bit di SEGA, Master System e Game Gear. La trama e le meccaniche di gioco sono simili a quelle dell'edizione a 16 bit, anche se alcuni livelli sono differenti e gli Smeraldi del Caos sono sparsi in quest'ultimi anzich\u00e9 nelle fasi speciali. Il gameplay \u00e8 stato semplificato; il design delle singole aree si rivela pi\u00f9 piatto e sposta una maggiore attenzione verso l'esplorazione, sono assenti le volte verticali e Sonic non pu\u00f2 raccogliere i rings perduti quando viene colpito. Il gioco presenta una colonna sonora differente composta da Yuzo Koshiro, la quale include degli adattamenti della musica presente nella versione originale. Fu l'ultimo gioco ad uscire per Master System nel Nord America. Sempre l'edizione per Master System fu ripubblicata sul servizio Virtual Console di Wii nell'agosto 2008 in Nord America ed in Europa mentre quella per Game Gear approd\u00f2 sempre tramite Virtual Console ma per Nintendo 3DS il 13 giugno 2013, \u00e8 un gioco sbloccabile all'interno di \"\" per GameCube e Windows e disponibile dal principio in \"Sonic Mega Collection Plus\" per PlayStation 2, Xbox e Windows.\nArcade.\nNel corso del 1993 usc\u00ec in Giappone ed in Europa un'edizione arcade per i sistemi Sega Mega-Play e Sega Mega-Tech che presentava le medesime caratteristiche tecniche di quella per Mega Drive ma con la presenza di un conto alla rovescia per il tempo di gioco a disposizione. Tuttavia quest'ultimo poteva essere incrementato di tre minuti ogni volta che veniva inserito un gettone. Altre differenze riguardavano il numero di livelli disponibili, ridotti solamente a quattro, l'impossibilit\u00e0 di entrare nelle fasi speciali e l'assenza dei crediti nel finale, i quali sono stati sostituiti da una tabella che mostra i punteggi pi\u00f9 alti dove il giocatore pu\u00f2 inserire le proprie iniziali.\nTelefono cellulare.\nUna versione per telefoni cellulari venne pubblicata il 5 dicembre 2005 in Giappone tramite il servizio Sonic Cafe e il 20 dello stesso mese in Nord America mentre il 14 febbraio 2006 in Europa tramite Sega Mobile, quest'edizione \u00e8 talvolta conosciuta come \"Sonic the Hedgehog Mobile\". Date le limitazioni hardware, il gioco risulta molto pi\u00f9 semplificato: i nemici distrutti non mostrano gli animali liberati, le fasi speciali sono state rimosse, sono stati aggiunti continua infiniti, una funzione di salvataggio dei progressi, una bacheca online che mostra i punteggi pi\u00f9 alti ottenuti dai giocatori e due salvaschermo a tema Sonic per personalizzare il proprio dispositivo. A seconda dell'operatore di servizi, il gioco poteva essere disponibile in forma intera oppure divisa in due parti dove assumeva rispettivamente i titoli \"Sonic the Hedgehog Part 1\" per i primi tre livelli e \"Sonic the Hedgehog Part 2\" per i restanti. L'edizione per cellulari ebbe un gran successo e super\u00f2 gli otto milioni di download in occidente a due anni di distanza dalla sua prima distribuzione. Un'edizione indistinguibile dall'originale fu resa disponibile il 21 agosto 2009 per BlackBerry ed in alcuni modelli fu incluso come titolo preinstallato.\n\"Sonic the Hedgehog Genesis\".\nPer il quindicesimo anniversario del gioco, fu pubblicata una conversione per Game Boy Advance intitolata \"Sonic the Hedgehog Genesis\", in riferimento al Sega Genesis (nome adottato negli Stati Uniti per il Mega Drive), il 14 novembre 2006 esclusivamente per il mercato nord americano. Questa versione \u00e8 quasi identica all'originale, con l'aggiunta di alcune novit\u00e0 inserite all'interno di una modalit\u00e0 denominata Anniversary Mode che presenta la possibilit\u00e0 di salvare i progressi di gioco, la selezione del livello e la mossa Spin Dash. Quest'edizione, a differenza delle altre, ha ricevuto recensioni negative da parte della critica, ottenendo un 33/100 su Metacritic. Le lamentele principali riguardano la scarsa qualit\u00e0 della conversione sulla portatile Nintendo, la quale \u00e8 soggetta a problemi legati alle prestazioni e una scarsa implementazione della colonna sonora e della modalit\u00e0 di gioco originali.\nCome risposta alle critiche negative fu confermato che l'hardware del GBA non \u00e8 in grado di gestire al meglio il gioco originale; in seguito Simon \"Stealth\" Thomley contribu\u00ec allo sviluppo per la conversione per dispositivi mobili del 2013 e distribu\u00ec una versione non ufficiale proof of concept di \"Sonic the Hedgehog\" per tale sistema. Quest'ultima presentava Green Hill Zone e due livelli speciali oltre alla possibilit\u00e0 di impersonare anche Tails e Knuckles come personaggi giocabili tramite una combinazione di tasti nella schermata del titolo.\nRemake 2013.\nUn remake per dispositivi mobili fu reso disponibile per iOS il 15 maggio 2013, mentre per Android usc\u00ec il giorno seguente. Questa versione fu sviluppata da zero da Christian \"Taxman\" Whitehead e Simon \"Stealth\" Thomley utilizzando il motore grafico Retro Engine, sfruttato anche per il rifacimento di \"Sonic CD\" del 2011. Quest'edizione presenta vari miglioramenti, come la grafica in widescreen, l'abilit\u00e0 opzionale Spin Dash, un livello speciale aggiuntivo, la modalit\u00e0 attacco al tempo, la possibilit\u00e0 di giocare nei panni di Tails o Knuckles una volta sbloccati e una modalit\u00e0 debug molto pi\u00f9 estesa la quale permette di usufruire di elementi inutilizzati o provenienti dai giochi successivi (come ad esempio le forme super per i personaggi). La versione per iOS fu aggiornata nel 2016, aggiungendo la compatibilit\u00e0 con Apple TV.\n\"3D Sonic the Hedgehog\".\nUna versione per Nintendo 3DS del gioco sviluppata da M2, \"3D Sonic the Hedgehog\", fu pubblicata come parte della linea 3D Classics nel 2013. Quest'edizione, a differenza delle riedizioni scaricabili, non \u00e8 emulata; quindi il codice di gioco \u00e8 stato riconfigurato per sfruttare il 3D stereoscopico della console con vari miglioramenti, come l'opzione di poter usare lo Spin Dash, un filtro in stile tubo catodico e la possibilit\u00e0 di iniziare la partita da qualsiasi livello.\nCompilation.\nCome per i suoi sequel per Mega Drive, \"Sonic the Hedgehog\" \u00e8 stato convertito per un gran numero di compilation per console casalinghe, portatili e personal computer. La prima in cui ha fatto la sua apparizione \u00e8 stata \"Mega 6 Vol. 3\" (1995) per Mega Drive. In seguito \u00e8 stato incluso in \"Sonic Compilation\" (1995) e \"6-Pak\" (1995) entrambi per Mega Drive, \"Sonic Jam\" (1997) per Sega Saturn (nella versione per Game.com distribuita l'anno successivo \u00e8 stato l'unico dei quattro capitoli a non essere inserito nella raccolta), \"Sega Smash Pack\" (2001) per Dreamcast, \"Sonic Mega Collection\" (2002) per GameCube, \"Sonic Mega Collection Plus\" (2004) per PlayStation 2, Xbox e Windows, \"Sega Mega Drive Collection\" (2006) per PlayStation 2 e PSP, \"Sega Mega Drive Ultimate Collection\" (2009) per Xbox 360 e PlayStation 3, \"Sonic Classic Collection\" (2010) per Nintendo DS, \"Sega Mega Drive Classic Collection Gold Edition\" (2011) per Windows, \"Oculus Arcade\" (2015) per Oculus Rift, \"Sega 3D Classics Collection\" (2015) per Nintendo 3DS, \"Sega Mega Drive Classic Collection\" (2018) per PlayStation 4 e Xbox One e \"Sonic Origins\" (2022) per PlayStation 5, Xbox Series X e Nintendo Switch.\nUn caso particolare fra queste raccolte \u00e8 quello di \"Sonic Jam\", che includeva delle opzioni di \"remix\" che permettevano la modifica del gioco: scegliendo la modalit\u00e0 \"Normal\" cambiava la disposizione dei ring e dei vari pericoli, mentre quella \"Easy\" rimuoveva completamente certi atti dal gioco. Inoltre viene data anche la facolt\u00e0 di poter utilizzare la mossa Spin Dash, introdotta per la prima volta in \"Sonic 2\".\nIn \"Sonic Gems Collection\" (2005) per GameCube e PlayStation 2 \u00e8 possibile sbloccare nella modalit\u00e0 Museo una demo del gioco che presenta un conto alla rovescia di cinque minuti e che permette di iniziare la partita direttamente dal boss finale, una volta sconfitto quest'ultimo il giocatore potr\u00e0 continuare la partita fino allo scadere del tempo.\nDistribuzione digitale.\n\"Sonic the Hedgehog\" \u00e8 stato reso disponibile per tutte e tre le maggiori console di settima generazione. Ha fatto parte del servizio Virtual Console di Wii nel 2006, e successivamente \u00e8 stato riedito per Xbox Live nel 2007 e PlayStation Network nel 2011. Nel 2007 \u00e8 sbarcato su iPod classic, iPod video e iPod nano mentre nel maggio 2009 \u00e8 giunto sui dispositivi aventi come sistema operativo iOS. \"Sonic the Hedgehog\" \u00e8 diventato in seguito disponibile sul servizio online PlaySEGA nell'ottobre 2008, per GameTap nel settembre 2009 e su Steam nell'ottobre 2010. Fu convertito e pubblicato per Android nel dicembre 2012 e pu\u00f2 essere sbloccato come ricompensa nella versione per console e PC di \"Sonic Generations\". Il gioco \u00e8 stato reso disponibile anche tramite il servizio \"SEGA Forever\" per iOS e Android nel giugno 2017. Una conversione per Nintendo Switch \u00e8 stata pubblicata il 20 settembre 2018 come parte della linea Sega Ages. Quest'ultima presenta nuove caratteristiche, tra cui la possibilit\u00e0 di utilizzare le abilit\u00e0 provenienti da \"Sonic 2\" e \"Sonic Mania\", una nuova modalit\u00e0 sfida chiamata Mega Play, una classifica che vede i giocatori sfidarsi nel completare il primo livello nel minor tempo possibile e le novit\u00e0 introdotte nella versione per 3DS del gioco e del suo sequel.\nVersioni cancellate.\nU.S. Gold aveva acquisito i diritti per produrre una versione di \"Sonic the Hedgehog\" per Amiga, ZX Spectrum, Commodore 64, Amstrad CPC e Atari ST, tuttavia non fu pi\u00f9 pubblicata. Nonostante ci\u00f2 esistono diverse immagini, alcune di queste ricordano l'edizione a 8 bit. Fu pianificata anche una conversione migliorata per Sega CD ma infine venne scartata in favore di \"Sonic CD\"."}
{"id": "219065", "revid": "298055", "url": "https://it.wikipedia.org/wiki?curid=219065", "title": "Maschio", "text": ""}
{"id": "219075", "revid": "148107", "url": "https://it.wikipedia.org/wiki?curid=219075", "title": "Arcoseno", "text": "In trigonometria l'arcoseno \u00e8 definito come funzione inversa del seno di un angolo. La funzione seno non \u00e8 biettiva quindi non \u00e8 possibile avere la sua inversa, tuttavia \u00e8 possibile restringere il suo dominio in modo da renderla sia iniettiva che suriettiva e quindi invertibile. Per convenzione si preferisce restringere il dominio della funzione seno nell'intervallo formula_1.\nNotazione.\nIn matematica l'arcoseno pu\u00f2 essere indicato con una delle notazioni \"arcsin\", \"arcsen\", \"asin\", \"asen\", \"sin-1\", \"sen-1\". Queste ultime due notazioni, coerenti con la notazione per una funzione inversa (\"f-1\") e diffuse sulle tastiere di diverse calcolatrici, possono creare confusione con la notazione \"sen2(x)\", che oltre ad indicare la composizione \"sen(sen(x))\" viene utilizzata per indicare il quadrato \"(sen x)2\"; per questo motivo il reciproco del seno \"di un angolo\" (la sua cosecante) viene sempre indicato con \"(sin x)-1\". In diversi linguaggi di programmazione e sulle tastiere di alcune calcolatrici si utilizzano le forme codice_1 e codice_2.\nPropriet\u00e0.\nL'arcoseno \u00e8 una funzione continua e strettamente crescente, definita per tutti i valori nell'intervallo formula_2:\nIl suo grafico \u00e8 simmetrico rispetto all'origine degli assi cartesiani, essendo formula_4.\nLa derivata della funzione arcoseno \u00e8:\nLa serie di Maclaurin corrispondente \u00e8:\nPer via della gi\u00e0 descritta simmetria vale la relazione per argomenti negativi, ossia per definizione di funzione dispari:\nInoltre \u00e8 possibile combinare la somma o differenza di due arcoseni in un'espressione dove l'arcoseno figura una volta sola:\ncon\nArcoseno di una somma nell'intervallo in cui \u00e8 definito l'arcoseno:\nda cui discendono:\nche sono casi particolari di:\nper"}
{"id": "219076", "revid": "184755", "url": "https://it.wikipedia.org/wiki?curid=219076", "title": "Titolazione (tessile)", "text": "La titolazione \u00e8 l'operazione che determina il titolo di un filo o di un filato. Non essendo possibile misurare direttamente la sezione di una fibra perch\u00e9 facilmente deformabile e il pi\u00f9 delle volte non circolare, si ricorre al titolo per caratterizzarne la finezza.\nIl titolo \u00e8 una relazione tra la lunghezza e il peso: il rapporto tra peso e lunghezza \u00e8 detto titolazione diretta, mentre il rapporto tra lunghezza e peso \u00e8 detto titolazione indiretta o di numerazione.\nIl filo di gomma si discosta dalle altre fibre tessili perch\u00e9 non fa riferimento al rapporto peso lunghezza, ma al diametro. Non si indica direttamente il diametro, ma \"il numero di volte che la larghezza del filo \u00e8 compresa in un pollice inglese\". Si dice larghezza e non diametro perch\u00e9 il filo di gomma pu\u00f2 avere la sezione sia quadrata che circolare."}
{"id": "219080", "revid": "82451707", "url": "https://it.wikipedia.org/wiki?curid=219080", "title": "Lycra", "text": ""}
{"id": "219081", "revid": "1901624", "url": "https://it.wikipedia.org/wiki?curid=219081", "title": "Arcocoseno", "text": "In matematica, in particolare in trigonometria, l'arcocoseno \u00e8 definito come funzione inversa del coseno di un angolo. La funzione coseno non \u00e8 biiettiva, quindi non invertibile. \u00c8 possibile, per\u00f2, applicare un restringimento del dominio e del codominio in modo da renderla sia iniettiva che suriettiva. Per convenzione si preferisce restringere il dominio della funzione coseno nell'intervallo formula_1.\nNotazione.\nLa notazione matematica dell'arcocoseno \u00e8 formula_2; \u00e8 comune anche la scrittura formula_3. In diversi linguaggi di programmazione e sulle tastiere di alcune calcolatrici si utilizzano le forme codice_1 e codice_2.\nPropriet\u00e0.\nL'arcocoseno \u00e8 una funzione continua e strettamente decrescente, definita per tutti i valori nell'intervallo formula_4:\nIl suo grafico \u00e8 simmetrico rispetto al punto formula_6, essendo formula_7.\nLa derivata della funzione arcocoseno \u00e8:\nLa serie di Taylor corrispondente \u00e8:\nPer via della gi\u00e0 descritta simmetria vale la relazione per argomenti negativi:\nInoltre \u00e8 possibile combinare la somma o differenza di due arcocoseni in un'espressione dove l'arcocoseno figura una volta sola:\nApplicazioni.\nIn un triangolo rettangolo l'ampiezza in radianti di un angolo acuto equivale all'arcocoseno del rapporto fra il suo cateto adiacente e l'ipotenusa."}
{"id": "219084", "revid": "82451714", "url": "https://it.wikipedia.org/wiki?curid=219084", "title": "Elastan", "text": ""}
{"id": "219085", "revid": "20550", "url": "https://it.wikipedia.org/wiki?curid=219085", "title": "Elastane", "text": ""}
{"id": "219088", "revid": "599013", "url": "https://it.wikipedia.org/wiki?curid=219088", "title": "Fr\u00e0 Diavolo", "text": ""}
{"id": "219090", "revid": "767487", "url": "https://it.wikipedia.org/wiki?curid=219090", "title": "Aida (film 1953)", "text": "Aida \u00e8 un film del 1953 diretto da Clemente Fracassi.\n\u00c8 la prima trasposizione cinematografica, mancante di alcune parti e con inserti di voce narrante, dell'omonima opera lirica di Giuseppe Verdi.\nSophia Loren, interprete di Aida, \u00e8 doppiata da Renata Tebaldi, Radames, impersonato da Luciano Della Marra, \u00e8 cantato da Giuseppe Campora, Amneris, cantata da Ebe Stignani, \u00e8 interpretata sullo schermo dall'attrice canadese Lois Maxwell (futura Miss Moneypenny nei primi film di James Bond). Gli unici interpreti principali che sono cantanti sono Afro Poli e Antonio Cassinelli, ma curiosamente vengono a loro volta doppiati, rispettivamente da Gino Bechi e Giulio Neri. Le coreografie sono di Margarete Wallmann, mentre l'Orchestra Sinfonica Nazionale della RAI \u00e8 diretta da Giuseppe Morelli.\nProdotto dall'Oscar Film, fu distribuito dalla CEI Incom. Usc\u00ec nelle sale cinematografiche italiane il 23 ottobre 1953. Il film fu distribuito l'8 ottobre 1954 negli Stati Uniti dall'I.F.E. Releasing Corporation, il 21 gennaio 1955 nei Paesi Bassi dalla Standaard Films. Usc\u00ec in seguito anche nel Regno Unito (1956), Norvegia (24 maggio 1956), Portogallo (13 settembre 1956), Finlandia (26 marzo 1957), Svezia (10 febbraio 1958).\nNe venne fatta una riedizione colorata che, negli USA, fu distribuita dalla 21st Century Film Corporation nel 1982, mentre in Francia usc\u00ec il 19 dicembre 1984."}
{"id": "219094", "revid": "767487", "url": "https://it.wikipedia.org/wiki?curid=219094", "title": "Al di l\u00e0 della vita (film 1963)", "text": "Al di l\u00e0 della vita \u00e8 un film del 1963, diretto da Alex Segal e basato sull'omonimo dramma di Ted Mosel."}
{"id": "219095", "revid": "767487", "url": "https://it.wikipedia.org/wiki?curid=219095", "title": "Al di l\u00e0 della vita (film 1999)", "text": "Al di l\u00e0 della vita (\"Bringing Out the Dead\") \u00e8 un film del 1999 diretto da Martin Scorsese, con Nicolas Cage e Patricia Arquette, liberamente tratto dal romanzo \"Bringing Out the Dead\" di Joe Connelly.\nTrama.\nTre giorni nella vita di Frank Pierce, un paramedico in crisi per non esser riuscito ad impedire la morte di una giovane paziente; questo avvenimento lo porter\u00e0 alla \"resurrezione\", dopo quella sua morte morale.\nProduzione.\nIl film \u00e8 parte di un trio di pellicole della fine degli anni novanta nelle quali recit\u00f2 Nicolas Cage che erano coproduzioni della Paramount Pictures e Touchstone Pictures, insieme a \"Face/Off\" (1997) con John Travolta e \"Omicidio in diretta\" (1998) con Gary Sinise. Lo sceneggiatore Paul Schrader rimosse intenzionalmente molti riferimenti religiosi presenti nel romanzo originale per differenziare il tono del racconto dalle sue precedenti collaborazioni con Martin Scorsese. La canzone sui titoli di testa \u00e8 \"T.B. Sheets\" un lento blues che parla di una ragazzina morta in un letto d'ospedale. Il brano fu scritto da Van Morrison ed incluso nel suo album \"Blowin' Your Mind!\" del 1967. Originariamente la canzone avrebbe dovuto essere inclusa nella colonna sonora di \"Taxi Driver\".\nEdizione italiana.\nLa direzione del doppiaggio e i dialoghi italiani sono stati curati da Francesco Vairano per conto della C.V.D."}
{"id": "219097", "revid": "767487", "url": "https://it.wikipedia.org/wiki?curid=219097", "title": "Alcool (film 1951)", "text": "Alcool (\"Come Fill the Cup\") \u00e8 un film del 1951 diretto da Gordon Douglas.\nTrama.\nGiornalista alcolizzato perde il posto e la ragazza. Smette di bere, diventa una delle colonne del suo giornale e a lui viene affidato il compito di \u201cguarire\u201d il nipote del principale.\nDistribuzione.\nRiconoscimenti.\nCandidato all'Oscar come miglior attore non protagonista Gig Young"}
{"id": "219100", "revid": "767487", "url": "https://it.wikipedia.org/wiki?curid=219100", "title": "Alcool (film 1980)", "text": "Alcool \u00e8 un film del 1980 diretto da Augusto Tretti.\nTrama.\nFrancesco \u00e8 un giovane della provincia veneta con tendenze all'alcolismo. Ha un lavoro precario ed \u00e8 spesso indotto a bere anche dalla gente del posto che ha una mentalit\u00e0 paesana ed ignorante nei confronti dell'alcool. Infatti un po' tutti sono alcolisti, dagli anziani soli ai giovani in gruppo, dai camionisti agli attori famosi. Il fenomeno \u00e8 maggiormente diffuso anche per colpa della pubblicit\u00e0 ingannevole che attribuisce all'alcool delle propriet\u00e0 quasi magiche e che gli permette quindi di essere utilizzato come pillola per il mal di vivere. Francesco trova un lavoro come operaio ma qui viene portato alla morte per cirrosi epatica dalla colpevole usanza del capocantiere di far bere i suoi lavoranti per ottenere migliori risultati.\nDistribuzione.\nPresentato in anteprima il 20 marzo 1980 presso la Sala Congressi di via Corridoni a Milano, il film fu proiettato al Festival di Venezia e venne in seguito distribuito nel circuito culturale."}
{"id": "219102", "revid": "767487", "url": "https://it.wikipedia.org/wiki?curid=219102", "title": "Al\u00ec Bab\u00e0 (film 1970)", "text": "Al\u00ec Bab\u00e0 \u00e8 un film del 1970 diretto da Giulio Gianini e Emanuele Luzzati.\nTrama.\nDal racconto de \"Le Mille e una Notte\" un cartone animato pieno di avventure e magia.&lt;br&gt;Al\u00ec Bab\u00e0 \u00e8 il condottiero di quaranta tagliagole che s'intrufolano a Bagdad per compiere le loro scorrerie e poi portarle in una segreta caverna piena di gioielli e diademi che si apre solo con una frase magica."}
{"id": "219103", "revid": "181699", "url": "https://it.wikipedia.org/wiki?curid=219103", "title": "Arcotangente", "text": "In trigonometria l'arcotangente \u00e8 definita come funzione inversa della restrizione della funzione tangente all'intervallo formula_1\nIl nome pu\u00f2 esser fatto derivare dalla locuzione \"uno degli archi la cui tangente\" \u00e8 la misura dell'angolo (infatti i radianti, unit\u00e0 di misurazione della funzione arcotangente, corrispondono al rapporto tra la lunghezza dell'arco di circonferenza individuato da un dato angolo e il raggio della circonferenza stessa). Con maggior precisione, si potrebbe affermare che l'arcotangente di formula_2 \u00e8 \"l'angolo di valore assoluto minore la cui tangente \u00e8\" formula_2. \u00c8 necessario considerare la restrizione della funzione tangente all'intervallo precedentemente indicato in modo da preservare l'invertibilit\u00e0 della funzione.\nNotazione.\nLa notazione matematica dell'arcotangente \u00e8 formula_4 o formula_5; \u00e8 comune anche la scrittura formula_6. In diversi linguaggi di programmazione e sulle tastiere di alcune calcolatrici si utilizzano le forme codice_1 e codice_2.\nPropriet\u00e0.\ned \u00e8 di classe formula_13 cio\u00e8 \u00e8 continua e ne esiste continua la derivata di ogni ordine:\nLa relativa serie di MacLaurin (ovvero serie di Taylor centrata nello zero) \u00e8:\n\u00e8 una serie di Leibniz (quindi convergente) soltanto se formula_21\n\u00c8 possibile combinare la somma o differenza di due arcotangenti in un'espressione dove l'arcotangente non figura pi\u00f9 di una volta:\nnelle quali\nSi ha inoltre che, per formula_24:\nEsistono vari modi per provare questa uguaglianza. Ad esempio, basta considerare un triangolo rettangolo avente i cateti di lunghezza formula_2 e formula_27. L'angolo opposto al cateto di lunghezza formula_2 avr\u00e0 ampiezza pari a formula_29, mentre l'angolo opposto al cateto di lunghezza formula_27 avr\u00e0 ampiezza pari a formula_31. Per il teorema della somma degli angoli interni di un triangolo, vale quindi la relazione:\ne quindi si giunge a:"}
{"id": "219104", "revid": "765341", "url": "https://it.wikipedia.org/wiki?curid=219104", "title": "Glas Goggomobil", "text": "La Goggomobil era una piccola vettura di fascia bassa prodotta dalla Casa automobilistica tedesca Hans Glas GmbH dal 1955 al 1969.\nStoria e profilo.\nContesto storico.\nLa \"Goggomobil\" venne concepita all'alba degli anni '50 del secolo scorso in un periodo storico difficile per la Germania, che all'epoca era stata divisa da poco tempo in due stati distinti. In quel periodo la situazione dei due neo-stati tedeschi era catastrofica, sia la Germania Est che era interamente sotto il controllo dell'autorit\u00e0 sovietica, sia la Germania Ovest, il cui apparato industriale era stato completamente raso al suolo e la cui situazione economica e sociale versava in condizioni critiche. Ci\u00f2 interess\u00f2 in particolare il settore dei trasporti, e pi\u00f9 nello specifico il trasporto privato. Per il cittadino medio, la sfavorevole situazione economica rendeva impegnativo anche l'acquisto di un motociclo di piccola cilindrata e molto dispendioso l'acquisto di una piccola utilitaria. Tra l'altro, nel 1950 il mercato tedesco delle utilitarie non proponeva neppure una gran variet\u00e0 di modelli. Tra quelli presenti nei listini tedeschi di quell'anno, vi erano la Lloyd 300, la Gutbrod Superior, la Kleinschnittger F125 e la Champion 250, tutte auto \"minime\" che potevano costituire una valida alternativa al motociclo, rispetto al quale offrivano anche due posti e un abitacolo al riparo delle intemperie. Un gradino pi\u00f9 in alto si trovavano modelli DKW e NSU-Fiat. Pi\u00f9 in alto ancora si trovava il Maggiolino, nato come utilitaria ma di fatto ancora irraggiungibile per una gran fetta della popolazione tedesca. \nFu proprio in questo contesto storico che si venne ad inserire la \"Hans Glas GmbH\", fino a quel momento famosa per la sua produzione di macchine agricole. Il suo patron, Hans Glas appunto, si era da poco lanciato nel settore degli scooter: i suoi primi mezzi a due ruote, ossia il Goggo 125 e il Goggo 150 vennero infatti lanciati nel 1951 (il nome \"Goggo\" era il soprannome dato da Hans Glas, a quell'epoca ormai anziano, al suo nipotino). Ma fu chiaro che alla popolazione serviva anche una vettura vera e propria, ancorch\u00e8 molto economica, un mezzo da inserire nella stessa fascia di mercato dei modelli tedeschi citati pocanzi. \nGenesi e debutto.\nA queste conclusioni, il direttivo della Glas giunse quasi per caso: nel 1953 il direttore tecnico della Glas, Karl Dompert, realizz\u00f2 pi\u00f9 per gioco che per lavoro un'automobilina spider a due posti mossa da un monocilindrico da 125 cm3 e la cui linea ricordava da vicino quella della ben pi\u00f9 nota Austin-Healey 100. Tale automobilina, pensata come regalo per i due figli di Dompert, costitu\u00ec probabilmente la \"miccia\" che avrebbe portato alla realizzazione e al lancio commerciale della futura \"Goggomobil\". Infatti, di l\u00ec a poco, si cominci\u00f2 a discutere la possibilit\u00e0 di realizzare una microvettura da commercializzare per alimentare la richiesta di mezzi di trasporto economici da parte della popolazione. Gli argomenti di queste discussioni uscirono ben presto fuori dalle mura aziendali, per giungere alle orecchie di appassionati costruttori in erba che si offrirono di vendere i propri brevetti alla Glas. Altri costruttori, come la Champion, si offrirono di comprare a loro volta eventuali progetti o licenze detenute dalla Glas per la produzione di una microvettura. Persino la BMW, all'epoca in grossi guai finanziari, si offr\u00ec di avviare una collaborazione con la Glas allo scopo di realizzare una piccola vettura da inserire nella gamma della casa dell'Elica. Ma la casa di Dingolfing volle gettarsi in proprio nella realizzazione da zero della sua vetturetta. \nLe specifiche stabilite in fase di avvio del progetto fissarono a 2.900 marchi il prezzo di listino della vettura, praticamente come il prezzo medio di una moto con sidecar. Per quanto riguardava la meccanica si voleva attingere inizialmente dal magazzino ricambi per equipaggiare la futura \"Goggomobil\" con un motore di origine motociclistica. Ma poich\u00e8 un motore da scooter fu ritenuto troppo poco performante per una microvettura, si rese necessario progettarne uno ex-novo e in poco tempo. A tale scopo, nel 1954 venne assunto in ditta il progettista Felix Dozekal, gi\u00e0 con un significativo passato presso la Adler. Durante tutta l'estate si lavor\u00f2 alacremente sia alla parte meccanica che alla carrozzeria, imparando anche dai propri errori l'inesperienza della casa in campo automobilistico. Per esempio, mancando un vero e proprio reparto carrozzeria e verniciatura, i primi lamierati vennero realizzati a mano e imbullonati al telaio anzich\u00e8 saldati. Sempre nell'estate del 1954 Hans Glas stava procedendo alla costruzione di un nuovo fabbricato da adibire alla produzione della vetturetta, compreso un reparto carrozzeria che per\u00f2 non sarebbe stato attivo che nei primi mesi del 1955. \nIl primissimo modello marciante era caratterizzato dal fatto di avere un'unica portiera anteriore, sullo stile della Iso Isetta, lanciata nel 1953 sul mercato italiano. Venne realizzato sempre nel corso dell'estate 1954 e montava gi\u00e0 un prototipo del motore a due tempi progettato da Dozekal, che con alcuni aggiornamenti arriver\u00e0 anche alla produzione in serie. Tutto sembrava pronto per la presentazione al pubblico, ma alla fine dell'estate si decise per la pi\u00f9 convenzionale soluzione di carrozzeria a due portiere laterali. Si arriv\u00f2 cos\u00ec al completamento del primo esemplare di preserie e di l\u00ec a poco anche alla presentazione ufficiale della vettura, che avvenne al Salone del Ciclo e Motociclo di Colonia, tenutosi all'inizio dell'autunno 1954.\nDesign esterno e interno.\nL'aspetto della \"Goggomobil\" che colp\u00ec maggiormente il pubblico gi\u00e0 in occasione della sua presentazione fu l'impostazione molto automobilistica del suo corpo vettura, a differenza di alcuni nuovi modelli di microvetture tedesche lanciate sul mercato durante l'ultimo anno, come ad esempio la Fuldamobil S2 o la Messerschmitt KR 175, che si distaccavano da tale impostazione, pur a loro volta con soluzioni differenti l'una dall'altra. La \"Goggomobil\" si presentava in effetti come una piccolissima berlina a tre volumi e a due porte, con spazio nell'abitacolo per due persone pi\u00f9 due posti di fortuna posteriormente. Il posto guida, cos\u00ec come l'allestimento interno in generale, era molto spartano e semplificato, all'insegna di una voluta economia di progettazione e sviluppo, ma anche di un ridotto prezzo finale al cliente. Al volante a due razze si aggiungevano il tachimetro con contachilometri, alcuni interruttori, le leve di azionamento del tergicristalli e degli indicatori di direzione. Molto semplificati anche i sedili e la panchetta posteriore. Esteriormente la \"Goggomobil\" proponeva un corpo vettura dalle forme tondeggianti e assolutamene prive di fronzoli o slanci stilistici, con un frontale completamente liscio e caratterizzato dalla sola presenza dei due proiettori circolari e del paraurti con rostri. Le uniche particolarit\u00e0 visibili lateralmente erano l'incernieratura delle portiere sul lato posteriore e la presenza di bombature sui parafanghi, ovviamente senza velleit\u00e0 sportiveggianti, mentre la zona posteriore della carrozzeria era caratterizzata dalla presenza di piccole prese d'aria sopra i parafanghi posteriori per agevolare l'ingresso di aria fresca per il raffreddamento del motore e in coda da una ulteriore presa d'aria per lo smaltimento dell'aria calda dal vano motore.\nStruttura, meccanica e motori.\nLa \"Goggomobil\" presentata a Colonia nel 1954 fa parte di un lotto di circa 50 esemplari di preserie realizzati fra il settembre e l'ottobre di quello stesso anno. La vetturetta nasce su di un telaio a piattaforma in acciaio con scocca composta da pannelli in lamiera di acciaio sagomati a mano, che negli esemplari di preserie sono stati imbullonati sul telaio stesso e fra di loro. Ci\u00f2 ha comportato la necessit\u00e0 di montare delle guarnizioni nelle zone di accoppiamento, per esempio fra il padiglione e la zona sottostante, onde evitare l'infiltrazione di acqua nel vano motore e nell'abitacolo, ma anche il ristagno di acqua nei punti nascosti, dove avrebbe potuto generare ruggine. L'avantreno \u00e8 a bracci trasversali, mentre il retrotreno \u00e8 a semiassi oscillanti, con molle elicoidali ed ammortizzatori idraulici telescopici su entrambi gli assi. L'impianto frenante \u00e8 a tamburi sulle quattro ruote con circuito idraulico: vale la pena evidenziare una curiosit\u00e0, e cio\u00e8 che in questi esemplari di preserie i tamburi erano realizzati nientemeno che in latta! Una soluzione ovviamente poco affidabile che verr\u00e0 rapidamente abbandonata nella produzione in serie. Lo sterzo \u00e8 invece a cremagliera.\nIl motore \u00e8 un bicilindrico a due tempi raffreddato ad aria da 247 cm3 con potenza massima di 14 CV. Si tratta di un'evoluzione diretta del bicilindrico di pari cilindrata realizzato da Felix Dozekal pochi mesi prima, montato nel primissimo prototipo con portiera unica anteriore e che in quella prima variante erogava solo 9 CV di potenza massima. Tale motore, fra l'altro caratterizzato nel suo piccolo da una soluzione all'epoca raffinata come la testata in lega leggera, funziona a miscela al 4% ed \u00e8 alimentato mediante un carburatore Bing. Il cambio manuale a 4 marce \u00e8 in blocco con il motore per formare un unico corpo montato a sbalzo del retrotreno ed \u00e8 interfacciato con il motore attraverso una frizione bidisco a bagno d'olio. Grazie ad un peso a vuoto di appena 386 kg e a pieno carico di soli 6 quintali esatti, la vettura riusciva comunque a raggiungere una velocit\u00e0 massima di 80 km/h, arrivando a consumare meno di 4 litri ogni 100 km.\nEvoluzione della gamma.\nPer arrivare alla vera produzione in serie si dovranno attendere circa sei mesi: fu infatti nel marzo del 1955 che la \"Goggomobil\" cominci\u00f2 ad essere prodotta nel nuovo stabilimento di Dingolfing. Le scocche della \"Goggomobil\" vennero ancora imbullonate per alcuni mesi, fino a settembre. A partire da ottobre, invece, esse cominciarono ad essere saldate al pianale anzich\u00e8 imbullonate. Anche i singoli pannelli della carrozzeria vennero uniti l'uno all'altro mediante saldatura. Nel corso del 1955 i tamburi freno vennero finalmente realizzati in ghisa, mentre i proiettori anteriori vennero leggermente rivisitati e il volante divenne a tre razze. Un anno dopo, la gamma \"Goggomobil\" venne ampliata: accanto alla versione gi\u00e0 esistente, che da quel momento prender\u00e0 il nome di \"Goggomobil T250\", venne introdotta la \"Goggomobil T300\", con motore da 296 cm3 e potenza massima di 14,8 CV, mentre fece il suo debutto la versione coup\u00e9, proposta in entrambe le motorizzazioni esistenti (e denominate rispettivamente \"TS250\" e \"TS300\"), ma con leggerissime differenze rispetto alla berlina (13,6 CV anzich\u00e8 14 per la \"TS250\" e 15 CV anzich\u00e8 14,8 per la \"TS300\"). La coup\u00e9 si differenzia notevolmente dalla berlina sul piano stilistico: anteriormente \u00e8 ben evidente una calandra ovoidale, mentre sotto i proiettori circolari, leggermente sporgenti rispetto al piano del cofano anteriore, si trovano inediti indicatori di direzione tondi e racchiusi in piccoli alloggiamenti ovali a sviluppo orizzontale; posteriormente, la linea della coda risulta pi\u00f9 spiovente e i fari sono alloggiati all'estremit\u00e0 di un altrettanto inedito accenno di pinne, mentre viene montato un lunotto di tipo panoramico. Nel complesso la linea del corpo vettura risulta pi\u00f9 lungo di 13,5 cm e pi\u00f9 basso di 7,5 cm. \nNell'ottobre 1957, la berlina in entrambe le sue motorizzazioni viene dotata di rivestimento nella parte anteriore del cielo, mentre i finestri laterali, fino a quel momento di tipo scorrevole, divennero a manovella. Inoltre, la parte posteriore dell'abitacolo venne ridisegnata cosicch\u00e8 ora la panchetta pot\u00e8 ospitare due adulti. In sostanza la berlina divenne omologata per 4 persone anzich\u00e8 essere una vettura a due posti pi\u00f9 due. La gamma venne inoltre ampliata con l'arrivo della \"Goggomobil T400\" e della \"TS400\", rispettivamente berlina e coup\u00e9. In entrambi questi modelli, il motore venne portato a 392 cm3 e la potenza sal\u00ec a 20 CV, permettendo alla piccola vettura di raggiungere la soglia, psicologica ma non solo, dei 100 km/h. Nello stesso periodo, la \"Goggomobil\" venne prodotta anche in versione cabriolet, in realt\u00e0 una spider realizzata sulla base della versione coup\u00e9, ma omologata solamente per due persone in quanto a capote aperta, quest'ultima va a sottrarre spazio nella zona posteriore dell'abitacolo. Di questa versione, per\u00f2, non vennero prodotti che nove esemplari in tutto: di fatto, la cabriolet non entr\u00f2 mai ufficialmente a far parte della gamma.\nPer i successivi cinque anni non vi furono grossi aggiornamenti, se non di dettaglio. L'unico che vale la pena ricordare \u00e8 il depotenziamento del motore da 0,4 litri, la cui potenza scende da 20 a 18,5 CV: si arriva cos\u00ec al mese di marzo del 1964, quando la berlina ricevette nuove portiere con incernieratura anteriore. Furono gli ultimi aggiornamenti degni di nota, prima che la commercializzazione si avvii lentamente alla fine. Lentamente perch\u00e8 fu solo nell'agosto del 1965 che dalla gamma scomparve il motore da 0,3 litri, mentre fu solo nell'agosto del 1967 che a scomparire furono la \"T400\" e la \"TS400\". A quel punto, la gamma \"Goggomobil\" torn\u00f2 ad essere composta solo dalla \"T250\" e dalla \"TS250\": nel frattempo, gi\u00e0 l'anno prima la Glas era stata rilevata dalla BMW, che continu\u00f2 a far produrre ancora per tre anni la piccola vetturetta, visto che vi era ancora un decente livello di richiesta da parte della clientela. Il 25 giugno del 1969, anche i due modelli rimasti in listino vennero tolti di produzione: nella seconda met\u00e0 di quell'anno lo stabilimento di Dingolfing venne demolito, chiudendo cos\u00ec l'epopea della \"Hans Glas GmbH\" e la storia della piccola \"Goggomobil\", che venne prodotta in poco pi\u00f9 di 280 mila esemplari (quasi 284 mila se contiamo anche il furgoncino \"Transporter TL\", prodotto in 3.665 unit\u00e0, e i 9 esemplari di cabriolet).\nCaratteristiche tecniche.\n \nGlas Goggomobil \nLe Goggomobil nel mondo.\nOltre che nella nazione di progettazione di Goggomobil ne vennero prodotte varie altre versioni: in Spagna su licenza dalla Mungu\u00eda Industrial S.A. e in Australia da parte dell'importatore ufficiale, la \"Sydney Company Buckle Motors Pty Ltd.\", ne venne prodotta una versione sportiva in configurazione spider, chiamata Dart, con un frontale appuntito e con fari carenati, con vistose pinne posteriori e con una modanatura perimetrale che taglia letteralmente in due met\u00e0 l'intero corpo vettura. Le motorizzazioni sono quelle gi\u00e0 note da 0,3 e 0,4 litri, con potenze di 15 e 20 CV. Dietro ai due unici sedili \u00e8 presente anche un roll-bar. La \"Dart\" venne prodotta dal 1959 al 1962 in circa 700 esemplari. Vale l pena aggiungere che la Mungu\u00eca nn produsse solo la \"Dart\", ma anche le \"Goggomobil\" di normale produzione nell'ex-Germania Ovest.\nPer il mercato polacco, invece, un piccolo costruttore, la \"WSK Mielec\", produsse su licenza la Mikrus, basata su telaio e meccanica della Goggomobil. Fu prodotta in 1728 esemplari ed in un'unica versione, denominata \"MR 300\". Di seguito viene riportata una breve scheda tecnica:\nUn'altra fabbricazione su licenza avvenne in Argentina con il marchio \"Isard\"."}
{"id": "219106", "revid": "125841448", "url": "https://it.wikipedia.org/wiki?curid=219106", "title": "Al\u00ec Bab\u00e0 (film 1996)", "text": "Al\u00ec Bab\u00e0 \u00e8 un film d'animazione del 1996 diretto da Zlata Potancokova Belli. Prodotto in Italia nel 1995 dalla Airone Cinematografica, il film adatta liberamente la fiaba \"Al\u00ec Bab\u00e0 e i quaranta ladroni\". \u00c8 stato distribuito in DVD col titolo Al\u00ec Baba - Apriti, sesamo!. Vinse il premio come miglior film d'animazione al Festival del cinema di Salerno.\nTrama.\nAl\u00ec Bab\u00e0 \u00e8 il giovane figlio di un mercante finito schiavo del Re di Siviglia. La sua famiglia \u00e8 caduta in miseria ed egli cerca di aiutare la sorella Morgantina, il fratello Tahieb e la governante inglese facendo il taglialegna. Un giorno, vedendo passare davanti a s\u00e9 Alia, la bella figlia del Sultano, si dice certo di riuscire a sposarla e di diventare pi\u00f9 ricco del padre di lei. Ma intanto la giornata di lavoro non ha dato alcun frutto e Al\u00ec porta a casa la legna invenduta. La governante ha l'idea di condurre i ragazzi all'osteria del prozio Kasim, che tuttavia non vuole aiutarli. Il giorno successivo Al\u00ec riparte per i boschi. Una banda di ladroni assale e depreda il Conte di Todi e il suo scudiero. Al\u00ec vede i ladri entrare in una caverna chiusa da una roccia, che si scosta dopo aver pronunciato la formula magica: \"Apriti, sesamo!\". Quando i furfanti si allontanano, Al\u00ec entra nella caverna e riempie il suo cappello di monete d'oro. A casa la famiglia lo accoglie festosa; finalmente la miseria \u00e8 finita. Per poter trasportare una maggior quantit\u00e0 di monete, Al\u00ec chiede in prestito due otri allo zio oste e torna quindi alla caverna. La moglie dell'oste, insospettita, ha posto della pece sul fondo dei contenitori e, quando Al\u00ec li restituisce, gli zii scoprono l'uso che ne \u00e8 stato fatto. Lo zio segue di nascosto Al\u00ec e vede come entra nella caverna. Quando il nipote si allontana, egli vi si intrufola, e alla vista del tesoro comincia a farneticare.\nIl tenore di vita a casa di Al\u00ec \u00e8 molto cambiato e pu\u00f2 destare sospetti. La governante suggerisce di ricoprire le monete che sono state riposte negli otri con una certa quantit\u00e0 di miele che, attirando le formiche, costituisce una difesa contro i malintenzionati. La zia Fatima, non vedendo tornare il marito, chiede aiuto alla famiglia di Al\u00ec. Il ragazzo, tornando alla grotta, scopre casualmente il corpo morto dello zio avvolto in un tappeto e lo porta via con s\u00e9. Quando giunge a casa, in gran segreto si decide di fargli confezionare un abito dal sarto e di seppellirlo. I ladroni arrivano alla grotta e, poich\u00e9 non ritrovano il cadavere dell'uomo, capiscono che il loro segreto \u00e8 ormai noto ad altri. Il capo dei briganti, Sadam, chiede suggerimenti prima al farmacista e poi all'astrologo. Il dilemma \u00e8 dove sia finito il morto. L'astrologo indirizza i ladroni dal sarto. Questi dice di essere stato bendato e trasportato in un posto segreto per prendere le misure di un cliente. Egli pu\u00f2 condurre il capo dei briganti in quel luogo solo se viene bendato come la prima volta. La strana situazione che si profila nelle strade del paese porta all'arresto di Sadam e del sarto che, vengono poi liberati grazie alla parlantina del brigante.\nSadam \u00e8 nuovamente a casa del sarto quando la governante inglese e Morgantina, la sorella di Al\u00ec, arrivano nel laboratorio per prenotare dei vestiti. Lasciano come anticipo una moneta d'oro che Sadam riconosce come sua. Intanto Al\u00ec si reca alla grotta e recupera un grosso diamante da portare in dono al sultano per chiedere la mano della figlia. Uscendo, egli blocca il macigno posto all'ingresso con dei bastoni e quando Sadam arriva alla caverna la formula magica non ottiene pi\u00f9 alcun risultato. Giunto a corte, Al\u00ec chiede la mano della ragazza e si prepara quindi la festa di fidanzamento. I ladroni hanno ormai individuato Al\u00ec e la sua casa. Cercano di recuperare gli otri pieni di monete, ma le formiche li mettono in fuga. Mentre la festa \u00e8 in corso, si nascondono allora negli otri del vino, che vengono portati per il banchetto. La governante, invece di mescere il vino, decide di sigillare gli otri per spedirli in Spagna insieme al fratello di Al\u00ec, che va a pagare il riscatto per liberare il padre. Al\u00ec, divenuto cos\u00ec ricco e senza pi\u00f9 nemici, pu\u00f2 vivere felice con la sua Alia.\nDistribuzione.\nIl film \u00e8 stato proiettato per la prima volta il 26 luglio 1996 in Italia, distribuito della Airone Cinematografica. \u00c8 stato inoltre distribuito in Portogallo con il titolo di \"Ali Baba e o burro falante\" il 2 luglio 1999.\nIl film \u00e8 stato distribuito in DVD il 16 settembre 2004 dalla Avo Film Edizioni col titolo \"Al\u00ec Baba - Apriti, sesamo!\".\nAccoglienza.\nPaolo Mereghetti recens\u00ec negativamente il film, lamentandone la contaminazione \"con humour demenziale e paradossi cronologici\" e considerandolo un risultato \"di ben scarso interesse, anche se l'animazione non \u00e8 delle peggiori\".\nSequel.\nNel 1997 usc\u00ec nei cinema il sequel del film, \"Al\u00ec Bab\u00e0 e i pirati\". Sarebbero poi dovuti seguire una serie TV intitolata \"Le avventure di Al\u00ec Bab\u00e0\" e un terzo film dal titolo \"Al\u00ec Bab\u00e0 &amp; Company\", che per\u00f2 non furono mai realizzati."}
{"id": "219107", "revid": "767487", "url": "https://it.wikipedia.org/wiki?curid=219107", "title": "Alice nel Paese delle Meraviglie (film 1933)", "text": "Alice nel Paese delle Meraviglie (\"Alice in Wonderland\") \u00e8 un film del 1933, diretto da Norman Z. McLeod e basato su una sceneggiatura di Joseph L. Mankiewicz, tratta dai libri di Lewis Carroll, \"Le avventure di Alice nel Paese delle Meraviglie\" e \"Attraverso lo specchio e quel che Alice vi trov\u00f2\".\nTrama.\nIn una fredda giornata invernale, Alice sta sfogliando un libro, annoiata, mentre la sua tutrice sta ricamando.\nElla vorrebbe tanto uscire fuori in mezzo alla neve ma la sua governante glielo impedisce intimandole di rimanere in casa: in mezzo alla bianca tundra, la bambina intravede un bianco leprotto.\nDopo essere stata rimproverata ulteriormente per aver parlato con dei pezzi da gioco di una scacchiera, in preda alla noia, si addormenta e, quando si risveglia, riesce ad attraversare lo Specchio del salotto e ad arrivare dall'altra parte, rimanendo sorpresa di constatare di persona che ogni cosa sia ribaltata rispetto al suo mondo.\nDopo essere uscita di corsa dalla Casa dello Specchio, nota un Buffo Coniglietto con giacca e panciotto, che consulta affannosamente un grosso orologio, esclamando di essere continuamente in ritardo: lo insegue fino a vederlo scomparire dietro i cespugli: vi entra e, sorprendentemente, riesce ad infilarsi in una Conigliera, che la conduce in un'enorme stanza nella quale trova una minuscola porticina ed un solido tavolino di cristallo con una chiavetta al di sopra di esso: la prende, la infila nella serratura, e qual non esser la sua gioia, nel notar un magnifico giardino al suo interno. Siccome che le sue spalle non potrebbero mai oltrepassar la soglia, ma decisa a non rinunciare, ritorna al tavolo su cui nota una bottiglietta con una strana etichetta \"Bevimi!\", decide di provare a berla, e, in un baleno, diventa cos\u00ec alta da arrivare al soffitto e, disperata, si mette a piangere tant'\u00e8 che la stanza si allaga completamente, ma notando un pasticcino, che portava la scritta \"Mangiami!\", rimpicciolisce in un modo cos\u00ec istantaneo, che finisce per ritrovarsi quasi in un oceano vastissimo.\nQui, incontra un Topolino assieme al quale si prepara al \"Corritondo\", una corsa a tempo indeterminato costituendo un cerchio. Dopodich\u00e9, si ritrova in un luogo pieno di alti alberi, piante e fiori meravigliosi e steli d'erba fin sopra la sua testa, si ritrova a riposarsi sotto l'ombra di un grosso fungo, ma decisa ad analizzarlo, i suoi occhi incontrano quelli di un enorme Bruco, seduto sul cappello del fungo, che ne stava tranquillamente calmo a fumare il narghil\u00e8...\nCuriosit\u00e0.\nNell'anno successivo al film la protagonista Charlotte Henry interpreter\u00e0 il ruolo di Bo-Peep al fianco di Laurel &amp; Hardy nel film operetta \"Babes in Toyland\". Nella pellicola Henry \u00e8 una felice pastorella, innamorata del figlio del pifferaio Tom-Tom. Tuttavia un losco figuro di nome Silas Barnaba cerca di guastare il loro rapporto, pretendendo che Bo-Peep sposi lui, ricco, maleducato e caparbio.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, il film usc\u00ec nelle sale cinematografiche statunitensi il 22 dicembre 1933. In Italia, usc\u00ec il 7 giugno 1935.\nAncora oggi il film \u00e8 talvolta trasmesso in paesi di lingua angolofona su canali televisivi come Turner Classic Movies.\nIn origine, il film durava 90 minuti, ma quando EMKA compr\u00f2 i diritti televisivi sul film nei tardi anni '50, fu tagliato a 77 min.\nLa Universal Studios ha distribuito una versione DVD del film il 2 marzo 2010, realizzando cos\u00ec la prima versione \"home video\" dell'opera cinematografica.\nDate di uscita.\nIMDb\nAlias"}
{"id": "219108", "revid": "104265", "url": "https://it.wikipedia.org/wiki?curid=219108", "title": "Alice nel Paese delle Meraviglie (film 1951)", "text": "Alice nel Paese delle Meraviglie (\"Alice in Wonderland\") \u00e8 un film d'animazione del 1951 diretto da Clyde Geronimi, Hamilton Luske e Wilfred Jackson, prodotto dalla Walt Disney Productions e basato principalmente sul libro di Lewis Carroll \"Le avventure di Alice nel Paese delle Meraviglie\", con alcuni elementi aggiuntivi da \"Attraverso lo specchio e quel che Alice vi trov\u00f2\". 13\u00ba classico Disney, usc\u00ec negli Stati Uniti il 26 luglio 1951, distribuito dalla RKO Radio Pictures. Presentato alla Mostra di Venezia 1951.\nTrama.\nSulla riva di un fiume tranquillo, una ragazzina di nome Alice si annoia ascoltando la sorella maggiore che legge ad alta voce un libro di storia su Guglielmo I d'Inghilterra. Quando sua sorella rimprovera i sogni ad occhi aperti di Alice, la ragazzina racconta al suo gattino Oreste che lei preferirebbe vivere in un mondo dei sogni privo di senso chiamato Paese delle Meraviglie. Alice e Oreste vedono passare un Bianconiglio (vestito con un gilet) che dice di essere in ritardo. Alice lo segue in una tana e cade in una voragine. Comincia a galleggiare, grazie alla sua gonna che le fa da paracadute. Alice vede il coniglio bianco scomparire in una piccola porta e, dopo essersi rimpicciolita, riesce a passare attraverso il buco della serratura e ad entrare nel Paese delle Meraviglie. Qui incontra alcuni strani personaggi tra cui il dodo Capitan Libeccio e i gemelli Pinco Panco e Panco Pinco, che le raccontano la storia \"Il tricheco e il carpentiere\".\nAlice alla fine trova il Bianconiglio nella sua casa, ma prima che possa chiedergli per cosa \u00e8 in ritardo viene mandata a prendere un paio di guanti,venendo scambiata per la cameriera Marianna. Mangia un biscotto e diventa gigantesca, rimanendo bloccata nella casa del coniglio. Il Bianconiglio, Capitan Libeccio e lo spazzacamino Biagio Lucertola credono che Alice sia un mostro e progettano di bruciare la casa. Alice fugge mangiando una carota e diventando piccola come un insetto. Incontra e canta con dei fiori parlanti, ma poi loro la scacciano accusandola di essere un'erbaccia. Alice viene poi istruita dal fumatore di narghil\u00e8, Brucaliffo, a mangiare un fungo per cambiare dimensione: mangiando un lato si diventa pi\u00f9 piccoli; mangiando l'altro, invece, si diventa pi\u00f9 grandi. Alice decide di mettere in tasca un pezzo del lato del fungo che fa crescere e un altro pezzo del lato che fa rimpicciolire.\nAlice incontra lo Stregatto, che le consiglia di visitare il Cappellaio Matto, il Leprotto Bisestile e il Toperchio. I tre gestiscono una pazza festa del t\u00e8 e celebrano il \"non compleanno\" di Alice, una giornata in cui non \u00e8 il suo compleanno. Appare il Bianconiglio, ma il Cappellaio Matto e il Leprotto Bisestile distruggono il suo orologio da taschino staccandogli le componenti meccaniche e imbrattandolo di cibi e bevande, fino a gettare fuori dalla festa il coniglio appena hanno saputo che l'orologio era un regalo di quell'occasione.\nStufa della maleducazione e della pazzia degli abitanti del Paese delle Meraviglie, Alice decide di sospendere l'inseguimento del coniglio e di ritornare a casa, ma non riesce a ritrovare la strada del ritorno e si imbatte nella Foresta di Tulgey: un bosco in cui si trovano strane creature di vario genere. Lo Stregatto appare e conduce Alice in un labirinto di siepi giganti governato dalla terribile, infida e tirannica Regina di Cuori e il marito pi\u00f9 piccolo, il Re di Cuori. La regina ordina la decapitazione dei giardinieri-carte pittrici (l'Asso, il Due e il Tre di Fiori), colpevoli di aver dipinto di rosso le rose bianche ed averla fatta infuriare per non aver piantato rose di colore rosso naturale. La sovrana invita poi Alice ad una bizzarra partita a croquet con fenicotteri, porcospini e soldati-carte come attrezzatura al posto delle vere mazze, delle vere palline e dei veri archetti; in questo modo Alice, pur giocando secondo il regolamento, perde la partita, mentre la Regina, illecitamente agevolata dai ricci, dai fenicotteri e dai soldati-carte, riesce a vincere immeritatamente.\nLo Stregatto appare nuovamente e, approfittando del suo poter comparire e sparire a suo piacimento senza essere visto, fa uno scherzo alla regina, impigliando nella sua gonna il becco del fenicottero, cos\u00ec la sovrana, dopo essere finita a gambe all'aria, accusa ingiustamente Alice, che evita la decapitazione immediata solo perch\u00e9 il Re di Cuori propone di metterla sotto processo. In esso vengono chiamati a testimoniare il Leprotto Bisestile, il Toperchio e il Cappellaio Matto, i quali, del tutto ignari della faccenda, decidono di festeggiare il non-compleanno della Regina, regalandole pertanto una nuova corona pi\u00f9 grande, che per\u00f2 si trasforma nello Stregatto. L'animale parlante, per essere stato nominato da Alice, fa spaventare il Toperchio e questo crea lo scompiglio, che pu\u00f2 essere fermato soltanto spalmando la marmellata sul naso del piccolo roditore, ma quest'ultima finisce per sbaglio sulla testa della Regina, che oltretutto riceve una martellata in testa dal Re nel tentativo di placare la bestiola.\nLa sovrana, infuriata, incolpa nuovamente Alice, ma proprio in quel momento la bambina si ricorda di avere ancora in tasca dei pezzi del fungo del Brucaliffo e li mangia, crescendo ad un'altezza enorme che secondo il regolamento del re \u00e8 proibito in tribunale. Ora che \u00e8 gigantesca, Alice si sente libera di dire la sua e, cos\u00ec facendo, insulta apertamente la regina, senza accorgersi che si sta restringendo alla sua dimensione regolare, dal momento che ha mangiato in fretta entrambi i lati del fungo. Alice ritorna cos\u00ec alle dimensioni di prima, dopodich\u00e9 la regina ordina istericamente alle sue guardie di decapitare la ragazza e l'ordine stavolta viene approvato anche dal Re.\nCos\u00ec Alice \u00e8 costretta a fuggire e, durante la sua fuga, viene inseguita dalla maggior parte dei personaggi del Paese delle Meraviglie, finch\u00e9 si ricongiunge con la serratura parlante, che le dice che stava dormendo e, aprendo la toppa che funge da bocca, le mostra il suo doppione reale, cos\u00ec lei sollecita la sua alter-ego a svegliarsi per terminare questo sogno. Alice, la sorella e Oreste tornano quindi a casa per il t\u00e8.\nProduzione.\nSviluppo.\nLa storia dell'associazione di Walt Disney con i libri su Alice di Lewis Carroll (\"Le avventure di Alice nel Paese delle Meraviglie\" e \"Attraverso lo specchio e quel che Alice vi trov\u00f2\") si estende fino alla sua infanzia. Come molti bambini di allora aveva familiarit\u00e0 con i libri di \"Alice\" e li aveva letti come scolaro.\nNel 1923, quando Disney era ancora un regista ventunenne che cercava di farsi un nome lavorando presso il Laugh-O-Gram Studio a Kansas City, cre\u00f2 un cortometraggio (l'ultimo dell'infruttuosa serie \"Newman Laugh-O-Grams\") intitolato \"Il Paese delle Meraviglie di Alice\", che era liberamente ispirato ai libri di \"Alice\". Il corto vedeva una ragazza live-action (Virginia Davis) che interagiva in un mondo animato. Di fronte a problemi d'affari, tuttavia, il Laugh-O-Gram Studio fall\u00ec nel luglio 1923, e il film non venne mai distribuito al cinema. Tuttavia, Disney part\u00ec per Hollywood e us\u00f2 il film come una sorta di episodio pilota da mostrare ai potenziali distributori. Margaret J. Winkler della Winkler Pictures accett\u00f2 di distribuire le \"Alice Comedies\", e Disney collabor\u00f2 con suo fratello Roy O. Disney e riassunse i collaboratori di Kansas City tra cui Ub Iwerks, Harman e Ising, Friz Freleng, e Carman Maxwell per formare i Disney Bros. Studios (in seguito Walt Disney Productions). La serie inizi\u00f2 nel 1924, prima di venire ritirata nel 1927.\nNel 1932 Walt cominci\u00f2 ad accarezzare l'idea di fare un film d'animazione e ripetutamente si volt\u00f2 verso l'idea di fare una versione di \"Alice\" che combinava animazione e live action interpretata da Mary Pickford, e acquist\u00f2 anche i diritti per le illustrazioni di John Tenniel (ancora sotto copyright all'epoca). Tuttavia, questi piani vennero poi demoliti a favore di \"Biancaneve e i sette nani\", soprattutto perch\u00e9 Disney era stato anticipato dall'adattamento dal vivo del 1933 della Paramount. Tuttavia, Disney non abbandon\u00f2 del tutto l'idea di adattare \"Alice\", e nel 1936 produsse il cortometraggio di Topolino \"Lo specchio magico\".\nNel 1938, dopo l'enorme successo di \"Biancaneve\", Walt Disney ripropose l'idea di fare un film su \"Alice\" e registr\u00f2 ufficialmente il titolo \"Alice nel Paese delle Meraviglie\" con la Motion Picture Association of America e assunse l'artista degli storyboard Al Perkins e l'art director David S. Hall per sviluppare storia e concept art per il film. Uno storyreel era completo nel 1939, ma Walt non era contento poich\u00e9 sentiva che i disegni di Hall assomigliavano troppo a quelli di Tenniel ed erano troppo difficili da animare, e che il tono generale del copione di Perkins era troppo grottesco e cupo. Rendendosi conto della quantit\u00e0 di lavoro necessario per \"Alice nel Paese delle Meraviglie\", cos\u00ec come della devastazione economica della seconda guerra mondiale e le esigenze di produzione di \"Pinocchio\", \"Fantasia\" e \"Bambi\", Walt rimand\u00f2 la produzione di \"Alice nel Paese delle Meraviglie\" poco dopo la proiezione.\nNel 1945, poco dopo la fine della guerra, Disney rianim\u00f2 nuovamente \"Alice nel Paese delle Meraviglie\" e incaric\u00f2 l'autore britannico Aldous Huxley di riscrivere la sceneggiatura. Tuttavia Walt sentiva che la versione di Huxley era un adattamento letterale del libro di Carroll. L'artista degli sfondi Mary Blair present\u00f2 alcuni disegni di concetto per \"Alice nel Paese delle Meraviglie\". I dipinti della Blair si distaccavano dalle illustrazioni approssimative di Tenniel prendendo una posizione modernista, con colori audaci e irreali. A Walt piacquero i disegni della Blair, e la sceneggiatura venne riscritta concentrandosi sulla commedia, la musica, e il lato stravagante del libro di Carroll.\nDisney accarezz\u00f2 l'idea di avere una versione di \"Alice nel Paese delle Meraviglie\" che combinasse animazione e live action (in modo simile alle sue \"Alice Comedies\") che avrebbe avuto Ginger Rogers nel ruolo della protagonista e avrebbe utilizzato il processo di vapori di sodio recentemente sviluppato. Lisa Davis (che avrebbe poi doppiato Anita Radcliffe ne \"La carica dei cento e uno\") e Luana Patten vennero considerate anche per il ruolo di Alice. Tuttavia Walt presto si rese conto che poteva fare giustizia al libro solo facendo un film completamente animato, e nel 1946 iniziarono i lavori su una versione tutta animata di \"Alice nel Paese delle Meraviglie\".\nSceneggiatura.\nAttraverso varie stesure della sceneggiatura, molte sequenze che erano presenti nel libro di Caroll vennero trasportate dentro e fuori dalla storia. Tuttavia, Walt insisteva sul fatto che le scene si mantenessero vicine a quelle del romanzo poich\u00e9 la maggior parte del suo umorismo \u00e8 nella scrittura. Una scena omessa dal trattamento del 1939 del film aveva luogo fuori dal maniero della Duchessa Brutta, dove il messo pesce d\u00e0 al messo ranocchio un invito da portare alla duchessa, che \u00e8 invitata a giocare a croquet con la Regina di Cuori. Alice sente questo e si intrufola nella cucina del maniero, dove trova la cuoca della duchessa che cucina maniacalmente e la duchessa che nutre il suo bambino. La cuoca sparge il pepe per tutta la stanza facendo starnutire la duchessa e Alice e facendo piangere il bambino. Dopo una rapida conversazione tra Alice e la duchessa, l'irascibile cuoca inizia a lanciare pentole e padelle al bambino rumoroso. Alice salva il bambino, ma appena lei esce di casa il bambino si trasforma in un maiale e scappa via. La scena venne scartata per motivi di ritmo.\nUn'altra scena che venne eliminata da un progetto seguente si verificava nella Foresta di Tulgey, dove Alice incontrava quello che sembrava essere un Ciciarampa dall'aspetto sinistro nascosto al buio, prima che questo si rivelasse essere una bestia comica simile a un drago con campane e fischietti di fabbrica sulla testa. Venne scritta anche la canzone \"Beware the Jabberwock\". Tuttavia, la scena venne scartata in favore del poema \"Il tricheco e il carpentiere\".\nUn'altra scena tagliata nella Foresta di Tulgey mostrava Alice consultarsi con il Cavaliere Bianco, che era stato concepito per essere una sorta di caricatura di Walt Disney. Anche se a Walt piaceva la scena, sentiva che era meglio se Alice avesse imparato la lezione da s\u00e9, da cui il brano \"Un ottimo consiglio\". Altri personaggi, come la Falsa Tartaruga e il Grifone furono scartati per ragioni di ritmo.\nColonna sonora.\nNel tentativo di mantenere alcuni dei versi e poesie fantasiose di Carroll, Disney commission\u00f2 ai migliori cantautori di comporre canzoni costruite attorno ad essi per l'utilizzo nel film. Un numero record di potenziali canzoni vennero scritte per il film, basate sui versi di Carroll - oltre 30 - e molte di esse trovarono posto nel film, anche se solo per pochi brevi istanti. \"Alice nel Paese delle Meraviglie\" avrebbe incluso pi\u00f9 canzoni di ogni altro film Disney, ma poich\u00e9 alcune di esse durano pochi secondi (come \"Piacere\", \"Daremo fuoco alla casa\", \"La canzone dello Stregatto\",\"La maratonda\" e altri), questo fatto \u00e8 spesso trascurato. La canzone originale che Alice avrebbe dovuto cantare all'inizio era intitolata \"Beyond the Laughing Sky\". La canzone, come tante altre canzoni omesse, non fu utilizzata dai produttori. Tuttavia, la composizione venne mantenuta e il testo modificato. In seguito divenne la canzone dei titoli di testa de \"Le avventure di Peter Pan\" (che era in produzione allo stesso tempo), \"La seconda stella a destra\".\nLa canzone dei titoli, composta da Sammy Fain, fu in seguito adottata dal pianista jazz Bill Evans e inserito nel suo Sunday at the Village Vanguard.\nDistribuzione.\nData di uscita.\nLe date di uscita internazionali sono state:\nEdizione italiana.\nLa versione italiana del film \u00e8 a cura di Roberto De Leonardis, con la direzione musicale di Alberto Brandi. Il doppiaggio venne eseguito dalla CDC negli stabilimenti Fono Roma, diretto da Mario Almirante.\nDe Leonardis, contrariamente a quanto faceva di solito, apport\u00f2 cambiamenti sostanziali ai dialoghi originali dell'opera allo scopo di riportare in italiano alcuni giochi di parole o a inventarne altri in sostituzione di quelli intraducibili. Per scelta, per\u00f2, non vennero utilizzati i nomi dei personaggi dell'edizione italiana del libro, ma vennero fatte delle nuove traduzioni, spesso fondendo insieme due parole: il Coniglio Bianco diventa il Bianconiglio, Bill diventa Biagio, il Ghiro diventa il Toperchio, la Lepre Marzolina diventa il Leprotto Bisestile, il Dodo diventa Capitan Libeccio, il gatto del Cheshire diventa Stregatto, Tweedledum e Tweedledee diventano Pinco Panco e Panco Pinco, eccetera. Inoltre la gattina di Alice, che in originale si chiama Dinah, nella versione italiana \u00e8 un gattino di nome Oreste: la scelta \u00e8 stata presa per poter adattare la battuta inglese in cui Alice compita la parola \"gatto\" (in originale \"C-A-T\"), cos\u00ec che nella versione italiana viene sillabata la parola \"O-res-te\" e in entrambi i casi il Cappellaio Matto pensa al t\u00e8. La sillabazione di Alice \u00e8 scorretta, ma coerente con il personaggio che commette errori grammaticali sia nel libro sia nella versione originale del film.\nEdizioni home video.\nVHS.\nL'unica edizione VHS del film usc\u00ec in Italia per il noleggio nel novembre 1984, e venne rieditata nel settembre 1990 per la vendita (lasciando in copertina sempre l'anno 1984), nell'agosto 1997, nel gennaio 2002 e di nuovo nel gennaio 2005.\nDVD.\nLa prima edizione DVD del film usc\u00ec in Italia nel 1999 distribuito dalla Warner Home Video. Questo, come altri DVD Disney distribuiti dalla Warner, era privo di contenuti speciali. La seconda edizione DVD usc\u00ec nel 2001. La terza edizione DVD usc\u00ec il 16 maggio 2002.\nLa quarta edizione DVD usc\u00ec il 12 gennaio 2005. Si tratta di un'edizione speciale che presenta per la prima volta il film rimasterizzato e restaurato in digitale. Presentava tutti i contenuti speciali dell'edizione precedente insieme ad altri nuovi.\nLa quinta edizione DVD \u00e8 uscita il 31 maggio 2010. Questa ulteriore edizione speciale presenta tutti i contenuti della precedente insieme a due nuovi filmati.\nBlu-ray.\nLa prima edizione BD del film \u00e8 uscita in Italia il 13 aprile 2011. Il BD include tutti i contenuti speciali del DVD eccetto i giochi, insieme a molto materiale inedito.\nAccoglienza.\nBotteghino.\nDurante la sua corsa iniziale nelle sale, il film ha incassato 2,4 milioni di dollari in noleggi nazionali. A causa del budget di produzione del film di 3 milioni di dollari, lo studio ha ammortizzato una perdita di un milione di dollari. Durante la sua riedizione nelle sale nel 1974, il film ha incassato 3,5 milioni di dollari in noleggi nazionali.\nCritica.\nSu Rotten Tomatoes, \"Alice nel Paese delle Meraviglie\" ha ricevuto un punteggio di approvazione dell'81% da 32 recensioni critiche con una valutazione media di 6,37/10. Il consenso afferma: \"Una buona introduzione al classico di Lewis Carroll, \"Alice nel Paese delle Meraviglie\" vanta alcune delle immagini pi\u00f9 surreali e contorte del canone Disney.\" Su Metacritic ha invece una valutazione di 68/100 basata su 10 recensioni, che indica \"recensioni generalmente favorevoli\".\nBosley Crowther, recensendo per il \"New York Times\", si \u00e8 complimentato che \"...se non sei troppo esigente riguardo alle immagini di Carroll e Tenniel, se sei fatto di stravaganza Disney e se prendi un ritmo un po' lento e irregolare, dovresti trovare questa immagine divertente. Soprattutto dovrebbe essere per i bambini, che non sono cos\u00ec esigenti in termini di fedelt\u00e0 come lo sono le loro mamme e i loro pap\u00e0. Alcuni episodi sono dandy, come il matto tea party e la corsa al caucus; la musica \u00e8 melodioso e zuccherino e il colore \u00e8 eccellente.\" \"Variety\" ha scritto che il film \"ha un fascino sincero e una bellezza chimerica che mostra al meglio la fantasia di Carroll. Tuttavia, non \u00e8 stato in grado di aggiungere alcun vero cuore o calore ,ingredienti mancanti ai due tomi e che sono sempre stati parte integrante dei precedenti lungometraggi Disney.\nMae Tinee del \"Chicago Tribune\" ha scritto che \"Sebbene le figure Disney assomiglino ai famosi schizzi di John Tenniel, abbondano di energia ma sono assolutamente prive di incantesimo e sembrano pi\u00f9 strettamente legate a Pluto, il cucciolo goffo, che ai prodotti dell'immaginazione di Carroll. I giovani probabilmente lo troveranno un simpatico cartone animato, pieno di personaggi vivaci, con il sogno di Alice adornato con solo un tocco di incubo: coloro che amano la vecchia storia come me probabilmente saranno decisamente delusi.\" Il \"Time\" ha affermato che \"Giudicato semplicemente come l'ultimo della lunga e popolare serie di cartoni Disney, Alice manca di una trama sviluppata, che gli esperti di continuit\u00e0 dello studio, per tutta la loro libert\u00e0 con forbici e incolla, non sono stati in grado di mettere insieme dai libri a episodi. \u00c8 roba familiare; il giardino di fiori vivi di Carroll spinge la Disney a far rivivere lo stile delle sue Silly Symphonies. fare appello agli adulti\u00bb.\nLe numerose modifiche proposte dal film rispetto ai romanzi di Lewis Carroll vennero accolte con grandi critiche dai fan dello scrittore, dai rappresentanti del cinema britannico e dai critici letterari, che accusarono Disney di aver \"americanizzato\" una grande opera della letteratura inglese. Disney non fu sorpreso da tale ricezione critica verso \"Alice nel Paese delle meraviglie\" e anzi l'aveva prevista, poich\u00e9 la sua versione era stata pensata per un vasto pubblico di famiglie contemporanee e non per i critici letterari conoscitori del XIX secolo.\nAnche se non fu un flop completo, il film non venne mai riproiettato nei cinema durante la vita di Walt Disney, venendo invece trasmesso ogni tanto in televisione: in particolare, \"Alice nel Paese delle meraviglie\" and\u00f2 in onda come secondo episodio della serie TV \"Disneyland\" sulla ABC nel 1954, in una versione pesantemente modificata e ridotta a meno di un'ora. In \"The Disney Films\", Leonard Maltin racconta che l'animatore Ward Kimball sentiva che il film aveva fallito perch\u00e9 \u00absoffriva per la presenza di troppi cuochi: i registi. Si trattava di un caso di cinque registi che cercavano di superarsi l'un l'altro e di realizzare la sequenza pi\u00f9 grande e pi\u00f9 pazza del film. Ci\u00f2 ebbe un effetto di auto-cancellazione del prodotto finale\u00bb. Walt Disney stesso pensava che il film avesse fallito perch\u00e9 il personaggio di Alice \u00abnon aveva cuore\u00bb.\nQuasi due decenni dopo la sua uscita originale e dopo il successo nordamericano del film d'animazione di George Dunning \"Yellow Submarine\" del 1968, la versione Disney di \"Alice nel Paese delle meraviglie\" si trov\u00f2 improvvisamente in auge con i tempi. Infatti, grazie alla direzione artistica fortemente visionaria di Mary Blair e all'associazione di lunga data di \"Alice nel Paese delle meraviglie\" di Carroll con la cultura della droga, il film venne riscoperto dai giovani del tempo come una sorta di \"film cerebrale\" (insieme a \"Fantasia\" e \"I tre caballeros\") e mostrato in diverse universit\u00e0 in tutto il paese. La Disney rifiut\u00f2 l'associazione con le droghe e ritir\u00f2 anche le copie del film dalle universit\u00e0, ma poi nel 1974 diede ad \"Alice nel Paese delle meraviglie\" sua prima riproiezione cinematografica in assoluto, promuovendo il film come un'opera in sintonia con i tempi \"psichedelici\" e usando per la pubblicit\u00e0 la canzone di successo \"White Rabbit\" dei Jefferson Airplane. Questa ri-proiezione ebbe abbastanza successo da giustificarne un'altra nel 1981. In Italia l'unica ri-proiezione avvenne nel 1970.\nIl film venne nominato per un Oscar alla migliore colonna sonora di un musical, ma perse contro \"Un americano a Parigi\".\nAltri media.\nVersione teatrale.\n\"Alice nel Paese delle Meraviglie\" \u00e8 stato condensato in una versione teatrale ad atto unico intitolata \"Alice and Wonderland, Jr.\". La versione teatrale \u00e8 destinata esclusivamente alle produzioni delle scuole medie e superiori e comprende la maggior parte delle canzoni del film e altre tra cui \"Zip-a-Dee-Doo-Dah\" da \"I racconti dello zio Tom\", due nuove riprese di \"\u00c8 tardi!\" e tre nuovi numeri dal titolo \"Ocean of Tears\", \"Simon Says\" e \"Who Are You?\". Questa versione di 60-80 minuti \u00e8 di propriet\u00e0 di Music Theatre International nella Broadway, Jr. Collection insieme ad altri show teatrali Disney come \"Disney's Aladdin, Jr.\", \"Disney's Mulan, Jr.\", \"La bella e la bestia\", \"High School Musical: On Stage!\", l\"'Aida\" di Elton John e Tim Rice e molti altri.\nParchi a tema.\nVersioni in costume di Alice, il Cappellaio Matto, il Bianconiglio, La Regina di Cuori, Pinco Panco e Panco Pinco appaiono regolarmente presso i resort e i parchi a tema Disney, e altri personaggi del film (tra cui il tricheco e il Leprotto Bisestile) sono presenti nei parchi a tema. Tutti e cinque i parchi a tema in stile Disneyland dispongono del Mad Tea Party, una giostra con le tazze da t\u00e8 basata sull'adattamento Disney di \"Alice nel Paese delle Meraviglie\".\n\"Alice nel Paese delle Meraviglie\" \u00e8 anche frequentemente presente in molte sfilate e spettacoli nei parchi a tema Disney, tra cui The Main Street Electrical Parade, SpectroMagic, Fantasmic!, Dreamlights, The Move It! Shake It! Celebrate It! Street Party e Walt Disney's Parade of Dreams. Disneyland contiene una \"dark ride\" basata sul film, oltre alle tazze da t\u00e8, e Disneyland Paris contiene anche un labirinto di siepi chiamato Alice's Curious Labyrinth, che prende ispirazione dal film. L'ormai liquidata Mickey Mouse Revue, mostrata a Walt Disney World Resort e poi a Tokyo Disneyland, conteneva personaggi e scene del film.\nIl successivo film Disney di Tim Burton ha avuto molto meno effetto sul parco, ispirando solo il Mad T Party, un evento notturno a Disney California Adventure.\nVideogiochi.\nUna versione videogioco del film venne distribuita per il Game Boy Color dalla Nintendo il 4 ottobre 2000 in Nord America. Inoltre, nei videogiochi di \"Kingdom Hearts\" e \"\", il Paese delle Meraviglie \u00e8 uno dei mondi giocabili."}
{"id": "219109", "revid": "767487", "url": "https://it.wikipedia.org/wiki?curid=219109", "title": "Allarme rosso (film 1985)", "text": "Allarme rosso (\"Warning Sign\") \u00e8 un film del 1985 diretto da Hal Barwood.\nTrama.\nCalifornia. All'interno della sezione numero 4 dell'istituto di ricerca Biotek scatta l'allarme rosso: una provetta con un pericoloso virus viene accidentalmente rotta e il germe si sparge nell'aria, infettando a morte alcuni scienziati e assistenti. Mentre uno sceriffo e il suo aiutante cercano di far luce sulla vicenda, si attivano le procedure di emergenza e l'edificio viene sigillato. Ma i sopravvissuti si accorgono ben presto che coloro che dovrebbero essere defunti non lo sono: anzi, divengono assetati di sangue.\nDistribuzione.\nOriginariamente girato come film per le sale cinematografiche, in Italia \u00e8 stato distribuito direttamente in videocassetta per il mercato dell'home video. Per il mercato italiano ne esiste una sola edizione in VHS.Esiste una versione in DVD con localizzazione italiana edita da koch Media 2012."}
{"id": "219110", "revid": "767487", "url": "https://it.wikipedia.org/wiki?curid=219110", "title": "Allarme rosso (film 1995)", "text": "Allarme rosso (\"Crimson Tide\") \u00e8 un film del 1995 diretto da Tony Scott, con Denzel Washington e Gene Hackman. La colonna sonora del film \u00e8 di Hans Zimmer, che ha vinto un premio Grammy per il brano di testa.\nTrama.\n1995. Un capo ultranazionalista ceceno ha preso il controllo di una postazione di missili nucleari nella regione russa di Vladivostok e minaccia una guerra nucleare se il governo statunitense o quello russo tenteranno di opporsi. Al sottomarino nucleare americano classe Ohio USS \"Alabama\", dotato di missili nucleari, \u00e8 affidata la missione di pattugliare l'oceano Pacifico al largo della penisola di Kam\u010datka ed eventualmente lanciare un attacco preventivo, se la postazione nucleare russa tentasse di predisporre i propri missili al lancio, operazione che richiede un'ora di tempo per essere completata. Il capitano di vascello Frank Ramsey \u00e8 al comando del sottomarino, uno dei pochissimi rimasti nella Marina statunitense con esperienza in combattimento; egli sceglie come suo nuovo \u201csecondo\u201d il capitano di corvetta Ron Hunter.\nL\"Alabama\" riceve l'ordine di armare i missili, sulla base delle informazioni satellitari. Prima che l'Alabama possa lanciare i suoi missili, inizia ad arrivare un secondo messaggio, ma la trasmissione viene interrotta dall'attacco di un sottomarino russo, alleato della causa ultranazionalista, che verr\u00e0 in seguito distrutto in combattimento. Poich\u00e9 i sistemi di comunicazione sono rimasti danneggiati nell'attacco, il resto del messaggio non pu\u00f2 essere ricevuto e il messaggio non pu\u00f2 essere autenticato. Tagliato fuori dalle comunicazioni, attaccato e con un ordine di lancio, il capitano Ramsey decide di procedere. Il suo secondo Hunter si rifiuta di confermare il lancio, come richiesto dalla procedura, che vuole il consenso del capitano e di quello del primo ufficiale per il lancio di missili, e propone di cercare la conferma del secondo messaggio, che egli ritiene sia l'annullamento del precedente ordine di lancio.\nQuando Ramsey ordina l'arresto di Hunter, il suo ordine \u00e8 inapplicabile perch\u00e9, come detto, da regolamento il \u201csecondo\u201d deve essere d'accordo col comandante in caso di previsto lancio di missili nucleari. Il com.te Hunter \u00e8 quindi costretto a ordinare l'arresto del capitano, e gli altri ufficiali, conoscendo il regolamento, gli ubbidiscono. \u00c8 quindi il capitano ad essere arrestato per abuso di autorit\u00e0. In seguito Ramsey sfugge alla custodia e accusa Hunter di ammutinamento, cosicch\u00e9 i due uomini si trovano a lottare per il comando. L'equipaggio si divide tra coloro che sono leali al capitano Ramsey e coloro che non vogliono rischiare la guerra nucleare e che seguono i regolamenti. Alla fine il sistema di comunicazione viene riparato e si apprende che l'esercito russo ha la situazione sotto controllo e che la ribellione \u00e8 domata, pertanto il lancio non deve essere eseguito. A missione compiuta la commissione d'inchiesta nominata per indagare sull'accaduto assolve entrambi in quanto non riesce a stabilire con certezza chi avesse torto e chi ragione. Il capitano Ramsey richiede il pensionamento anticipato e raccomanda Hunter per la nomina a capitano; nella scena finale i due si chiariscono, riappacificandosi da gentiluomini.\nContesto.\nIl film \u00e8 basato sulla premessa, valida quando \u00e8 stato girato, che i comandanti dei sottomarini americani fossero autorizzati a lanciare missili di propria iniziativa, se non avevano la possibilit\u00e0 di comunicare con il Presidente degli Stati Uniti dopo aver ricevuto l'ordine di armare i missili. Circa in quel periodo la procedura fu cambiata, cos\u00ec che i missili potessero essere lanciati solo se fosse stato ricevuto un ordine diretto del Comandante in Capo, anche se le comunicazioni fossero state interrotte nel frattempo. La politica fu quindi uniformata a quella russa sui lanci di missili da sottomarini, che aveva sempre richiesto ordini diretti per il lancio.\nBench\u00e9 il film non pretenda di essere basato su una storia vera, gli eventi descritti sono simili ad un episodio realmente avvenuto nel periodo pi\u00f9 teso della crisi dei missili di Cuba. Il 27 ottobre 1962 un ufficiale di un sottomarino sovietico di nome Vasilij Aleksandrovi\u010d Archipov si rifiut\u00f2 di confermare il lancio di una testata nucleare mentre era sotto attacco da una nave da battaglia americana vicino a Cuba. Per iniziare tale attacco, le procedure navali sovietiche richiedevano che il capitano e altri due ufficiali confermassero l'ordine. L'altro ufficiale in servizio approv\u00f2 il lancio, ma Arkhipov convinse il capitano ad attendere istruzioni da Mosca prima di procedere.\nProduzione.\nIl titolo originale del film si riferisce a uno dei soprannomi della squadra di football dell'Universit\u00e0 dell'Alabama. Bench\u00e9 la sceneggiatura sia attribuita a Michael Schiffer, il film ha avuto almeno tre \"script doctor\": Quentin Tarantino (\u00e8 una sua idea la scena in cui i due marinai litigano riguardo ai fumetti), James Toback e Robert Towne.\nLa Marina americana ha rifiutato di collaborare con la produzione del film in quanto descrive un ammutinamento su una nave americana. Questo atteggiamento \u00e8 in contraddizione con la cooperazione prestata al film \"L'ammutinamento del Caine\" nei primi anni '50. La portaerei del film \u00e8 la francese \"Foch\". Il film \u00e8 stato girato su un \"set\" di piattaforme sospese per rendere pi\u00f9 realistico il rollio del sottomarino.\nCitazioni e riferimenti.\nLa scena finale in cui a un marinaio viene assegnata la cura del terrier di Ramsey fuori dell'edificio in cui si svolge l'inchiesta, \u00e8 stata ripresa in alcune parodie televisive; ad esempio ne \"I Simpson\" la puntata 3G04 Marinaio Homer (\"Simpson Tide\") riprende molte scene del film (la partenza, gli ufficiali sulla torretta al tramonto, la discussione sulla guerra, il processo finale).\nIl gruppo \"power metal\" finlandese Nightwish ha realizzato una \"cover\" del tema principale della colonna sonora \"Crimson Tide\", introducendo assoli di chitarra basati appunto sul tema principale e accompagnamento di batteria; il brano \u00e8 chiamato \"Crimson Tide and The Deep Blue Sea\", poich\u00e9 \u00e8 un ibrido tra questa colonna sonora e quella di \"Blu profondo\".\nGli attori in altri film.\nDopo \"Allarme rosso\", Denzel Washington avrebbe interpretato altri quattro ruoli da protagonista in film diretti da Tony Scott. Gene Hackman sarebbe stato invece protagonista di un altro film del regista inglese, \"Nemico pubblico\".\nAlmeno fino al 2005, questo \u00e8 uno dei due soli film (l'altro \u00e8 \"Philadelphia\") in cui recitino tre attori che avessero gi\u00e0 vinto, o abbiano vinto in seguito, due Premi Oscar per la recitazione: Jason Robards aveva vinto due Oscar per Miglior attore non protagonista nel 1976 (\"Tutti gli uomini del presidente\") e 1977 (\"Giulia\"); Gene Hackman aveva vinto l'Oscar come Miglior attore in \"Il braccio violento della legge\" nel 1971 e come attore non protagonista nel 1992 per \"Gli spietati\". Denzel Washington aveva gi\u00e0 ricevuto un Oscar come miglior attore non protagonista per \"Glory - Uomini di gloria\" nel 1989, e vincer\u00e0 nel 2001 anche come protagonista per il suo ruolo in \"Training Day\".\nAccoglienza.\nLa pellicola fu un grande successo al botteghino. Con un budget di ben 53 milioni di dollari infatti, ne guadagn\u00f2 91 milioni solo negli Stati Uniti e altri 63 milioni nel resto del mondo, per un totale che supera i 157 milioni.\nColonna sonora.\nLa colonna sonora \u00e8 stata composta da Hans Zimmer ed \u00e8 stata pubblicata il 16 maggio 1995 da \"Hollywood Records\" in un'edizione costituita da 5 tracce (60 minuti di musica)."}
{"id": "219111", "revid": "110157", "url": "https://it.wikipedia.org/wiki?curid=219111", "title": "Lega Nazionale Pallacanestro (1973)", "text": "La Lega Nazionale Pallacanestro (conosciuta con la sigla LNP) \u00e8 stata una lega di pallacanestro italiana attiva dal 1973 al 2013.\nStoria.\n\u00c8 stata fondata nel 1973.\nAlla fine degli anni ottanta, la LNP presieduta da Vittorio Smiroldo si occupava di Serie B, Serie C e Serie D.\nPrima della stagione 2007-08 i tre campionati gestiti dalla LNP erano invece conosciuti come Serie B d'Eccellenza, di Serie B2 e Serie C1.\nQueste tre categorie nelle tre stagioni dal 2008 al 2011 si sono chiamate \"Serie A Dilettanti\", \"Serie B Dilettanti\" e \"Serie C Dilettanti\".\nSuccessivamente ha gestito i campionati dilettantistici maschili di basket di Divisione Nazionale A, Divisione Nazionale B e Divisione Nazionale C, rispettivamente terzo, quarto e quinto livello nazionale.\nAlla fine della stagione 2012/2013 \u00e8 confluita insieme alla Legadue in una nuova lega, che gestisce i campionati dal secondo al quinto livello della pallacanestro italiana.\nIl presidente per il quadriennio 2008-2012 \u00e8 stato Roberto Drocchi, succeduto a Giovanni Francesco Curioni."}
{"id": "219112", "revid": "23", "url": "https://it.wikipedia.org/wiki?curid=219112", "title": "Matia", "text": ""}
{"id": "219114", "revid": "834", "url": "https://it.wikipedia.org/wiki?curid=219114", "title": "Zigolo dolce", "text": ""}
{"id": "219115", "revid": "1305772", "url": "https://it.wikipedia.org/wiki?curid=219115", "title": "Farina (disambigua)", "text": "Il termine farina indica:"}
{"id": "219116", "revid": "400694", "url": "https://it.wikipedia.org/wiki?curid=219116", "title": "Chufa", "text": ""}
{"id": "219119", "revid": "767487", "url": "https://it.wikipedia.org/wiki?curid=219119", "title": "Tristania", "text": "I Tristania sono un gruppo musicale gothic metal norvegese, fondato alla fine del 1996 da Morten Veland, Einar Moen e Kenneth \u00d8lsson.\nStoria del gruppo.\nGli inizi.\nI Tristania furono fondati alla fine del 1996 dal chitarrista e cantante Morten Veland, il tastierista Einar Moen e il batterista Kenneth \u00d8lsson; i primi due facevano precedentemente parte della band \u201cUzi Suicide\u201d. Solo in seguito il chitarrista Anders H\u00f8vyvik Hidle e Vibeke Stene si aggiunsero al gruppo, insieme al bassista Rune \u00d8sterhus.\nNel novembre del 1997 pubblicarono il loro primo EP, intitolato \"Tristania\". Il lavoro fu subito apprezzato e garant\u00ec al gruppo un contratto discografico. L'anno successivo debuttarono sulla scena musicale con \"Widow's Weeds\".\nNel loro album di esordio, i Tristania rivelano gi\u00e0 una notevole maturit\u00e0 artistica e uno stile musicale perfettamente delineato, anche grazie alla partecipazione di artisti con maggiore esperienza come il violinista Pete Johansen dei The Sins of Thy Beloved.\nUn anno pi\u00f9 tardi registrarono il live \"Widow's Tour\", una VHS contenente un loro concerto ad Oberwart (Austria) tenuto agli inizi del 1999, da cui venne estratto il singolo \"Evenfall\". Il loro secondo disco in studio, \"Beyond the Veil\", venne pubblicato nel settembre 1999 (preceduto a breve distanza dal singolo \"Angina\"). \"Beyond the Veil\" present\u00f2 un'impostazione marcatamente \"death\", che sarebbe stata ripresa solo nell'album successivo e comunque in chiave pi\u00f9 \u201csperimentale\u201d.\nMorten Veland, che fino a quel momento era stato praticamente il leader del gruppo e il principale componente, venne allontanato dalla band qualche tempo dopo la pubblicazione di \"Beyond the Veil\", a causa di profonde divergenze musicali e sociali. Una volta lasciati i Tristania, Veland fond\u00f2 una nuova band: i Sirenia.\nIl successo.\nDopo \"Beyond The Veil\", nel 2001 usc\u00ec la raccolta \"Midwintertears/Angina\" (contenente l'EP \"Tristania\" e il singolo \"Angina\") e un nuovo album, \"World of Glass\". Il lavoro si presenta diverso nello stile e mette chiaramente in evidenza la dipartita di Veland, sia per le sonorit\u00e0, che presentano elementi elettronici e industrial, sia per i testi, che nel nuovo album si distanziano dai temi romantici delle prime due uscite, incentrati principalmente su argomenti della sfera religiosa e onirica. I duri vocalizzi ringhiosi sono qui affidati a Ronny Thorsen, membro dei Trail of Tears, mentre le parti melodiche sono di Jan Kenneth Barkverd e \u00d8sten Berg\u00f8y, che da questo momento diventa membro permanente e autore principale dei testi.\nImmediatamente dopo la registrazione dell'album, i Tristania reclutano un nuovo cantante, Kjetil Ingebrethsen, affidandogli le parti vocali pi\u00f9 aggressive. Ingebrethsen rimarr\u00e0 nel gruppo fino al 2006.\nIl quarto album, \"Ashes\", venne pubblicato nel gennaio 2005, ed \u00e8 il primo pubblicato con la Steamhammer Records, che li ha assunti subito dopo la scadenza del loro contratto con la Napalm Records. Questo lavoro vede una decisa diminuzione delle componenti gotiche, e sonorit\u00e0 molto pi\u00f9 essenziali e vicine a quelle del doom metal tradizionale. La presenza di cori \u00e8 nettamente ridotta rispetto ai lavori precedenti; scompaiono anche i violini di Pete Johansen, che avevano accompagnato cos\u00ec spesso i precedenti album dei Tristania, rimpiazzati dalle melodie al violoncello di Hans Josef Groh. Hidle e Moen hanno aggiunto le loro voci ad alcune tracce dell'album, due canzoni, \"Libre\" e \"Circus\", sono state scritte da Kjartan Hermansen, il webmaster di Tristania.com, mentre \"The Wretched\" \u00e8 basato su un poema di Hermansen, \"Ascending: Descending\". Questo album segna una semplificazione nei testi e nella musica rispetto agli anni di Morten Veland, ben oltre le prime distanze prese con \"World of Glass\". Da questo album vennero estratti due singoli, \"Libre\" e \"Equilibrium\" (quest'ultimo pubblicato nel 2006).\nEvoluzioni e nuovi successi.\nL\"'Ashes Tour\" europeo (che non ha per\u00f2 visto la partecipazione di Einar Moen, rimasto a lavorare su altro materiale per il gruppo) ha portato un altro cambiamento per la band: l'aggiunta di un secondo chitarrista, Svein Terje Solvang, che aveva precedentemente suonato col gruppo durante alcuni tour. Con il suo ingresso in pianta stabile nella formazione dal maggio 2005, per la prima volta dai tempi di \"Beyond the Veil\" i Tristania hanno nuovamente due chitarristi. Poco dopo, nel giugno 2005, venne pubblicata un'altra raccolta, \"Midwinter Tears\", contenente la precedente \"Midwintertears/Angina\" e il live \"Widow's Tour\" (qui in formato DVD).\nAnche l'album \"Illumination\" \u00e8 stato preceduto dall'uscita dalla band di uno dei suoi componenti, il cantante Kjetil Ingebrethsen. Proprio per questa ragione, le parti di growl all'interno dell'album sono state sensibilmente ridotte e affidate ad un collaboratore esterno, Vorph (pseudonimo di Michael Locher) dei Samael. Da quest'album venne estratto il singolo \"Sanguine Sky\".\nLa rivoluzione.\nIl 27 febbraio 2007, appena un mese dopo la pubblicazione di \"Illumination\", i Tristania hanno comunicato ufficialmente, tramite il loro sito internet, l'uscita dal gruppo della cantante e \"frontwoman\" Vibeke Stene.\nLa ricerca della nuova cantante \u00e8 durata svariati mesi; solo il 19 ottobre 2007 \u00e8 giunto l'annuncio ufficiale sul sito della band. Si tratta dell'italiana Mariangela Demurtas cantante degli Alight ed ex cantante dei Reel Fiction, il cui stile marcatamente influenzato dal blues e la cui voce potente e aggressiva la distanziano notevolmente dalla raffinata impostazione classica e lirica Vibeke.\nNel maggio del 2008 il chitarrista Svein Terje Solvang ha annunciato l'abbandono: il comunicato \u00e8 arrivato proprio a ridosso del tour sudamericano della band.\nL'anno successivo \u00e8 il bassista Rune \u00d8sterhus a lasciare il gruppo, in pausa gi\u00e0 da dagli inizi del 2006 (subito dopo la fine della registrazione di \"Illumination\") durante i quali venne sostituito da Kjell Rune Hagen e Ole Vistnes. Il ruolo di \u00d8sterhus venne assegnato proprio a Vistnes, ex strumentista degli Autumn Inspiration.\nIl 1\u00ba settembre 2009 viene annunciato ufficialmente l'ingresso di una nuova chitarrista a sostituire Solvang: si tratta di Gyri Sm\u00f8rdal Losnegaard, chitarrista della band norvegese Octavia Sperati, che gi\u00e0 accompagnava la band come turnista dal tour sudamericano del 2008, a cui Solvang non partecip\u00f2 perch\u00e9 ritiratosi poco prima.\nIl 26 marzo 2010 viene annunciato il ritorno dei Tristania alla casa discografica Napalm Records.\nIl 19 agosto 2010 la band annuncia ufficialmente l'abbandono dei Tristania da parte del cantante \u00d8sten Berg\u00f8y, gi\u00e0 in pausa dalla fine del 2009 e fin da allora sostituito da Kjetil Nordhus, che dopo questo comunicato venne annunciato come membro ufficiale.\nA causa di problemi a un ginocchio causati da un incidente avvenuto giocando a calcio, il batterista Kenneth \u00d8lsson viene temporaneamente sostituito dal batterista Tarald Lie Jr.\nCon questa nuova formazione, i Tristania pubblicarono, il 25 agosto 2010, il sesto album in studio, \"Rubicon\".\nStile ed influenze.\nLa musica dei Tristania pu\u00f2 essere classificata come \"gothic metal\" e si tratta di una forma di heavy metal combinata con musica sacra, canti gregoriani e sonorit\u00e0 lugubri e misteriose.\nIl \"sound\" dei Tristania fino al terzo album si \u00e8 quasi sempre focalizzato su elementi tipicamente classici, primo fra tutti la voce lirica femminile, che accompagna le parti pi\u00f9 spiccatamente metal spezzandone la ripetitivit\u00e0 e dando loro una maggiore profondit\u00e0. Le melodie create attraverso cori e strumenti classici come il violino, il pianoforte e il flauto sono spesso ricercate e si intrecciano con i pesanti \"riff\" di chitarra e le voci death caratteristiche del symphonic black metal, del death metal e del doom metal. Diffuso \u00e8 anche l'utilizzo di tastiere e sintetizzatori. La vena sinfonica viene abbandonata nel quarto album, \"Ashes\".\nLa combinazione di growl vocali con la voce lirica femminile e con i maestosi cori gotici ha forse raggiunto la sua massima espressione nell'album \"Beyond the Veil\", che \u00e8 considerato da molti come uno dei manifesti del genere gothic metal.\nLa maggior parte della produzione dei Tristania \u00e8 incentrata su tre distinte linee vocali:\nQuesto schema ha tuttavia subito profonde modifiche con l'uscita dell'album \"Illumination\", che ha segnato una svolta radicale verso il gothic rock."}
{"id": "219120", "revid": "446353", "url": "https://it.wikipedia.org/wiki?curid=219120", "title": "Invasione della Jugoslavia", "text": "L'invasione della Jugoslavia (chiamata anche guerra d'aprile soprattutto dalla storiografia jugoslava e identificata con il nome in codice Operazione 25 dall'Asse) fu l'attacco sferrato dalle potenze dell'Asse contro il Regno di Jugoslavia durante la seconda guerra mondiale.\nAdolf Hitler, interessato ad organizzare una grande campagna militare nei Balcani per aiutare l'alleato Benito Mussolini nell'invasione italiana della Grecia e consolidare la situazione strategica della Germania nazista, decise, il 27 marzo 1941, di dare inizio all'invasione dopo aver appreso di un colpo di Stato a Belgrado da parte di militari favorevoli alla Gran Bretagna.\nLa campagna, iniziata il 6 aprile seguente con un devastante bombardamento aereo della Luftwaffe sulla capitale jugoslava, fu caratterizzata dalla rapida e agevole avanzata delle Panzer-Division tedesche che sbaragliarono ogni resistenza; l'esercito jugoslavo si disgreg\u00f2 e lo stato, minato anche da profondi contrasti politici ed etnici interni, si dissolse.\nLa Wehrmacht diede una nuova impressionante dimostrazione di superiorit\u00e0 militare e Hitler e i suoi alleati poterono frantumare il territorio jugoslavo, organizzare governi collaborazionisti e dare inizio all'invasione tedesca della Grecia, ma sul territorio si svilupp\u00f2 rapidamente una guerriglia nazionalista e monarchica seguita quindi dalla crescente azione dei partigiani comunisti di Josip Broz Tito che avrebbero ben presto messo in notevole difficolt\u00e0 le truppe occupanti dell'Asse.\nIl contesto storico.\nNeutralit\u00e0 jugoslava.\nIl Regno di Jugoslavia, nato alla fine della prima guerra mondiale dalla dissoluzione dell'Impero asburgico e di quello Ottomano, aveva incluso nel suo territorio popolazioni diverse per etnia, religione e costumi che iniziarono ben presto a scontrarsi tra loro: i Serbi, ortodossi, i Croati e gli Sloveni, cattolici, ed i Bosgnacchi, musulmani.\nAllo scoppio della seconda guerra mondiale, la Jugoslavia si dichiar\u00f2 neutrale. Con una popolazione generalmente favorevole agli Alleati, il governo jugoslavo dovette tuttavia soppesare l'importanza e la vicinanza delle potenze dell'Asse. La Germania tollerava il mantenimento della neutralit\u00e0 jugoslava in cambio di una crescente sottomissione economica, disapprovata da Gran Bretagna e Francia. L'obiettivo tedesco nell'area fino al 1940 fu quello di mantenere la pace per continuare a ricevere dalla Jugoslavia le materie prime cruciali per la sua industria bellica, in particolare il petrolio rumeno che veniva trasportato dal Danubio al Reich. L'entrata in guerra dell'Italia, con la quale Belgrado tradizionalmente intratteneva cattivi rapporti, il 10 giugno 1940 complic\u00f2 la posizione jugoslava. L'iniziale veto di Hitler ad un attacco alla Jugoslavia fu tra i motivi che port\u00f2 Mussolini ad attaccare la Grecia con l'obiettivo di estendere la sua influenza nei Balcani.\nL'inizio della guerra greco-italiana alla fine dell'ottobre 1940, a cui l'alto comando italiano si oppose invano, port\u00f2 il secondo conflitto mondiale nei Balcani. L'esercito reale greco sorprese il mondo, non solo fermando l'esercito italiano, ma respingendolo in Albania, allora occupata dagli italiani, durante la seconda settimana di novembre. Hitler stava in quel momento preparando l'Operazione Barbarossa, l'invasione dell'Unione Sovietica in violazione del patto di non aggressione firmato con essa, che si pensava dovesse cominciare nel maggio 1941. L'arrivo della Royal Air Force britannica a sostegno della Grecia lo allarm\u00f2, poich\u00e9 dalle basi aeree da cui partivano gli aerei britannici per consegnare i rifornimenti ai greci potevano anche bombardare i pozzi petroliferi rumeni. Di fronte alla minaccia per i loro piani di campagna ad est, i tedeschi decisero di invadere la Grecia, per la quale avevano bisogno del permesso di jugoslavi e bulgari, infatti dovevano attraversare questi due Paesi per raggiungere la penisola ellenica. Ci\u00f2 complic\u00f2 ulteriormente il mantenimento della neutralit\u00e0 jugoslava. Nel suo dialogo con il ministro degli esteri jugoslavo del 28 novembre, Hitler espresse la sua intenzione di intervenire in Grecia, il suo desiderio che la Jugoslavia aderisse al Patto tripartito e la sua disponibilit\u00e0 a cedere Salonicco alla Jugoslavia in cambio del loro aiuto nella campagna, ma non riusc\u00ec a convincere gli jugoslavi. La partecipazione jugoslava interessava i comandanti tedeschi anche a causa dell'assenza di ferrovie tra Bulgaria e Grecia, il che rese la linea Salonicco-Belgrado importante per il rapido dispiegamento tedesco e il ritiro delle forze per poter partecipare successivamente all'invasione dell'URSS. Un nuovo incontro con i rappresentanti jugoslavi il 14 febbraio si concluse nuovamente senza un accordo.\nPreparandosi a intervenire in Grecia (con la cosiddetta Operazione Marita, studiata alla fine del 1940, che prevedeva un intervento della Wehrmacht nei Balcani con 17 divisioni, tra cui 4 Panzer-Division), Hitler riusc\u00ec a convincere i tre regni di Ungheria, Romania e Bulgaria (quest'ultima solo il 1\u00ba marzo 1941) a unirsi alle forze dell'Asse attraverso vari patti di alleanza. L'ingresso della 12\u00aa armata tedesca in Bulgaria per partecipare all'assalto alla Grecia aument\u00f2 anche la minaccia militare alla Jugoslavia. Nel gruppo dei nuovi alleati mancava solo la Jugoslavia, e Hitler cerc\u00f2 di attirarla anche con la diplomazia. La disperata situazione esterna (senza alleati efficaci nella regione) e interna (tensioni nazionaliste, instabilit\u00e0 del governo, incapacit\u00e0 di difendere efficacemente i confini e le regioni pi\u00f9 industrializzate) finirono per convincere il reggente Paolo della convenienza di accettare le proposte tedesche. I tentativi di ottenere un aiuto efficace dalla Gran Bretagna o dagli Stati Uniti non avevano avuto successo. La crescente pressione tedesca affinch\u00e9 il paese si unisse all'Asse fu seguita da rinnovati ma futili tentativi jugoslavi di ottenere aiuti militari dagli alleati.\nIl 27 febbraio, la Jugoslavia aveva cercato di contrastare parzialmente la pressione tedesca firmando un trattato di amicizia con l'Ungheria, che voleva l'accordo con la Jugoslavia come mezzo di collegamento con gli alleati e come contrappeso alla crescente influenza tedesca a Budapest. L'alto comando ungherese, al contrario, si era espresso favorevolmente nell'estate del 1940 a partecipare a possibili operazioni militari contro la Jugoslavia, nonostante il rifiuto del primo ministro P\u00e1l Teleki, che aveva rafforzato i rapporti con la Jugoslavia.\nLa promessa di concessioni territoriali a spese della Jugoslavia, tuttavia, riusc\u00ec a convincere il reggente Mikl\u00f3s Horthy a collaborare con la Germania; Teleki si suicid\u00f2 per protesta il 3 aprile ma il suo successore, L\u00e1szl\u00f3 B\u00e1rdossy, continu\u00f2 i preparativi ungheresi per la campagna contro la Jugoslavia. Il 29 marzo il generale tedesco Friedrich Paulus era arrivato a Budapest per coordinare operazioni con il comando ungherese con il permesso del reggente, che l'aveva concesso il giorno prima dopo aver ricevuto il messaggio di Hitler con la promessa di territori. Dopo il suicidio di Teleki, il reggente ungherese chiese e ottenne dai tedeschi il permesso di ridurre il numero di truppe che avrebbero dovuto partecipare all'invasione e di farlo solo quando la Jugoslavia si sarebbe disintegrata con la proclamazione dell'indipendenza croata.\nGi\u00e0 il 5 marzo l'ambasciata britannica a Belgrado inizi\u00f2 a consigliare ai suoi cittadini di lasciare la Jugoslavia. Il 12 marzo, a causa dell'aumento della tensione, furono convocati pi\u00f9 di un milione di uomini. Il 17, il governo tedesco chiese la consegna delle riserve di cibo dell'esercito jugoslavo per le sue truppe di stanza in Bulgaria. Di fronte alla continua esitazione jugoslava, il ministro degli esteri tedesco present\u00f2 un ultimatum: la Germania chiese il chiarimento della posizione jugoslava entro il 25 marzo. Il 24 il reggente e il governo decisero di firmare il patto con la Germania e il primo ministro Dragi\u0161a Cvetkovi\u0107 e il ministro degli affari esteri partirono per Vienna accompagnati dall'ambasciatore tedesco. I tedeschi avevano fatto delle concessioni per facilitare la firma jugoslava: garantirono la sovranit\u00e0 e l'integrit\u00e0 jugoslava e si impegnarono a non richiedere aiuti militari durante la guerra o a richiedere il passaggio delle loro truppe attraverso il territorio jugoslavo.\nAdesione al Patto tripartito, golpe jugoslavo e decisione di invadere la Jugoslavia.\nIl 25 marzo 1941, dopo pesanti pressioni e la promessa del porto di Salonicco in Grecia, il governo jugoslavo ader\u00ec al Patto Tripartito. Nella stessa giornata venne presa anche la decisione di ritardare l'Operazione Barbarossa di quattro settimane per l'invasione della Grecia. Il patto, per\u00f2, ebbe breve durata: nella notte tra il 26 ed il 27 marzo un gruppo di ufficiali serbi, contrari all'intesa con la Germania nazista, rovesciarono con un colpo di Stato il governo del Primo Ministro Cvetkovi\u0107 e del reggente Paolo. Sul trono sal\u00ec il giovane Pietro II che affid\u00f2 l'incarico di formare un nuovo governo al generale Simovi\u0107.\nSubito vennero preparati nuovi piani; il 27 marzo Hitler firm\u00f2 la \"Direttiva n. 25\" che stabiliva gli obiettivi e le linee strategiche dell'invasione della Jugoslavia.\nLe forze in campo.\nJugoslavia.\nL'esercito jugoslavo disponeva di circa 30 divisioni di fanteria e 3 di cavalleria, oltre a qualche reggimento corazzato, forte di 850.000 uomini, ma era sparso per 2.880\u00a0km di frontiera. Il I. Gruppo d'Armate, al comando del generale Milorad Petrovi\u0107, era attestato lungo i confini con l'Italia e l'Austria; il II. Gruppo d'Armate del generale Milutin Nedi\u0107 lungo i confini con Ungheria e Romania; e il III. Gruppo d'Armate del generale Milan Nedi\u0107 lungo il confine rumeno meridionale, con la Bulgaria, la Grecia e l'Albania.\nL'aeronautica jugoslava non era ben equipaggiata. Era equipaggiata con solo 47 aerei da caccia Hawker Hurricane di costruzione inglese, quasi uguali come potenza ai pi\u00f9 conosciuti Supermarine Spitfire ma meno maneggevoli e 73 Messerschmitt Bf 109.\nIl difetto principale, che condizion\u00f2 l'andamento delle operazioni in modo negativo per il giovane Regno di Jugoslavia, fu la mancata nazionalizzazione del suo esercito: i reggimenti non erano ad etnia mista ed erano, nella maggioranza, comandati da ufficiali e da sottufficiali di etnia serba.\nGermania.\nLe forze della \"Wehrmacht\" dislocate nei Balcani erano organizzate in due armate e in un gruppo corazzato. La 2. Armee di Maximilian von Weichs comprendeva 5 divisioni di fanteria, 2 corazzate, una da montagna e una motorizzata, era di base in Ungheria. La 12. Armee di Wilhelm List e il 1. Panzergruppe di von Kleist comprendevano 5 divisioni di fanteria, 3 da montagna, 4 corazzate, 1 motorizzata oltre a forze delle SS (la brigata motorizzata \"Leibstandarte\" e la divisione \"Das Reich\") e reparti d'\u00e9lite come il reggimento di fanteria motorizzato \"Grossdeutschland\" e la brigata corazzata \"Hermann G\u00f6ring\".\nLa \"Luftwaffe\" inoltre forn\u00ec il supporto aereo necessario schierando la IV. Armata aerea, forte di 1\u00a0200 velivoli.\nItalia.\nL'Italia fascista partecip\u00f2 alle fasi dell'invasione partendo dalle proprie basi in Venezia Giulia e Istria, da Zara e dall'Albania. Nei documenti militari dell'epoca risulta che ebbe inizio la Guerra in \"Balcania\", non riconoscendo con questa definizione il legittimo Regno di Jugoslavia.\nA nord era schierata la 2\u00aa Armata (9 divisioni di fanteria, 4 motorizzate e 1 corazzata) sotto il comando del generale Vittorio Ambrosio con obiettivo Lubiana e la discesa lungo la costa dalmata. A Zara vi era una guarnigione di 9.000 uomini, al comando del generale Emilio Giglioli, che allo scoppio delle ostilit\u00e0 si diresse su Sebenico e su Spalato per giungere a Ragusa il 17 aprile; infine dall'Albania vennero impegnate 4 divisioni della 9\u00aa Armata sotto il comando del generale Alessandro Pirzio Biroli..\nUngheria.\nL'Ungheria prese parte agli scontri a partire dall'11 aprile, con la 3. Armata (8 divisioni di fanteria e 2 brigate motorizzate) al comando del generale Elem\u00e9r Gorondy-Novak, occupando la Voivodina e puntando su Novi Sad.\nL'attacco.\nAlle 5:15 del 6 aprile 1941 i tedeschi entrarono nel Regno di Jugoslavia; il piano prevedeva che la 12. Armata dalla Bulgaria muovesse verso Skopje e Monastir per impedire che l'esercito jugoslavo potesse unirsi alle truppe greche venute in loro soccorso. Due giorni dopo il 1. Panzergruppe di von Kleist doveva muovere verso Ni\u0161 e Belgrado mentre il 12 aprile la 2. Armata dall'Austria e dall'Ungheria e il XLI. Panzerkorps dalla Romania dovevano puntare verso Belgrado.\nL'attacco tedesco inizi\u00f2 con un massiccio bombardamento sulla capitale jugoslava, che dur\u00f2 due giorni consecutivi, e sull'aviazione jugoslava che fu quasi completamente distrutta. L'avanzata dell'esercito tedesco procedette secondo i piani: il 10 aprile Zagabria era gi\u00e0 stata occupata, e i tedeschi vennero accolti come liberatori; il giorno successivo venne proclamata la costituzione dello Stato Indipendente di Croazia. Lubiana venne occupata dalle truppe italiane l'11 aprile e il giorno successivo anche Karlovac venne raggiunta dalle colonne italiane e tedesche.\nA sud la 12. Armata raggiunse rapidamente i suoi obiettivi: Ni\u0161 venne conquistata dai \"panzer\" di von Kleist il primo giorno senza particolari difficolt\u00e0, i quali procedettero poi su Kru\u0161evac, occupata il 10 aprile, per poi raggiungere Belgrado. Il 12 aprile tutte le colonne tedesche convergevano sulla capitale jugoslava che si arrese la sera stessa dopo un colpo di mano da parte di Fritz Klingenberg della divisione delle SS \"Das Reich\". Ancora pi\u00f9 a sud i tedeschi raggiunsero Skopje il 7 aprile e si ricongiunsero poi con le forze italiane provenienti dall'Albania.\nL'esercito italiano, nel frattempo, con partenza da Zara, dopo sanguinosi combattimenti raggiunse Sebenico e Spalato (15 aprile), e Ragusa e Mostar (17 aprile) riunendosi ai reparti partiti dall'Albania.\nL'11 aprile entrarono in campo, violando il \"Patto di Amicizia Eterna\", anche gli ungheresi: il primo ministro ungherese conte P\u00e1l Teleki, uomo d'onore, prefer\u00ec il suicidio alla fellonia.\nIl 15 aprile re Pietro e il generale Simovi\u0107 abbandonarono il paese rifugiandosi in Palestina; lo stesso giorno il Governo del Regno di Jugoslavia avanz\u00f2 una richiesta di pace e il 17 aprile il generale Danilo Kalafatovi\u0107 firm\u00f2 l'armistizio.\nLe operazioni aeree.\nIn seguito al colpo di Stato che aveva spodestato il governo di Belgrado il 25 marzo 1941, le forze armate jugoslave furono messe in stato di allerta, anche se l'esercito non fu completamente mobilitato per paura di provocare Hitler. Il comando della Regia aeronautica jugoslava (JKRV) decise di disperdere le sue forze lontano dalle proprie basi principali in un sistema di 50 aeroporti ausiliari che era stato precedentemente preparato. Tuttavia molti di questi campi di aviazione mancavano di impianti e avevano un drenaggio inadeguato che imped\u00ec il mantenimento di tutti gli aerei, tranne di quelli pi\u00f9 leggeri, nelle avverse condizioni meteorologiche incontrate nell'aprile del 1941.\nNonostante la JKRV disponesse di aerei superiori a quelli di altri paesi dell'Europa orientale precedentemente occupati dalla Germania nazista, quali Polonia e Cecoslovacchia, la JKRV non poteva semplicemente competere con la travolgente superiorit\u00e0 della Luftwaffe e della Regia Aeronautica in termini di numero, dislocazione tattica e di esperienza di combattimento. Ciononostante, i bombardieri e le forze marittime riuscirono a colpire bersagli in Italia, Germania (Austria), Ungheria, Romania, Bulgaria, Albania e Grecia, ed attaccarono le truppe tedesche, italiane e ungheresi. Intanto, gli squadroni di caccia inflissero perdite non trascurabili ai bombardieri scortati della Luftwaffe nelle loro incursioni su Belgrado e sulla Serbia, cos\u00ec come ai velivoli della \"Regia Aeronautica\" mentre compivano incursioni sulla Dalmazia, la Bosnia, l'Erzegovina e il Montenegro.\nDopo 11 giorni di ostilit\u00e0, con una combinazione di perdite in combattimenti aerei, perdite a terra per attacchi aerei nemici sulle basi e l'invasione di campi di aviazione da truppe nemiche, la JKRV cess\u00f2 quasi di esistere, e questo nonostante tra il 6 e il 17 aprile 1941 l'JKRV avesse ricevuto ulteriori 8 Hawker Hurricane, 6 Dornier Do 17K, 4 Bristol Blenheim, 2 Ikarus IK-2, 1 Rogo\u017earski IK-3 e 1 Messerschmitt Bf 109 dalle fabbriche e industrie di aerei del settore aeronautico locali.\nUn approfondimento particolare merita il Dornier Do 17. All'inizio della Guerra d'Aprile la Regia aeronautica jugoslava disponeva di 60 Dornier Do 17K di progettazione tedesca, acquistati dalla Jugoslavia nel 1938 insieme alla licenza di fabbricazione. L'unico utilizzatore era il \"3 vazduhoplovni puk\" (3\u00ba reggimento bombardieri) composto da due gruppi: il 63\u00ba Gruppo bombardieri di stanza all'aeroporto di Petrovec, vicino a Skopje, e il 64\u00ba Gruppo bombardieri di stanza all'aeroporto di Milesevo, vicino a Pri\u0161tina. Altri aeroporti ausiliari erano stati preparati per favorire la dispersione. Durante il corso delle ostilit\u00e0, la fabbrica di aeromobili di Stato di Kraljevo riusc\u00ec a produrre sei aerei in pi\u00f9 di questo tipo. Degli ultimi tre, due furono consegnati alla JKRV il 10 aprile e uno fu consegnato il 12 aprile 1941. Il 6 aprile i bombardamenti in picchiata della Luftwaffe e i combattimenti a terra distrussero 26 dei Dornier jugoslavi all'assalto iniziale agli aeroporti, ma i velivoli rimanenti furono in grado di rispondere colpendo in modo efficace con numerosi attacchi congiunti con la marina sia le colonne meccanizzate tedesche sia gli aeroporti bulgari.\nAlla fine della campagna, le perdite totali jugoslave ammontarono a 4 velivoli abbattuti in combattimenti aerei e 45 distrutti a terra Tra il 14 e il 15 aprile, i sette Do 17K rimanenti raggiunsero l'aeroporto di Nik\u0161i\u0107 in Montenegro e presero parte all'evacuazione del re Pietro II e dei membri del governo jugoslavo in Grecia. Durante queste operazioni, le riserve auree jugoslave vennero anch'esse aviotrasportate in Grecia dai sette Do 17, dai Savoia Marchetti SM-79K e dai Lockheed Model 10 Electra, ma dopo aver completato la propria missione, 5 Do 17K furono distrutti a terra quando gli italiani attaccarono l'aeroporto greco di Paramitia. Solo due Do 17K scamparono dalla distruzione in Grecia e pi\u00f9 tardi si unirono alla Royal Air Force (RAF) britannica nel Regno d'Egitto.\nIl bombardamento di Belgrado.\nLa \"Luftflotte 4\" (4\u00aa flotta aerea) della Luftwaffe, con una forza di sette Gruppi da combattimento (\"Kampfgruppen\") fu assegnata alla campagna dei Balcani ed esegu\u00ec nel corso di essa uno dei suoi \"colpi di forza\", come li chiamava il generale Hugo Sperrle: per tre giorni bombard\u00f2 Belgrado, i piloti scesero indisturbati, passarono a volo radente a vedere se fosse rimasto qualcosa in piedi.\nHitler, infuriato per il cambio di governo jugoslavo, ordin\u00f2 l'Operazione Castigo (\"Unternehmen Strafgericht\"): alle ore 7:00 del 6 aprile la Luftwaffe apr\u00ec l'ostilit\u00e0 con la Jugoslavia, bombardandone massicciamente la capitale.\nLa spartizione della Jugoslavia.\nCon la fine delle ostilit\u00e0 il paese slavo venne suddiviso tra le forze italiane, tedesche, ungheresi e, in seguito, bulgare. Come mostra la carta qui a fianco:"}
{"id": "219127", "revid": "106732", "url": "https://it.wikipedia.org/wiki?curid=219127", "title": "Arcocotangente", "text": "In matematica, e in particolare in trigonometria, l'arcocotangente \u00e8 la funzione definita come funzione inversa della cotangente di un angolo nell'intervallo formula_1.\nNotazione.\nLa notazione matematica dell'arcocotangente \u00e8 formula_2 o formula_3; \u00e8 comune anche la scrittura piuttosto ambigua formula_4.\nPropriet\u00e0.\nL'arcocotangente \u00e8 una funzione continua e strettamente decrescente, definita per tutti i numeri reali:\nEsistono inoltre i limiti\ne\nIl suo grafico \u00e8 simmetrico rispetto al punto formula_8, essendo formula_9.\nLa derivata della funzione arcocotangente \u00e8:\nLa serie di Taylor corrispondente \u00e8:\nPer via della gi\u00e0 descritta simmetria vale la relazione per argomenti negativi:\nApplicazioni.\nIn un triangolo rettangolo l'ampiezza in radianti di un angolo acuto equivale all'arcocotangente del rapporto fra il suo cateto adiacente e il cateto opposto."}
{"id": "219128", "revid": "124842517", "url": "https://it.wikipedia.org/wiki?curid=219128", "title": "Jet Thrust Stoichiometric", "text": "Il JTS (\"Jet Thrust Stoichiometric\", in italiano \"iniezione diretta stechiometrica\") \u00e8 un sistema di iniezione diretta ingegnerizzato e prodotto dalla casa automobilistica Alfa Romeo dal 2002 a 2011, da cui prendono nome anche i motori su cui esso \u00e8 montato. \nProfilo e caratteristiche.\nIl sistema JTS \u00e8 stato utilizzato su due generazioni successive di motori, concepiti su due basamenti diversi; in entrambi i casi, per\u00f2, il progetto possedeva la medesima caratteristica: una testata con un sistema di iniezione diretta della benzina nel cilindro, ad alta precisione e pressione, ottenendo una combustione magra in un rapporto aria-benzina stechiometrico di 14,7: 1 (da qui il nome JTS, dove - nell'acronimo - S sta per Stoichiometric). \nIl risultato \u00e8 un incremento delle prestazioni, con il mantenimento di cilindrata e consumi invariati anche se il motore \u00e8 stato afflitto da una serie di problematiche, coinvolgenti soprattutto i primi propulsori della prima generazione. \nPrima generazione: 2.0 JTS.\nLa prima generazione di motori in cui la nuova tecnologia \u00e8 stata usata viene denominata \"Pratola Serra\"; si tratta di progetti originariamente italiani, derivando dal motore twin spark (a sua volta basato sul classico bialbero), con basamento in ghisa. La riprogettazione - da parte dei tecnici di Alfa Romeo, oramai Fiat - riguardava l'intera testata. Sono stati commercializzati nella cilindrata 1970 cc (2000 JTS). \nSeconda generazione: 1.9, 2.2., 3.2 JTS.\nLa seconda generazione, subentrata in corso d'opera, fu invece basata su un diverso propulsore, di derivazione General Motors , con la nuova testata innestata sul basamento (in alluminio) di un progetto della casa americana per l\u2019australiana Holden. Questi ultimi propulsori furono ottenuti da Fiat grazie agli accordi all'epoca in vigore, fin dal 2000, con la casa americana stessa. Le motorizzazioni interessate sono state le cilindrate 1.9, 2.2. a quattro cilindri e 3.2 sei cilindri, JTS. \nApplicazioni.\nIl sistema JTS \u00e8 stato complessivamente disponibile, nelle due generazioni, rispettivamente per le motorizzazioni dei modelli Alfa Romeo GT, 156, GTV, Spider del 1999, e 159, Brera e Spider del 2006. \nModelli di derivazione Alfa-Fiat.\nModello 2.0.\nSi tratta del primo modello di motore presentato con tecnologia \"JTS,\" l'unico di derivazione Alfa Romeo, quasi interamente riprogettato in Fiat. \nIl basamento in ghisa prodotto a Pratola Serra (AV), deriva dal 2.0 Twin Spark 16V della 155 progettato dall'Alfa Romeo nel periodo Fiat, a propria volta derivante dal bialbero Fiat.Nuovamente rivisto e interamente ridisegnato per quanto riguarda la testata, il motore \u00e8 stato l'ultimo sviluppato dai tecnici Alfa Romeo senza forniture esterne; \u00e8 stato montato sull'Alfa 156 seconda serie, sulla GT, sull'Alfa GTV e sull'Alfa Spider. \u00c8 stato installato, in una versione modificata per supplire alle problematiche emerse - fino a fine produzione, nel 2011 - sulle scocche rimanenti di GT che venivano ancora assemblate esclusivamente per il mercato estero, sebbene il modello non fosse pi\u00f9 in catena di montaggio e non pi\u00f9 ordinabile per l'Italia. \u00c8 stato successivamente dismesso. \nModelli di derivazione Opel-General Motors.\nModello 1.9.\n\u00c8 il pi\u00f9 compatto dei nuovi motori a quattro cilindri, con basamento e testata costruiti in lega leggera; fu montato anche sull'Alfa 159. Con una cilindrata pari a 1859\u00a0cm\u00b3 e con potenza pari a 160 CV, veniva prodotto ridimensionando il pi\u00f9 grande 2.2. Come quest'ultimo, il 1.9 litri era un progetto General Motors prodotto dalla Holden e modificato in Italia per quanto riguardava la parte relativa alla testata.\nModello 2.2.\n\u00c8 il pi\u00f9 potente quattro cilindri a benzina della gamma JTS dell'Alfa Romeo e veniva montato sulle Alfa 159 e Brera e Spider. Con basamento e testa in lega leggera, il motore 2.2 con cilindrata totale di 2198\u00a0cm\u00b3, era gi\u00e0 impiegato dalla General Motors su modelli della Opel su alcune versioni della Vectra e della Signum; successivamente questa unit\u00e0 avrebbe equipaggiato anche l'ultima Fiat Croma. I tecnici Alfa-Fiat, come per il propulsore 1.9, presero il motore GM e ne progettarono nuovamente la testata utilizzando la tecnologia JTS.\nModello 3.2.\n\u00c8 il pi\u00f9 potente dei JTS e fu pensato per sostituire, sull'Alfa 159, Brera, e Spider (939) il V6 Busso, giunto quest'ultimo al suo massimo sviluppo sulle 156, 147 e GT. Il nuovo motore 3.2 deriva da una variante di cilindrata di uno dei propulsori progettati dalla General Motors, prodotto in Australia dalla Holden e commercializzato con il nome in codice GM HFV6. Utilizzato dall'Alfa Romeo grazie agli accordi di inizio millennio fra il Gruppo Fiat e la casa americana, la versione trasformata in JTS del 3.2 V6 deriva dalla variante 3.2 del \"GM HFV6\", denominato \"Alloytec\" 3.2 HFV6. Sull'Alloytec, utilizzato originariamente sull'Opel Antara 3.2 V6 Cosmo e sulla Holden Captiva 3.2 V6, i tecnici italiani sono intervenuti apportando una serie di modifiche relative alla parte riguardante la testata del motore."}
{"id": "219130", "revid": "124940349", "url": "https://it.wikipedia.org/wiki?curid=219130", "title": "Franz Joseph Haydn", "text": "Uno dei maggiori esponenti del classicismo viennese, \u00e8 considerato il \"padre\" della sinfonia e del quartetto d'archi perch\u00e9 scrisse opere di grande equilibrio strumentale e formale. Trascorse la maggior parte della sua lunga carriera in Austria, come maestro di cappella presso la famiglia Esterh\u00e1zy. La sua vastissima produzione comprende, fra l'altro, 104 sinfonie, 47 divertimenti, pi\u00f9 di 50 concerti per diversi strumenti e orchestra.\nBiografia.\nInfanzia.\nEra figlio di Maria Koller e Matthias Haydn, un umile carradore, e proveniva da una famiglia molto numerosa, della quale sopravvissero soltanto il padre e sei dei suoi figli, il maggiore si chiamava Joseph. Il padre di Haydn nelle ore di svago si dilettava a cantare accompagnandosi con l'arpa, strumento che aveva imparato a suonare da un amico mugnaio, e il piccolo Franz Joseph si appassionava sempre pi\u00f9 a seguire l'esempio paterno. Le capacit\u00e0 musicali del piccolo Franz furono presto riconosciute e nel 1738 gli venne data la possibilit\u00e0 di studiare a Hainburg an der Donau, dove a sei anni impar\u00f2 a suonare il clavicembalo e il violino, e cominci\u00f2 a cantare le parti soliste di soprano nel coro della chiesa. Per la composizione non ebbe mai insegnanti regolari che lo formarono, studi\u00f2 interamente da autodidatta, come egli stesso dichiarer\u00e0 molti anni pi\u00f9 tardi: \u00abHo pi\u00f9 udito che studiato\u00bb.\nGiovinezza.\nNel 1749 Haydn dovette abbandonare, dopo la muta della voce, il coro della cattedrale. Rimase a Vienna, ma inizi\u00f2 per lui un periodo difficile, di grandi ristrettezze economiche che, secondo i suoi primi biografi, seppe per\u00f2 affrontare con ottimismo. Inizi\u00f2 a mettere a frutto le sue capacit\u00e0 musicali suonando a pagamento in feste e serenate, dando alcune lezioni, scrivendo le sue prime composizioni sia nel genere sacro sia in quello della musica strumentale \"di consumo\" (serenate, minuetti).\nHaydn cercava anche, in tutti i modi, di ampliare le sue basi teoriche e pratiche. Fu fondamentale in proposito la conoscenza del vecchio e illustre compositore napoletano Nicola Porpora, avvenuta a Vienna quando Porpora era in visita alla citt\u00e0, che lo prese al proprio servizio come accompagnatore al clavicembalo (Porpora dava lezioni di canto) e come \"valletto\" in cambio di lezioni gratuite. In alcune note autobiografiche del 1776, Haydn scrive: \u00abnon componevo in modo corretto fino a che non ebbi la fortuna di apprendere i principi fondamentali della composizione dal signor Nicola Porpora, che era allora a Vienna\u00bb. La figura del burbero Porpora riaffiora in un ricordo riportato da Greisinger: \u00abNon mancavano certo gli \"asino\", \"coglione\", \"birbante\", o le gomitate nelle reni, ma non me la prendevo, perch\u00e9 da Porpora appresi molto di canto, di composizione e di italiano\u00bb.\nUn altro aspetto sul quale portano l'attenzione i primi biografi \u00e8 lo strenuo lavoro autodidattico: fra i testi che studi\u00f2 successivamente, Haydn tenne in grandissima considerazione il Versuch \u00fcber die wahre Art das Clavier zu spielen, di Carl Philipp Emanuel Bach, il cui primo volume era apparso nel 1753. Di Emanuel Bach conobbe ben presto anche le prime sei sonate per cembalo, che impar\u00f2 ad eseguire e soprattutto prese a modello \u2013 come altre successive opere di quell'autore \u2013 dal punto di vista compositivo. Studi\u00f2, inoltre, il \"Gradus ad Parnassum\" di Johann Joseph Fux e \"Der vollkommene Kapellmeister\" di Johann Mattheson.\nCon il progresso delle sue capacit\u00e0 compositive, Haydn affronta la composizione di un Singspiel. \"Der krumme Teufel\" fu data alle scene nel 1753 al Teatro di Porta Carinzia di Vienna, ma non ebbe molte repliche perch\u00e9 gli eccessivi contenuti satirici contro personaggi noti fecero s\u00ec che le autorit\u00e0 ne ordinassero il ritiro. La musica di questa prima prova teatrale haydniana \u00e8 andata perduta.\nAgli stessi anni risalgono alcune composizioni strumentali significative, anche se \u00e8 da ritenere poco fondata la notizia che i primi quartetti (conosciuti come op. 1) fossero stati composti all'et\u00e0 di diciott'anni (1750). Tale data va spostata di almeno sette anni pi\u00f9 avanti. In ogni modo, la fama del giovane musicista andava gradualmente accrescendosi e pot\u00e9 ottenere la protezione di alcune famiglie aristocratiche, che all'epoca era decisiva per la carriera di un compositore. La contessa Thun, dopo aver conosciuto una delle sue composizioni, lo ingaggi\u00f2 come insegnante di canto e di cembalo. Pi\u00f9 tardi il barone Carl Joseph F\u00fcrnberg lo raccomand\u00f2 al conte Karl von Morzin, che nel 1757 gli diede il primo impiego a tempo pieno.\n\"Kapellmeister\".\nL'incarico di Haydn presso il conte Morzin era quello di maestro di cappella. In questa veste, diresse la piccola orchestra del conte, per la quale scrisse le sue prime sinfonie.\nNel 1760, con la sicurezza che gli derivava da un lavoro fisso, Haydn si spos\u00f2 con Maria Anna Theresia Keller (1730\u20131800), della cui sorella Therese era stato precedentemente innamorato. Le sorelle Keller erano figlie di un parrucchiere viennese presso il quale Haydn aveva abitato per un breve periodo. Therese, alla quale Joseph aveva dato lezioni di cembalo e di canto, divenne monaca. Il matrimonio di Haydn con Maria Anna non fu felice, anche se non si arriver\u00e0 mai a una vera rottura, ci furono anche reciproche infedelt\u00e0. La coppia non ebbe figli; alcune indiscrezioni fanno pensare che Haydn in seguito ne abbia avuto almeno uno (Anton Alois Polzelli) dalla sua amante Luigia Polzelli nata Moreschi, cantante e moglie di un violinista, che conoscer\u00e0 alla corte degli Esterh\u00e1zy.\nA causa di improvvise ristrettezze finanziarie del conte Morzin, Haydn venne licenziato ma trov\u00f2 subito, dal 1\u00ba maggio 1761, una nuova sistemazione come vice Kapellmeister alla Corte dei principi Esterh\u00e1zy ad Eisenstadt, una delle famiglie pi\u00f9 ricche e importanti degli stati asburgici. Alla morte del maestro di cappella, Gregor Werner, nel 1766, Haydn rilev\u00f2 il suo posto, seguendo gli Esterh\u00e1zy nelle loro varie residenze. Tra le sue mansioni: scrivere nuove composizioni, dirigere l'orchestra di corte, suonare musica da camera per e con i suoi protettori e allestire rappresentazioni liriche. In ogni caso, nonostante l'impegno notevole, Haydn si considerava fortunato, dato che i principi Paul Anton e Nikolaus I erano raffinati intenditori di musica, che apprezzavano il suo lavoro e gli mettevano a disposizione tutto ci\u00f2 di cui aveva bisogno.\nDurante i quasi trent'anni passati al servizio della famiglia, Haydn compose una mole impressionante di opere, e and\u00f2 via via affinando il proprio stile. La sua popolarit\u00e0 andava crescendo di conseguenza, e, gradualmente, cominci\u00f2 a scrivere anche indipendentemente dall'ambiente di corte. Numerose opere di questo periodo (tra cui le sinfonie dalla n. 82 alla n. 87) furono infatti scritte su commissioni esterne.\nAttorno al 1781, Haydn strinse amicizia con Wolfgang Amadeus Mozart. Quest'ultimo, ancora giovane, era stato molto influenzato dal collega pi\u00f9 anziano, e gli dedic\u00f2 una serie di quartetti d'archi, pratica molto insolita in un'epoca in cui i dedicatari erano solitamente aristocratici. Si possono ricercare anche radici massoniche nell'amicizia fra i due musicisti, che erano infatti membri della stessa loggia massonica.\nNel 1789, inizi\u00f2 una relazione platonica ma assai intensa con Maria Anna von Genzinger, moglie del medico personale del principe Nikolaus I Esterh\u00e1zy. La morte prematura di questa, quattro anni dopo, fu un duro colpo per Haydn: se ne pu\u00f2 forse sentire un richiamo nelle Variazioni in fa minore per pianoforte (Hob XVII:6), insolitamente drammatiche.\nLondra.\nNel 1790, alla morte del principe Nicola I Esterh\u00e1zy, il figlio Antonio licenzi\u00f2 l'orchestra ma assicur\u00f2 ad Haydn una pensione. Il compositore, ormai non pi\u00f9 giovane, si trov\u00f2 cos\u00ec libero di accettare un'offerta economicamente vantaggiosa, fattagli dall'impresario Johann Peter Salomon: libero dagli impegni di corte, viaggiare in Inghilterra e dirigere sinfonie con una grande orchestra.\nLa musica di Haydn era gi\u00e0 conosciuta dal pubblico inglese: la capitale aveva un'intensa vita musicale e un mercato editoriale aggiornato e dinamico, ma i due soggiorni inglesi del compositore (1791-1792 e 1794-1795) si tradussero in un successo superiore ad ogni aspettativa. Il pubblico accorreva entusiasta ai suoi concerti. Haydn pot\u00e9 ottenere introiti consistenti, ma anche numerose amicizie, conoscenze e occasioni di vita mondana. Nel 1791 riceve dall'Universit\u00e0 di Oxford il dottorato onorario in musica.\nA questo periodo risalgono alcune fra le opere pi\u00f9 note di Haydn, anzitutto il suo ultimo gruppo di sinfonie, dette \"Londinesi\", dal n. 93 al 104, i sei quartetti op. 71 e 74, diverse sonate per pianoforte e un significativo gruppo di trii con pianoforte. In particolare nel 1794 avvengono le prime assolute con successo della Sinfonia n. 99 in mi bemolle maggiore e della Sinfonia n. 100 \"Military\" in sol maggiore nelle Hanover Square Rooms di Londra.\nIl periodo londinese, inoltre, mise Haydn a confronto con la permanenza, all'interno della cultura musicale d'oltremanica, del modello esemplare degli oratori di H\u00e4ndel. Da ci\u00f2 nacque l'ispirazione che - dopo il ritorno a Vienna - lo porter\u00e0 alla composizione dei due grandi oratori La Creazione (1798) e Le stagioni (1801). I due oratori, inoltre, sono debitori della cultura britannica anche per quel che riguarda il testo. Il libretto del primo, che esiste in versione inglese e nella traduzione tedesca che ne fece il Barone olandese Gottfried van Swieten, \u00e8 ispirato al grande modello della poesia di ispirazione biblica fornito dal Paradiso perduto di John Milton, quello del secondo (solo in tedesco) \u00e8 invece imitato dal poema \"The Seasons\" dello scozzese James Thomson.\nL'unico passo falso nell'avventura londinese fu un'opera, \"L'anima del filosofo\", per la quale ad Haydn fu pagata un'ingente cifra di denaro. Fu cantata solo un'aria e ne furono pubblicati 11 numeri. L'intera opera non fu rappresentata fino al 1950.\nRitorno a Vienna.\nAlla fine del settecento, torn\u00f2 a Vienna, dove si fece costruire una grande casa e si dedic\u00f2 alla composizione di grandi opere sacre per coro e orchestra: tra queste i gi\u00e0 citati oratori \"La Creazione\" e \"Le stagioni\", e sei messe per la famiglia Esterh\u00e1zy, che nel frattempo aveva ritrovato l'interesse per la musica. In questo periodo, Haydn scrisse anche gli ultimi nove quartetti per archi. E a dispetto della non pi\u00f9 giovane et\u00e0, esclam\u00f2 in una lettera \"quanto rimane ancora da fare in questa arte meravigliosa!\". Nel 1797 avvenne la prima assoluta dell'inno popolare \"Kaiserhymne\" al Burgtheater di Vienna e nel 1799 \u00e8 nominato membro a Stoccolma dell'Accademia reale svedese di musica.\nNel 1802 una malattia di cui soffriva da tempo si acu\u00ec improvvisamente: al dolore fisico si aggiungeva l'impossibilit\u00e0 di dedicarsi al lavoro di composizione, nonostante la creativit\u00e0 fosse sempre tumultuosa. Nel 1804 avviene la prima di \"Armida\" al Teatro Regio di Torino. Durante gli ultimi anni, fu assistito con cura dai suoi servitori, e ricevette abitualmente numerose visite e pubblici riconoscimenti. Mor\u00ec nel 1809, durante l'occupazione di Vienna da parte delle armate napoleoniche. Secondo la tradizione, le sue ultime parole sono state per tranquillizzare i suoi servitori durante il bombardamento su Vienna delle armate francesi. Napoleone mand\u00f2 un picchetto d'onore a presenziare alle esequie. Il suo cadavere venne privato della testa, cui venne ricongiunto solo nel 1952.\nOttimismo e religione.\nJoseph Haydn, secondo le testimonianze dei contemporanei, fu un uomo gioviale e ottimista: se ne pu\u00f2 avere riscontro nel \"sense of humour\" che anima le sue opere e che spesso si esprime in scherzi e sorprese musicali.\nAlla corte degli Eszterh\u00e1zy era particolarmente rispettato, e cre\u00f2 un clima di lavoro estremamente disteso, contribuendo anche a difendere gli interessi economici dei colleghi. La caccia e la pesca erano i suoi passatempi preferiti. Fervente e devoto cattolico, usava vergare \"Laus Deo\" o espressioni simili alla fine dei manoscritti, e si dedicava alla preghiera quando le idee musicali stentavano a prendere forma sulla carta.\nI dipinti che lo ritraggono sono abbastanza discordi tra loro, e l'unica fonte affidabile per avere un'idea dei suoi tratti somatici \u00e8 la maschera mortuaria in cera conservata nella sua casa-museo di Vienna. Le informazioni certe sul suo aspetto sono poche: basso di statura (probabilmente per la malnutrizione), divenne calvo in et\u00e0 adulta, e portava in viso i segni del vaiolo. Non bello, si meravigli\u00f2 molto del successo riscosso a Londra tra il pubblico femminile.\nMusica.\nHaydn \u00e8 stato spesso onorato del titolo di \"padre\" della sinfonia e del quartetto d'archi; sebbene l'appellativo sia giustificato solo in parte, poich\u00e9 esistono precedenti e paralleli importanti sia in Italia sia in Germania, \u00e8 indubbio che la produzione haydniana contribu\u00ec enormemente a riscattare questi generi strumentali dalla subalternit\u00e0 rispetto alla musica vocale, e a dar loro una forma ampia, duttile e complessa.\nTramite questi due generi principali (a cui occorre aggiungere l'ampio \"corpus\" delle sonate per pianoforte e dei trii con pianoforte), Haydn divenne l'autore pi\u00f9 conteso dalla vivace editoria musicale del suo tempo ed il punto di riferimento principale dello stile \"classico\" di fine Settecento.\nLo sviluppo della forma-sonata in un mezzo espressivo flessibile e sofisticato, fino a diventare il soggetto principale del pensiero musicale dell'et\u00e0 classica, deve moltissimo a Haydn, e a quelli che proseguirono direttamente il suo lavoro.\nInoltre, integr\u00f2 la fuga nello stile classico, e arricch\u00ec il rond\u00f2 con una logica tonale pi\u00f9 coerente e organica. Fu anche il primo compositore a usare estensivamente la tecnica della doppia variazione, ovvero una variazione su due temi alternati, spesso in modo maggiore e minore.\nStruttura delle opere Haydniane.\nCaratteristica fondamentale delle opere di Haydn \u00e8 lo sviluppo di strutture ampie e articolate a partire da motivi brevi e relativamente semplici. Le sue composizioni furono cos\u00ec la base dello sviluppo successivo della tonalit\u00e0 e delle varie forme classiche come la sonata e il quartetto.\nLa pratica compositiva di Haydn ha le sue radici nel contrappunto modale di Johann Joseph Fux, e allo stesso tempo nell'opera di Gluck e C.P.E. Bach. Di quest'ultimo, Haydn scrisse: \"senza di lui, non sappiamo niente\". Riguardo alla melodia, predilesse melodie facilmente scomponibili in parti pi\u00f9 piccole, da sottoporre a combinazioni contrappuntistiche: in questo, anticip\u00f2 in qualche modo l'opera beethoveniana.\nL'opera di Haydn \u00e8 per\u00f2 legata quasi per antonomasia alla definizione della forma sonata. Durante il periodo Classico, la musica era dominata dalla tonalit\u00e0, e le sezioni delle opere erano contrassegnate da passaggi tonali: Haydn si concentr\u00f2 nella creazione di soluzioni espressive, argute, drammatiche, per condurre le transizioni pi\u00f9 importanti fra le varie sezioni di un pezzo, ritardandole, o facendole avvenire di nascosto, ingannando l'ascoltatore.\nLa forma sonata, che in seguito venne definita formalmente basandosi proprio sull'opera di Haydn, fu di gran lunga la struttura musicale pi\u00f9 importante del XIX secolo. Le sue sezioni sono:\nLa struttura al tempo stesso rigida e vivace della sonata di Haydn ha influenzato moltissimo le opere di Beethoven: quest'ultimo, con la maturit\u00e0, pass\u00f2 infatti da uno stile piuttosto discorsivo e disorganico nell'esposizione dei temi, alla rinnovata cura per la forma, con l'uso di temi pi\u00f9 brevi e flessibili.\nMolta della musica di Haydn \u00e8 stata scritta per allietare un principe e la sua corte, e il suo tono \u00e8 di conseguenza tendenzialmente spensierato; questa inclinazione rifletteva probabilmente la personalit\u00e0 equilibrata e allegra del compositore. Le opere in modo minore, spesso estremamente serie e profonde, costituiscono delle fortissime eccezioni alla regola. I movimenti veloci delle opere di Haydn sono travolgenti, specialmente nei finali: alcuni esempi si trovano nella sinfonia n. 104 (\"Londra\"), nel quartetto op. 50 n. 1, e nel trio con pianoforte Hob XV: 27. Con l'arrivare della maturit\u00e0, i movimenti lenti delle opere di Haydn acquistarono sempre maggiore profondit\u00e0 e complessit\u00e0, come si pu\u00f2 apprezzare per es. nei quartetti op. 76 n. 3 e 5, nella sinfonia n. 102, e nel trio con pianoforte Hob XV: 23. I minuetti, fortemente ritmati, mantennero sempre un carattere gioviale e popolaresco.\nEvoluzione dello stile.\nUno sguardo d'insieme sui quasi cinquant'anni di produzione haydniana mostra un graduale e costante aumento di complessit\u00e0 nella forma e nel linguaggio musicale.\nLe opere giovanili di Haydn risalgono ad un periodo di grandi cambiamenti, in cui lo stile compositivo del barocco, rappresentato da Johann Sebastian Bach e da H\u00e4ndel, era ormai al tramonto. Come \u00e8 stato gi\u00e0 ricordato, tra gli autori di riferimento nella sua formazione ci fu Carl Philipp Emanuel Bach, il pi\u00f9 geniale ed innovativo tra i figli di Johann Sebastian.\nQuesta collocazione storica fa di Haydn uno dei grandi esploratori della musica del suo tempo.\nNel gruppo delle prime sinfonie, di ispirazione almeno in parte tardobarocca, merita una menzione il ciclo delle nn. 6, 7 e 8, dal carattere moderatamente descrittivo, ispirate alle parti della giornata (i titoli francesi sono \"Le Matin\", \"Le Midi\" e \"Le Soir\"). Composte probabilmente nel 1761, sono ricche di momenti concertanti (interventi solistici), di un'accentuata ricerca timbrica e di una grande variet\u00e0 di situazioni musicali (notevoli per esempio il recitativo ed il duetto strumentali, su modello operistico, nel tempo lento della n. 7).\nIl 17 maggio 1762 avviene la prima assoluta di \"La marchesa Nespola\" sul libretto di Nicola I Esterh\u00e1zy, l'11 gennaio 1763 di \"Acide\" e \"Vivan gl'illustri sposi\" per il matrimonio di Antonio I Esterh\u00e1zy ed il 26 luglio 1766 di \"La canterina\" su libretto di Karl Friberth nel Castello di Esterh\u00e1za a Fert\u0151d. Il successivo 11 settembre \"La canterina\" ha la prima al Teatro municipale di Brno ed il 16 febbraio 1767 a Bratislava.\nTra il 1767 e i primi anni del decennio successivo, Haydn inser\u00ec nelle sue opere elementi di maggiore intensit\u00e0 espressiva, soprattutto nei lavori in modo minore: anche se alcuni critici negano la possibile influenza del movimento letterario tedesco, questa fase \u00e8 stata denominata dello \"Sturm und Drang\".\nAlcune opere rilevanti di questo periodo sono le seguenti sinfonie: \nNel 1768 avvengono le prime assolute di \"Applausus Festkantate\" nell'Abbazia di Zwettl e di \"Lo speziale\" per l'inaugurazione del Teatro da 400 posti nel Castello di Esterh\u00e1za.\nE inoltre la sonata per pianoforte in do minore n. 30 Hob. XVI/20, e i sei quartetti per archi op. 20, risalenti al 1772. \nNello stesso periodo, il suo interesse verso il contrappunto and\u00f2 crescendo, con la scrittura delle fughe che chiudono tre dei quartetti op. 20.\nIl crescendo espressivo dello \"Sturm und Drang\" fu seguito da un ritorno ad un umore pi\u00f9 sereno e giocoso. Nel periodo successivo, Haydn non scrisse nessun quartetto per archi, mentre le sinfonie assunsero nuove caratteristiche: l'inserimento di un'introduzione lenta, e la comparsa di timpani e trombe nelle partiture. Questi cambiamenti riflettevano un cambiamento radicale negli impegni professionali del musicista, che si allontanava dalla \"musica pura\" per avvicinarsi all'opera buffa. Diverse di queste opere (oggi rappresentate assai di rado) contengono delle ouverture che vennero riciclate come movimenti di sinfonia durante tutti gli anni 1770 e che aiutarono Haydn a mantenere una vasta produzione sinfonica in quel decennio di febbrile attivit\u00e0. Il 25 luglio 1770 rappresenta la \"Sinfonia n. 48\" a Kittsee alla presenza di Maria Teresa d'Asburgo-Lorena ed il 16 settembre di \"Le pescatrici\" nel Castello di Esterh\u00e1za. Nel 1771 avviene la prima assoluta dello \"Stabat mater\" a Vienna, nel 1772 della \"Missa Sancti Nicolai\" per l'onomastico di Nicola II Esterh\u00e1zy e nel 1773 de \"L'infedelt\u00e0 delusa\" su libretto di Marco Coltellini, adattato da Karl Friberth replicato per la visita di Maria Teresa d'Austria nel Castello di Esterh\u00e1za. Nel 1775 avvengono le prime assolute de \"Il ritorno di Tobia\" su libretto di Giovanni Gastone Boccherini al Teatro di Porta Carinzia e de \"L'incontro improvviso\", nel 1777 di \"Il mondo della luna\" e nel 1779 de \"La vera costanza\" e \"L'isola disabitata\" su libretto di Pietro Metastasio.\nNel 1779, una modifica importante al contratto di Haydn gli diede la possibilit\u00e0 di pubblicare le sue composizioni senza ricevere l'autorizzazione del suo mecenate. Questa circostanza pu\u00f2 avere accelerato il ritorno di Haydn verso la \"musica pura\": il punto di svolta pu\u00f2 essere individuato nella pubblicazione dei sei quartetti per archi op. 33, che nella parole di Haydn erano scritti \"in un modo completamente nuovo e speciale\".\nCharles Rosen asserisce che ci\u00f2 che Haydn dice \u00e8 assolutamente vero. Egli sottolinea i progressi di Haydn nella tecnica di composizione che appaiono in questi quartetti, progressi che segnano l'avvento, in pieno fulgore, dello stile musicale del periodo classico. Questo stile include vari aspetti: una forma di fraseggio fluida, in cui ogni motivo emerge dal precedente senza interruzione; la pratica di lasciare che il materiale di accompagnamento si evolva in materiale melodico ed un certo \"Contrappunto classico\", in cui ogni parte strumentale mantiene la sua integrit\u00e0. Questi aspetti li ritroviamo in molti quartetti che Haydn scrisse dopo l'opera 33.\nNel 1781 avviene la prima assoluta di \"La fedelt\u00e0 premiata\" su libretto di Giovanni Battista Lorenzi, nel 1782 di \"Orlando Paladino\" nel Teatro del Castello di Esterh\u00e1za e la prima di \"La fedelt\u00e0 premiata\" nel Teatro di Porta Carinzia e nel 1784 di \"Armida\" nel Teatro del Castello di Esterh\u00e1za e la prima di \"Il ritorno di Tobia\" al Burgtheater di Vienna.\nNel 1790, stimolato dai frequenti viaggi in Inghilterra, Haydn svilupp\u00f2 ci\u00f2 che Rosen chiama lo \"stile popolare\", un tipo di composizione che, con un successo senza precedenti, creava musica con un grande richiamo popolare mantenendo nel contempo una colta e rigorosa struttura musicale. Un elemento importante dello stile popolare era l'uso frequente di materiali folcloristici. Haydn si prese cura di usare questo stile in momenti musicali appropriati, come i finali delle sonate o l'apertura del tema finale. Collocato in questi punti, il materiale folclorico serve come elemento stabilizzatore, aiutando a fissare una struttura pi\u00f9 complessa. Lo stile popolare di Haydn si pu\u00f2 sentire praticamente in tutto il suo lavoro degli ultimi anni, comprese le dodici Sinfonie londinesi, gli ultimi quartetti, i trii per piano e gli ultimi due oratori.\nIl ritorno a Vienna nel 1795 segn\u00f2 l'ultima svolta nella carriera di Haydn. Anche se il suo stile musicale era di poco cambiato, lo erano invece le sue intenzioni. Mentre era a servizio di qualche aristocratico, o quando era un indaffarato imprenditore, Haydn scriveva velocemente e copiosamente le sue composizioni dovendo rispettare le frequenti scadenze. Da uomo ricco, il compositore godeva del privilegio di prendere tempo e scrivere per i posteri. Questo atteggiamento si riflette nel soggetto de \"La Creazione\" (1798) e \"Le stagioni\" (1801), che contengono temi importanti quali il significato della vita e dell'umanit\u00e0 e rappresentano un tentativo di rappresentare il sublime in musica. Le nuove intenzioni di Haydn si riflettevano anche nel fatto che impiegava molto pi\u00f9 tempo a scrivere le sue opere: entrambi gli oratori furono composti in pi\u00f9 di un anno. Haydn afferm\u00f2 di aver impiegato cos\u00ec tanto a scrivere \"La Creazione\" perch\u00e9 voleva farne un'opera che durasse nel tempo.\nFa caso a s\u00e9 una delle maggiori composizioni orchestrali di Haydn, commissionata dal Capitolo della Cattedrale di Cadice per un contesto liturgico (cerimonie del Venerd\u00ec Santo): \"Musica instrumentale sopra le 7 ultime parole del nostro Redentore in croce, o sieno Sette Sonate con un'introduzione ed al fine un terremoto\" (1786). Della composizione venne poi realizzato un adattamento per quartetto d'archi (1787) e uno in forma di oratorio per soli, coro e orchestra (1796).\nComposizioni.\nAnche se per alcune opere ci si riferisce ancora ai numeri d'opera (\"op.\"), il sistema di catalogazione pi\u00f9 completo e diffuso \u00e8 quello denominato \"Hob.\" o \"Hoboken\", dalla classificazione del 1957 realizzata da Anthony van Hoboken.\nMusica orchestrale.\nSinfonie.\nFra le registrazioni del ciclo completo delle sinfonie spicca l'integrale realizzata da Antal Dor\u00e1ti con la Philharmonia Hungarica per la Decca Records.\nConcerti.\nNel folto catalogo di Haydn i concerti occupano uno spazio relativamente limitato. In gran parte risalgono al periodo giovanile. Nell'elenco incompleto sopra riportato sono incluse le non molte opere che a tutt'oggi ritornano frequentemente nel repertorio concertistico e discografico.\nMusica da camera.\nAltra musica da camera.\nOltre ai quartetti, Haydn compose molta altra musica da camera, fra cui numerosi Trii, sia per strumento a tastiera (pianoforte o clavicembalo) e archi che per viola di bordone ed archi:\nFra i gruppi minori di composizioni per piccoli complessi di strumenti ricordiamo (senza la pretesa di esaurire l'elenco):\nSonate.\nHaydn scrisse 52 sonate per pianoforte. Molte di esse, soprattutto le prime, sono di durata inferiore ai quindici minuti.\nStrumenti.\nUn \u201cAnton Walter in Wien\u201d, fortepiano usato dal compositore, \u00e8 ora esposto nella Casa di Haydn a Eisenstadt. Nel 1788, a Vienna, Haydn si compr\u00f2 un fortepiano da Wenzel Schantz. Quando il compositore fu per la prima volta in visita a Londra, il costruttore di pianoforti inglese John Broadwood gli forn\u00ec un pianoforte a coda.\nCollegamenti esterni.\nFile audio (mp3) dal sito ufficiale dell'orchestra Ensemble XXI Moscow:\nFile audio (mp3) dal sito Magnatune; licenza Creative Commons:\nFile audio (mp3) dal sito del Borealis String Quartet. Registrazione \"live\" inedita. Download gratuito per esclusivo uso personale:\nFile audio (mp3) dal sito del Klassik-resampled. Registrazione digitale. Download gratuito per esclusivo uso personale:\nFile audio (mp3) dal sito del Associazione Corale \"Coro Citt\u00e0 di Piazzola sul Brenta (PD)\". Registrazione digitale. Download gratuito per esclusivo uso personale:\nPartiture dal sito dell'Universit\u00e0 dell'Indiana Variations Project \nDiscovering Music: trasmissioni registrate (in formato Real Audio Metadata) nel sito BBC Radio3 :"}
{"id": "219131", "revid": "198277", "url": "https://it.wikipedia.org/wiki?curid=219131", "title": "Macte animo", "text": "La locuzione latina Macte animo!, tradotta letteralmente, significa \"Coraggio!\" (Virgilio, Eneide, IX, 641).\nLa frase, usata spesso anche da Voltaire, \u00e8 un invito a essere coraggiosi di fronte alle avversit\u00e0, per ottenere il risultato desiderato: \"Macte nova virtute, puer, sic itur ad astra\" [Coraggio, fanciullo, \u00e8 cos\u00ec che si arriva alla gloria]."}
{"id": "219133", "revid": "2052878", "url": "https://it.wikipedia.org/wiki?curid=219133", "title": "Historia magistra vitae", "text": "Historia magistra vitae \u00e8 una locuzione latina che, tradotta letteralmente, significa \"\"La Storia\" [\u00e8] \"maestra di vita\" ed \u00e8 tratta da una frase pi\u00f9 ampia presente nell'opera \"De Oratore\" di Cicerone. \nLa frase completa \u00e8 \u00ab\"Historia vero testis temporum, lux veritatis, vita memoriae, magistra vitae, nuntia vetustatis\"\u00bb (Cicerone, \"De Oratore\", II, 9, 36), ovvero \"La storia in verit\u00e0 \u00e8 testimone dei tempi, luce della verit\u00e0, vita della memoria, maestra di vita, messaggera dell'antichit\u00e0\".\" \n\u00c8 una descrizione che Cicerone d\u00e0 della storia, "}
{"id": "219135", "revid": "484362", "url": "https://it.wikipedia.org/wiki?curid=219135", "title": "Magnae spes altera Romae", "text": "La locuzione latina Magnae spes altera Romae, tradotta letteralmente, significa \"seconda speranza della grande Roma\". (Virgilio, Eneide, XII, 167).\nIl verso allude ad Ascanio o Iulo, figlio di Enea, astro nascente di Roma, considerato il capostipite della Gens Iulia.\nL'espressione si utilizza, in genere, per indicare le persone che gerarchicamente occupano il secondo posto dopo il capo. "}
{"id": "219136", "revid": "47767", "url": "https://it.wikipedia.org/wiki?curid=219136", "title": "Sant'Egidio abate", "text": ""}
{"id": "219138", "revid": "6923", "url": "https://it.wikipedia.org/wiki?curid=219138", "title": "Rudolf Lipschitz", "text": ""}
{"id": "219139", "revid": "10548", "url": "https://it.wikipedia.org/wiki?curid=219139", "title": "Magna Graecia", "text": ""}
{"id": "219141", "revid": "104265", "url": "https://it.wikipedia.org/wiki?curid=219141", "title": "Magnificat", "text": "Il Magnificat \u00e8 un cantico contenuto nel primo capitolo del \"Vangelo secondo Luca\" con il quale Maria loda e ringrazia Dio perch\u00e9 si \u00e8 benignamente degnato di liberare il suo popolo. Per questo \u00e8 conosciuto anche come cantico di Maria.\nIl suo nome deriva dall'incipit latino \"Magnificat anima mea Dominum\".\nIl testo.\n\"Magnificat\" \u00e8 la prima parola del cantico di ringraziamento e di gioia che Maria pronuncia rispondendo al saluto della cugina Elisabetta, al momento del loro incontro.\nDopo l'Annunciazione Maria si rec\u00f2 da Nazaret in visita alla cugina che si trovava in \"una citt\u00e0 di Giuda\" che la tradizione identifica nel villaggio di Ain Karem a 6\u00a0km a ovest di Gerusalemme. Il fatto \u00e8 riportato dal \"Vangelo secondo Luca\" ().\nIl cantico individua in tre fasi diverse la storia della salvezza interpretata alla luce dei nuovi avvenimenti che si stanno realizzando:\nNelle parole di Maria riecheggiano tanti temi gi\u00e0 presenti nell'Antico Testamento, in modo particolare nei Salmi e nel \"cantico di Anna\" (1Sam ), temi di lode e di gratitudine verso il Dio che libera, ma nella bocca di Maria di Nazaret assumono una connotazione nuova di fronte alla grandezza dell'evento che, nella tradizione cristiana, si sta per compiere ed a cui lei \u00e8 stata chiamata: non ci sono pi\u00f9 tracce veterotestamentarie di vendetta, non ci sono nemici da distruggere, ma un mondo rinnovato dove anche ai ricchi liberati dalle loro vuote ricchezze \u00e8 ridata la dignit\u00e0 dei poveri: \u201cRovesciando i potenti, Dio li libera dalle loro vane illusioni e li promuove alla dignit\u00e0 dei poveri\u201d.\nPer quanto riguarda l'attribuzione di queste parole a Maria, diversi studiosi hanno studiato le modalit\u00e0 con le quali il testo \u00e8 stato trasmesso a Luca (che scrive: \"\u201cAllora Maria disse\u201d\") e si sono interrogati su come Maria abbia potuto pronunciare un testo cos\u00ec denso, data la giovanissima et\u00e0 e la limitata esperienza del mondo. Per i legami con l'Antico Testamento si \u00e8 quindi avanzata, ad esempio, l'ipotesi che il \"magnificat\", come gli altri due cantici presenti nel Vangelo, fosse gi\u00e0 materiale liturgico utilizzato in ambiente giudeo-cristiano e che Luca ha impiegato come fonte, adattandola e inserendola nella vicenda che stava narrando. Secondo alcuni studiosi Luca ha trovato questo cantico nell'ambiente dei \"poveri\" dove forse veniva attribuito alla figlia di Sion: egli avrebbe ritenuto conveniente porlo sulle labbra di Maria, inserendolo nel suo racconto in prosa.\nIl cantico (Lc) \u00e8 scritto nell'originale in greco, cos\u00ec come tutto il \"Vangelo di Luca\".\n\u03ba\u03b1\u1f76 \u1f20\u03b3\u03b1\u03bb\u03bb\u03af\u03b1\u03c3\u03b5\u03bd \u03c4\u1f78 \u03c0\u03bd\u03b5\u1fe6\u03bc\u03ac \u03bc\u03bf\u03c5 \u1f10\u03c0\u1f76 \u03c4\u1ff7 \u0398\u03b5\u1ff7 \u03c4\u1ff7 \u03c3\u03c9\u03c4\u1fc6\u03c1\u03af \u03bc\u03bf\u03c5,\n\u1f45\u03c4\u03b9 \u1f10\u03c0\u03ad\u03b2\u03bb\u03b5\u03c8\u03b5\u03bd \u1f10\u03c0\u1f76 \u03c4\u1f74\u03bd \u03c4\u03b1\u03c0\u03b5\u03af\u03bd\u03c9\u03c3\u03b9\u03bd \u03c4\u1fc6\u03c2 \u03b4\u03bf\u03cd\u03bb\u03b7\u03c2 \u03b1\u03c5\u03c4\u03bf\u1fe6.\n\u1f30\u03b4\u03bf\u03cd \u03b3\u1f70\u03c1 \u1f00\u03c0\u1f78 \u03c4\u03bf\u1fe6 \u03bd\u1fe6\u03bd \u03bc\u03b1\u03ba\u03b1\u03c1\u03b9\u03bf\u1fe6\u03c3\u03af\u03bd \u03bc\u03b5 \u03c0\u1fb6\u03c3\u03b1\u03b9 \u03b1\u1f31 \u03b3\u03b5\u03bd\u03b5\u03b1\u03af,\n\u1f45\u03c4\u03b9 \u1f10\u03c0\u03bf\u03af\u03b7\u03c3\u03ad\u03bd \u03bc\u03bf\u03b9 \u03bc\u03b5\u03b3\u03ac\u03bb\u03b1 \u1f41 \u03b4\u03c5\u03bd\u03b1\u03c4\u03cc\u03c2,\n\u03ba\u03b1\u1f76 \u1f05\u03b3\u03b9\u03bf\u03bd \u03c4\u1f78 \u1f44\u03bd\u03bf\u03bc\u03b1 \u03b1\u1f50\u03c4\u03bf\u1fe6,\n\u03ba\u03b1\u1f76 \u03c4\u1f78 \u1f14\u03bb\u03b5\u03bf\u03c2 \u03b1\u1f50\u03c4\u03bf\u1fe6 \u03b5\u1f30\u03c2 \u03b3\u03b5\u03bd\u03b5\u1f70\u03c2 \u03ba\u03b1\u1f76 \u03b3\u03b5\u03bd\u03b5\u1f70\u03c2\n\u03c4\u03bf\u1fd6\u03c2 \u03c6\u03bf\u03b2\u03bf\u03c5\u03bc\u03ad\u03bd\u03bf\u1fd6\u03c2 \u03b1\u03c5\u03c4\u03cc\u03bd.\n\u1f18\u03c0\u03bf\u03af\u03b7\u03c3\u03b5\u03bd \u03ba\u03c1\u03ac\u03c4\u03bf\u03c2 \u1f10\u03bd \u03b2\u03c1\u03b1\u03c7\u03af\u03bf\u03bd\u03b9 \u03b1\u1f50\u03c4\u03bf\u1fe6,\n\u03b4\u03b9\u03b5\u03c3\u03ba\u03cc\u03c1\u03c0\u03b9\u03c3\u03b5\u03bd \u1f51\u03c0\u03b5\u03c1\u03b7\u03c6\u03ac\u03bd\u03bf\u03c5\u03c2 \u03b4\u03b9\u03b1\u03bd\u03bf\u03af\u1fb3 \u03ba\u03b1\u03c1\u03b4\u03af\u03b1\u03c2 \u03b1\u1f50\u03c4\u1ff6\u03bd\u00b7\n\u03ba\u03b1\u03b8\u03b5\u1fd6\u03bb\u03b5\u03bd \u03b4\u03c5\u03bd\u03ac\u03c3\u03c4\u03b1\u03c2 \u1f00\u03c0\u1f78 \u03b8\u03c1\u03cc\u03bd\u03c9\u03bd\n\u03ba\u03b1\u1f76 \u1f55\u03c8\u03c9\u03c3\u03b5\u03bd \u03c4\u03b1\u03c0\u03b5\u03b9\u03bd\u03bf\u03cd\u03c2,\n\u03c0\u03b5\u03b9\u03bd\u1ff6\u03bd\u03c4\u03b1\u03c2 \u1f10\u03bd\u03ad\u03c0\u03bb\u03b7\u03c3\u03b5\u03bd \u1f00\u03b3\u03b1\u03b8\u1ff6\u03bd\n\u03ba\u03b1\u1f76 \u03c0\u03bb\u03bf\u03c5\u03c4\u03bf\u1fe6\u03bd\u03c4\u03b1\u03c2 \u1f10\u03be\u03b1\u03c0\u03ad\u03c3\u03c4\u03b5\u03b9\u03bb\u03b5\u03bd \u03ba\u03b5\u03bd\u03bf\u03cd\u03c2.\n\u1f00\u03bd\u03c4\u03b5\u03bb\u03ac\u03b2\u03b5\u03c4\u03bf \u1f38\u03c3\u03c1\u03b1\u1f74\u03bb \u03c0\u03b1\u03b9\u03b4\u1f78\u03c2 \u03b1\u1f50\u03c4\u03bf\u1fe6,\n\u03bc\u03bd\u03b7\u03c3\u03b8\u1fc6\u03bd\u03b1\u03b9 \u1f10\u03bb\u03ad\u03bf\u03c5\u03c2,\n\u03ba\u03b1\u03b8\u1f7c\u03c2 \u1f10\u03bb\u03ac\u03bb\u03b7\u03c3\u03b5\u03bd \u03c0\u03c1\u1f78\u03c2 \u03c4\u03bf\u1f7a\u03c2 \u03c0\u03b1\u03c4\u03ad\u03c1\u03b1\u03c2 \u1f21\u03bc\u1ff6\u03bd\n\u03c4\u1ff7 \u0391\u03b2\u03c1\u03b1\u1f70\u03bc \u03ba\u03b1\u1f76 \u03c4\u1ff7 \u03c3\u03c0\u03ad\u03c1\u03bc\u03b1\u03c4\u03b9 \u03b1\u1f50\u03c4\u03bf\u1fe6 \u03b5\u1f30\u03c2 \u03c4\u1f78\u03bd \u03b1\u1f30\u1ff6\u03bd\u03b1.\nTraduzioni.\nLatino.\nFin dai primi anni dell'era cristiana, con la diffusione del Cristianesimo, i testi sacri sono stati tradotti in latino.\nViene proposto di seguito il testo del cantico nella traduzione della Vulgata nella sua versione liturgica.\nIl \"Magnificat\" prende il nome dalla prima parola di questa versione. Ha avuto nei secoli una larghissima diffusione, entrando fin dalle origini nell\"'ordinario\" dell'ufficio vespertino.\n\"Magnificat *\"\n\"anima mea Dominum,\"\n\"et exultavit spiritus meus *\"\n\"in Deo salutari meo\"\n\"quia respexit humilitatem ancillae suae, *\"\n\"ecce enim ex hoc beatam me dicent omnes generationes\"\n\"quia fecit mihi magna, qui potens est: *\"\n\"et Sanctum nomen eius\"\n\"et misericordia eius a progenie in progenies *\"\n\"timentibus eum.\"\n\"Fecit potentiam in brachio suo, *\"\n\"dispersit superbos mente cordis sui,\"\n\"deposuit potentes de sede, *\"\n\"et exaltavit humiles;\"\n\"esurientes implevit bonis, *\"\n\"et divites dimisit inanes.\"\n\"Suscepit Israel, puerum suum, *\"\n\"recordatus misericordiae suae,\"\n\"sicut locutus est ad patres nostros, *\"\n\"Abraham et semini eius in saecula.\"\n\"Gloria Patri et Filio *\"\n\"et Spiritui Sancto\"\n\"sicut erat in principio et nunc et semper *\"\n\"et in saecula saeculorum. Amen.\"\nItaliano.\nAnche in italiano, la Bibbia \u00e8 stata oggetto di numerose traduzioni.\nViene proposta di seguito la traduzione ufficiale della CEI nella sua versione liturgica: \u00e8 quella utilizzata normalmente dai fedeli nella celebrazione dei vespri.\n\"L'anima mia magnifica il Signore *\"\n\"e il mio spirito esulta in Dio, mio salvatore,\"\n\"perch\u00e9 ha guardato l'umilt\u00e0 della sua serva. *\"\n\"D'ora in poi tutte le generazioni mi chiameranno beata.\"\n\"Grandi cose ha fatto in me l'Onnipotente *\"\n\"e Santo \u00e8 il suo nome:\"\n\"di generazione in generazione la sua misericordia *\"\n\"si stende su quelli che lo temono.\"\n\"Ha spiegato la potenza del suo braccio, *\"\n\"ha disperso i superbi nei pensieri del loro cuore;\"\n\"ha rovesciato i potenti dai troni, *\"\n\"ha innalzato gli umili;\"\n\"ha ricolmato di beni gli affamati, *\"\n\"ha rimandato i ricchi a mani vuote.\"\n\"Ha soccorso Israele, suo servo, *\" \n\"ricordandosi della sua misericordia,\"\n\"come aveva promesso ai nostri padri, *\"\n\"ad Abramo e alla sua discendenza, per sempre.\"\n\"Gloria al Padre e al Figlio *\"\n\"e allo Spirito Santo.\"\n\"Come era nel principio, e ora e sempre\"\n\"nei secoli dei secoli. Amen.\"\nMaria usa i verbi al passato e profetizza come se tutto fosse gi\u00e0 accaduto. Invece \u00e8 il suo modo di affermare che si far\u00e0, con assoluta certezza, una terra e un cielo nuovi, che il futuro di Dio \u00e8 certo quanto il passato, che questo mondo porta un altro mondo nel grembo. \nSi propone inoltre un'ulteriore traduzione recente a cura della comunit\u00e0 monastica di Bose. In questa versione si noter\u00e0 l'uso del tempo presente al posto del passato. \u00c8 un dibattito recente: infatti Maria canta non una promessa, ma un dato di fatto, i verbi all'aoristo dicono che il rovesciamento \u00e8 gi\u00e0 cosa certa, realizzata. L'azione salvifica di Dio non si \u00e8 conclusa, anzi, si sta realizzando con la nascita del suo Figlio offrendo ai poveri nuovi motivi di speranza.\n\"L'anima mia magnifica il Signore\"\n\"il mio spirito esulta in Dio mio salvatore.\"\n\"Poich\u00e9 ha guardato l'umilt\u00e0 della sua serva\"\n\"tutte le generazioni ormai mi chiameranno \u00abBeata\u00bb.\"\n\"Il Potente ha fatto in me cose grandi\"\n\"s\u00ec, il suo nome \u00e8 santo.\"\n\"Il suo amore di generazione in generazione\"\n\"ricopre coloro che lo temono.\"\n\"Interviene con la forza del suo braccio\"\n\"disperde i superbi nei pensieri del loro cuore.\"\n\"Abbatte i potenti dai troni\"\n\"innalza gli umili.\"\n\"Ricolma di beni gli affamati\"\n\"rimanda i ricchi a mani vuote.\"\n\"Sostiene Israele suo servo\"\n\"ricordandosi del suo amore.\"\n\"Come aveva promesso ai nostri padri\"\n\"ad Abramo e alla sua discendenza per sempre.\"\nLiturgia.\nFin dalle origini, le comunit\u00e0 cristiane hanno fatto proprie la parole di Maria: il \"Magnificat\" \u00e8 diventato anche il cantico della Chiesa.\nCome altri cantici del Vangelo di Luca, il \"Benedictus\" che viene cantato nelle lodi mattutine e il \"Nunc dimittis\" che viene recitato a compieta, anche questo cantico \u00e8 stato inserito nel tessuto della tradizione liturgica della Chiesa cattolica fin dall'alto Medioevo.\nIl \"Magnificat\" fa parte anche oggi della Liturgia delle ore, come cantico dei vespri (nelle opere e licenze artistiche del Monteverdi), mentre \u00e8 pronunciato durante alcuni tempi della liturgia delle ore della Chiesa Ortodossa (v. pi\u00f9 avanti).\nAnche la Chiesa ortodossa utilizza il \"Magnificat\" nella celebrazione quotidiana del mattutino, tra l'ottava e la nona ode del canone. Si intercala, per\u00f2, il seguente inno: \nIl \"Magnificat\" \u00e8 contenuto anche nel Libro della preghiera comune della Comunione Anglicana e viene cantato nel servizio serale degli \"Evensong\".\nIl Magnificat \u00e8 parte dei cinque salmi mariani. I cinque salmi mariani sono una sequenza di cinque salmi, scelti nel relativo libro biblico, in cui le lettere iniziali della prima parola di antifona (praticamente un titolo) a ciascun salmo formano il nome di Maria in lingua latina:\nSi dicono nel mese mariano di Maggio..\nPropriamente il Magnificat \u00e8 un cantico, e non un salmo: infatti, \u00e8 collocato nel Vangelo secondo Luca nel Nuovo Testamento, e non al Libro dei Salmi che appartiene all'Antico. Tuttavia, il Magnificat \u00e8 letto durante il \"salmo responsoriale\" durante la Messa Cattolica in tempo di Avvento e come salmo nella Liturgia delle ore ortodossa (\"Little Office of the Blessed Virgin Mary\"), condivide lo stile poetico che riprende testualmente le parole di altri salmi (Salmo 99, Salmo 103, Salmo 126), pi\u00f9 in generale il contenuto del Salmo 146, ed un'utile via di comprensione di questo genere liturgico.\nMusica.\nIl genere salmico gi\u00e0 nel Libro dell'Antico Testamento era composto anche nell'ottica del canto e di un possibile accompagnamento polistrumentale. A sua volta, il Magnificat \u00e8 uno dei componimenti musica sacra pi\u00f9 spesso musicati, a partire dal canto gregoriano per arrivare a Claudio Monteverdi, Francesco Durante, Nicola Fago, Antonio Vivaldi, Johann Sebastian Bach (si veda la pagina dedicata)', Nicola Porpora e Franz Liszt (intonato da un coro angelico nell'ultimo movimento, dedicato alla cantica dantesca del Paradiso, della sua Dante-Symphonie), solo rimanendo al repertorio pi\u00f9 classico.\nIl \"Magnificat\" \u00e8 stato musicato anche in chiave moderna da numerosi artisti, tra cui Monsignor Marco Frisina, con la versione latina e una versione italiana, interpretata dal Coro della Diocesi di Roma.\nInoltre, i compositori viventi Arvo P\u00e4rt, John Rutter e Kim Andr\u00e9 Arnesen hanno scritto un Magnificat rispettivamente nel 1989, 1990 e 2010."}
{"id": "219142", "revid": "287204", "url": "https://it.wikipedia.org/wiki?curid=219142", "title": "Magni nominis umbra", "text": "La locuzione latina magni nominis umbra, tradotta letteralmente, significa \"l'ombra di un grande nome\".\nLa frase, nel contesto originario, allude a Pompeo che, sotto la toga, aveva perduto le sue virt\u00f9 belliche.\nComunemente si cita a proposito di persone che in passato hanno avuto il loro quarto d'ora di gloria, ma che nel presente riposano sugli allori passati.\nLa locuzione pu\u00f2 anche essere citata come \"stat magni nominis umbra\". "}
{"id": "219144", "revid": "484362", "url": "https://it.wikipedia.org/wiki?curid=219144", "title": "Maiores pennas nido", "text": "La locuzione latina Maiores pennas nido, tradotta letteralmente, significa \"(dispiegare) ali pi\u00f9 grandi del nido\". (Orazio, Epist., I, 20)\nLa frase, come Orazio diceva della propria vita, si applica a quelle persone che hanno aspirazioni superiori alla loro condizione mediocre."}
{"id": "219145", "revid": "84571644", "url": "https://it.wikipedia.org/wiki?curid=219145", "title": "Cappella Paolina (disambigua)", "text": "A Roma esistono diverse Cappelle Paoline:"}
{"id": "219146", "revid": "2160909", "url": "https://it.wikipedia.org/wiki?curid=219146", "title": "Boccola", "text": "La boccola, in meccanica \u00e8 un anello cilindrico con una foratura passante, costituita da un unico pezzo o da due parti, che funge da supporto ad un perno di un albero\nIl suo scopo \u00e8 quello di sopportare il perno e di permetterne la rotazione o traslazione all'interno del suo alloggiamento, infatti la boccola, generalmente, viene costruita in bronzo o altri materiali a basso coefficiente di attrito.\nIl lubrificante, grasso o olio, gioca un ruolo fondamentale in quanto la rotazione del perno all'interno del foro provoca frizioni e surriscaldamenti.\nNel caso di errate o assenti lubrificazioni \u00e8 possibile che si verifichino dei grippaggi tra il perno e l'alloggiamento della boccola.\nLa bronzina presente nel cappello della biella (sull'occhio di biella) \u00e8 un particolare tipo di boccola costruita in 2 semi gusci: permettono la rotazione della biella rispetto al perno di manovella, abbassando notevolmente le usure.\nLa boccola pu\u00f2 essere considerata come il tipo di cuscinetto pi\u00f9 semplice .\nDescrizione.\nLe boccole possono essere create in varie forme:\nLe boccole possono essere realizzate in vari metalli:\nAlcune boccole sono provviste lungo la loro superficie di diversi inserti sferici, in modo da funzionare come le gabbie a sfere.\nLubrificazione.\nL'attrito della rotazione porta all'usura della boccola stessa, anche in presenza di lubrificante, con conseguente ovalizzazione. Per ridurre questo fenomeno si pu\u00f2 utilizzare la lubrificazione forzata in modo che il perno galleggi nella boccola senza toccare la parete interna, oppure in alternativa, il cuscinetto a strisciamento o a rotolamento.\nAccorgimenti.\nIn alcune applicazioni, come alcuni ingranaggi del cambio, queste boccole presentano dei fori che servono per raccogliere pi\u00f9 lubrificante e per disperderlo pi\u00f9 omogeneamente, mentre quelle adibite per alcuni alberi presentano una spirale, in modo da sfruttare la rotazione dell'albero per distribuire l'olio da un lato all'altro. L'unica limitazione \u00e8 data dal fatto che ci\u00f2 porta ad una riduzione della sua resistenza meccanica, per questo viene generalmente relegato agli ingranaggi del cambio.\nApplicazioni.\nQuesto componente pu\u00f2 essere utilizzato in molte applicazioni:"}
{"id": "219148", "revid": "287204", "url": "https://it.wikipedia.org/wiki?curid=219148", "title": "Mare nostrum", "text": "Mare nostrum fu il nome romano per il Mar Mediterraneo. Negli anni successivi al Risorgimento, il termine venne ripreso dai nazionalisti italiani, che vedevano l'Italia come stato successore dell'Impero romano e che quindi, come tale, avrebbe dovuto riprendere il controllo degli ex territori romani nel Mediterraneo.\nUso in epoca romana.\nNella Roma antica, dopo la conquista della Sicilia, della Sardegna e della Corsica durante le guerre puniche, combattute contro Cartagine, il termine \"Mare nostrum\" venne usato per riferirsi al solo Mar Tirreno. Dal 30 a.C., il dominio romano si estendeva dalla Penisola iberica all'Egitto, e l'espressione \"Mare nostrum\" cominci\u00f2 a essere usata per riferirsi a tutto il Mediterraneo. Per indicare tale mare, venivano impiegati anche altri nomi, come \"Mare Internum\" (\"Mare Interno\"); l'espressione \"Mediterraneum Mare\" \u00e8 attestata solo dopo la caduta dell'Impero romano d'Occidente.\nUso da parte dei nazionalisti italiani.\nL'unit\u00e0 d'Italia nel 1861 port\u00f2 con s\u00e9 la convinzione che l'Italia, politicamente e strategicamente, meritava un proprio impero coloniale d'oltremare, accanto a quelli delle altre potenze d'Europa, introducendo per la prima volta un rinnovato e moderno concetto di \"Mare nostrum\".\nIl nazionalismo italiano durante la \"Corsa per l'Africa\" degli anni 1880, si batt\u00e9 per la creazione di colonie italiane.\nUso in epoca fascista.\nIl termine venne usato da Benito Mussolini e dalla propaganda fascista, in modo simile al \"Lebensraum\" nazista. Secondo il Duce, gi\u00e0 nel 1922, se si fosse governata bene la nazione \u00abindirizzandola verso i suoi destini gloriosi\u00bb, \u00abproiettando gli italiani come una forza unica verso i compiti mondiali\u00bb, facendo del Mediterraneo un \u00ablago italiano\u00bb, si sarebbe inaugurato un periodo grandioso della storia italiana. Anche nell'aprile 1926, in un discorso a Tripoli, avanz\u00f2 l'idea di un \"mare nostrum\", con una talassocrazia italiana sul Mediterraneo.\nMussolini sognava di ripristinare la potenza dell'Impero romano antico in chiave moderna e considerava l'Italia la principale potenza mediterranea dopo la prima guerra mondiale. Dichiar\u00f2 infatti che \"Il XX secolo \u00e8 il secolo della potenza italiana\" e cerc\u00f2 di rendere la marina militare tra le pi\u00f9 potenti al mondo per poter controllare il Mediterraneo.\nQuando l'Italia entr\u00f2 nella seconda guerra mondiale (10 giugno 1940) era gi\u00e0 una grande potenza mediterranea, controllando le sponde nord e sud del bacino centrale. La caduta della Francia (1940) rimosse la minaccia principale a ovest, mentre l'occupazione italiana dell'Albania (1939), e successivamente l'occupazione della Grecia e di parte dell'Egitto, vennero intraprese per cercare di estendere il controllo dell'Asse a est. In realt\u00e0, la nazione che dominava il Mediterraneo nel 1940 era il Regno Unito, che controllava lo Stretto di Gibilterra e il Canale di Suez, oltre a possedere le poderose basi navali di Gibilterra, Malta, Alessandria d'Egitto e Cipro.\nMussolini sognava di creare una Grande Italia nel suo \"Mare nostrum\" e nel corso della seconda guerra mondiale insieme con altri gerarchi progett\u00f2 - qualora si fosse fatta una conferenza di pace dopo la vittoria dell'Asse - un ingrandimento dell'Impero italiano, che si sarebbe esteso dalle sponde mediterranee dell'Egitto alle rive dell'oceano Indiano della Somalia e del Kenya orientale. Questo progetto era basato nel congiungimento delle due sezioni dell'Impero italiano del 1939 (la Libia italiana e l'Africa Orientale Italiana) tramite la conquista dell'Egitto e del Sudan. A esso si sarebbero aggiunte la Somalia britannica (occupata temporaneamente nell'estate del 1940), Gibuti e la parte orientale del Kenya britannico. Il progetto prevedeva una notevole colonizzazione di italiani (oltre un milione da trasferire principalmente in Etiopia ed Eritrea e circa mezzo milione in Libia), e il controllo del Canale di Suez.\nDopo l'occupazione italo-tedesca della Grecia e della Iugoslavia nell'aprile del 1941, il \"Duce\" incominci\u00f2 a usare l'espressione (inizialmente in un discorso celebrativo ad Atene) di \"Mare Nostrum Italiano\", riferendosi al Mediterraneo. Nel novembre 1942 fu occupata la Tunisia, che fu aggiunta amministrativamente alla \"Quarta Sponda\" della Grande Italia, fino alla sua perdita nel maggio 1943. Questo obiettivo, tuttavia, fu contrastato per tutta la campagna dalle marine Alleate in mare e dai movimenti di Resistenza e dagli eserciti Alleati a terra, fino al crollo definitivo dell'Asse e la capitolazione italiana dell'8 settembre 1943.\nAree del Mediterraneo controllate dall'Italia.\nL'Italia controllava (direttamente o indirettamente) le coste delle seguenti nazioni e territori mediterranei quando Mussolini parlava di un Mare nostrum italiano nei suoi discorsi pronunciati tra il 1941 e il 1943:\nLa battaglia per il controllo del Mediterraneo.\nDopo il collasso della Francia nel 1940, Mussolini (deluso amaramente da Hitler, che gli neg\u00f2 il controllo sulle zone che rivendicava della Francia e sulla Tunisia) tent\u00f2 di espandere il controllo marittimo italiano nel Mediterraneo centrale, attaccando i possedimenti britannici. Ci\u00f2 innesc\u00f2 un conflitto, noto come \"Battaglia del Mediterraneo\", che, dopo molti cambiamenti di fortuna, termin\u00f2 con la vittoria degli Alleati.\nDopo la resa francese, ma prima ancora di aver davvero combattuto con i britannici (e anzi senza chiudere rapidamente una partita che all'inizio del 1940 vedeva la superiorit\u00e0 numerica in mano agli italiani in modo quasi schiacciante, soprattutto sul fonte terrestre) Mussolini decise, anche per riaversi della delusione patita dall'alleato, di dichiarare guerra alla Grecia, in modo autonomo e svincolato dalla strategia tedesca. Si rivel\u00f2 uno dei peggiori errori della guerra, la campagna di Grecia (cominciata con enorme ottimismo e impiegando un esercito molto piccolo) si rivel\u00f2 durissima, anzi nettamente fallimentare per il Regio Esercito, che, malgrado l'invio di continui rinforzi, fu sconfitto in modo molto netto dall'esercito greco (pi\u00f9 piccolo e tecnologicamente pi\u00f9 arretrato) tanto in territorio greco, quanto in territorio albanese. Inoltre l'apertura del fronte balcanico permise alle forze britanniche di disporre di nuove importanti basi aeronavali.\nCi fu una serie di azioni di superficie (ad esempio, la battaglia di Capo Matapan, la battaglia di Punta Stilo, la battaglia di capo Teulada, la seconda battaglia della Sirte, la battaglia di mezzo giugno, la battaglia di mezzo agosto) tra le marine alleate e la Regia Marina italiana, durante le quali gli inglesi, in grado di sostituire le navi da guerra perdute ridistribuendole da altri teatri, alla fine ebbero il sopravvento. La battaglia di Taranto nel 1940 fu un attacco aereo di successo sulla flotta italiana alla fonda nel porto: 21 aerosiluranti inglesi affondarono uno corazzata e ne danneggiarono altre due. La Regia Marina italiana, anche se si riprese lentamente da quell'attacco, non era ancora sconfitta e lo dimostr\u00f2 nella battaglia di capo Teulada.\nL'attacco di maggior successo della Marina italiana, tuttavia si ebbe con l'Impresa di Alessandria del 19 dicembre 1941, quando sei incursori della Regia Marina italiana, a bordo di tre mezzi d'assalto subacquei denominati colloquialmente \"maiali\" e tecnicamente siluri a lenta corsa, penetrarono nel porto di Alessandria d'Egitto e affondarono con testate esplosive le due navi da battaglia britanniche HMS \"Queen Elizabeth\" e HMS \"Valiant\", danneggiando inoltre la nave cisterna \"Sagona\" (7 750 t) e il cacciatorpediniere HMS \"Jervis\" (1 690 t). Dopo questi affondamenti (e la distruzione contemporanea della \"Forza K\" britannica), la Marina italiana ottenne per alcuni mesi il controllo quasi totale del Mediterraneo centrale. In questo modo la Regia Marina fu in grado di fornire le forniture militari e di carburante per la vittoria dell'Asse a Tobruch e per l'avanzata verso El Alamein in Egitto.\nControllo aereo del Mediterraneo.\nLa Regia Aeronautica scese in guerra con 3 296 aeroplani (1 332 bombardieri, 1 160 caccia, 497 ricognitori e 307 idrovolanti) distribuiti in tutto l'Impero italiano, ma di questi solo 1 796 esemplari erano in perfette condizioni per combattere. La maggior parte erano vecchi modelli, del tipo usato nella guerra di Spagna, e non potevano competere con gli aerei britannici del periodo. Il potenziale industriale italiano era decisamente inferiore a quello del Regno Unito, e fu anche molto mal sfruttato per l'inconsistenza di una programmazione politico-militare e industriale. Il totale degli aerei prodotti in Italia nel 1940-43 fu di 11 508 apparecchi - mentre alcune altre centinaia di aeroplani furono comprati dalla Germania, o ottenuti dopo il crollo della Francia di Vichy, o per preda bellica - rispetto ai 25 000 aerei tedeschi, 26 000 britannici, 35 000 russi e 86 000 americani prodotti nel solo anno 1943. Il totale \u00e8 ridicolmente inferiore a quello degli americani, che produssero nel corso del conflitto 303 713 apparecchi, mentre i sovietici ne produssero 158 218, i britannici 131 549, la Germania 119 871 e il Giappone 76 320. Anche le capacit\u00e0 di ricambio dei piloti e di addestramento del personale erano largamente insufficienti rispetto alle necessit\u00e0 della guerra moderna.\nUna ristrettezza di base industriale simile poteva essere compensata solo da una netta superiorit\u00e0 tecnologica, o almeno dalla superiorit\u00e0 in alcuni campi (come compreso dai giapponesi), invece in genere gli aerei prodotti in Italia non erano particolarmente moderni, e i motori (pur spesso molto affidabili) erano di bassa potenza rispetto a quelli dei nemici e alleati. All'inizio del conflitto la RAF (e i suoi alleati) potevano disporre, nel teatro mediterraneo, solo di pochi reparti, spesso per altro muniti di aerei considerati superati per altri fronti. Ma la situazione non poteva durare e la \"Regia Aeronautica\" non ne seppe approfittare. Inoltre la dottrina italiana nella guerra aeronavale si dimostr\u00f2 particolarmente carente, basata inizialmente sui bombardieri in quota, cui in seguito (visto che questi avevano chiaramente fallito) si affiancarono gli aerosiluranti. Scarsi, carenti e in genere di produzione tedesca i bombardieri in picchiata, che invece diedero una buona prova in altre mani. Mancanti gli aerei d'assalto navale a bassa quota, con bombe, cannoncini e razzi (come del resto anche in altre aeronautiche nel 1940, ma britannici, sovietici e americani nel 1943 ottenevano ottimi risultati con questo tipo di aerei).\nFu la dislocazione negli aeroporti di Sicilia all'inizio del 1941 del \"X Fliegerkorps\" tedesco a dare una svolta alla guerra nel Mediterraneo con i bombardamenti su Malta e gli attacchi alle navi britanniche. Dal 10 gennaio al 22 maggio 1941 gli aerei tedeschi affondarono 26 navi militari e 33 mercantili britannici, per un totale di 183 000 tonnellate, mentre nello stesso periodo la marina e l'aeronautica italiana colarono a picco 9 navi militari e 12 mercantili, 60 000 tonnellate in tutto. Nell'aprile 1941, quando l'Italia inizi\u00f2 insieme ai tedeschi a coordinare l'attacco dell'Asse nel Mediterraneo (occupando la Iugoslavia e la Grecia, nei Balcani, e contrattaccando in Libia), l'aeronautica italiana pot\u00e9 contare sul nuovo e competitivo \"Macchi C.202\", in grado di combattere con successo contro gli \"Spitfire\" britannici. Questi aeroplani, sebbene in scarso numero, insieme ai nuovi \"Reggiane Re.2002\" (prodotti in numero ancora pi\u00f9 scarso e destinati all'assalto e alle missioni di caccia-bombardamento) e ai Messerschmitt Me.109 tedeschi, contesero il controllo dello spazio aereo maltese e libico alle squadriglie dell'Impero Britannico durante la vittoriosa campagna del general Erwin Rommel a Tobruch.\nUno dei pi\u00f9 famosi aerei da combattimento italiani fu il bombardiere e aerosilurante chiamato \"Sparviero\" (\"Savoia-Marchetti S.M.79\"), che affond\u00f2 molte navi Alleate nel Mediterraneo, soprattutto nel 1941 e nel 1942. Si trattava di un aereo di successo, anche se era stato un aereo moderno negli anni '30, diventando via via sempre meno adeguato e, infine, obsoleto nel 1943. Non fu per\u00f2 sostituito da aerei pi\u00f9 adeguati, moderni e prestanti, subendo perdite sempre pi\u00f9 pesanti. I siluri aeronautici italiani erano di qualit\u00e0 adeguata, anche se molto convenzionali, derivati dai siluri da 450\u00a0mm (sia del silurificio di Fiume, sia di quello di Napoli), avevano una spoletta a contatto (e non magnetica come le armi pi\u00f9 moderne delle altre aeronautiche) e una propulsione affidabile ma funzionante ad aria calda (e quindi dotata di evidente scia), inoltre dovevano essere lanciati a bassa quota e bassa velocit\u00e0 (come molti altri siluri prodotti in quegli anni). Verso la fine del 1943 sarebbe stato forse pronto un silurotto leggero da 400 mm, con propulsione a ossigeno liquido, corsa molto breve ma adatto al lancio ad altissima velocit\u00e0 da un caccia. Dallo \"Sparviero\" fu derivato anche un aereo radiocomandato a pilotaggio semiremoto antinave (\"assalto radioguidato\" nel linguaggio dell'epoca), l'unico esemplare utilizzato contro il nemico fall\u00ec (il sistema di guida era stato costruito con materiali autarchici di scarsa qualit\u00e0), ma l'idea era interessante e nel 1943 ne furono realizzati diversi altri esemplari (oltre che di \"Aeronautica Lombarda A.R\"., un modello appositamente progettato).\nLe bombe in dotazione all'aeronautica italiana in funzione anti nave erano carenti, si trattava, soprattutto, di normali bombe (dirompenti) da 50, 80, 100 e 120\u00a0kg, cui si aggiungevano delle bombe perforanti (poco prodotte, ma di discreta qualit\u00e0) da 160\u00a0kg, e armi (anche di produzione tedesca) semiperforanti o dirompenti da 250\u00a0kg. Le bombe dirompenti da 500\u00a0kg furono poco usate (e di scarso rendimento), mentre le bombe perforanti da 630\u00a0kg (usate dai \"Reggiane Re 2001\" in una celebre incursione) si dimostrarono prive di spolette affidabili. Poco usate, anche se molto innovative, erano le moto-bombe F.F.F. da 320\u00a0kg, in pratica delle piccole mine semoventi, che a bassa velocit\u00e0 formavano delle traiettorie a spirale in mare, dopo essere lanciate a 4 500 m s.l.m. circa, con un sistema di paracaduti. Furono utilizzate pi\u00f9 spesso (e con migliori risultati) dai tedeschi.\nSoprattutto la \"Regia Aeronautica\" riusc\u00ec molto raramente a impiegare grandi masse di velivoli contro le formazioni nemiche, e fu molto dipendente dall'appoggio tedesco in alcuni tipi di missione, per esempio la ricognizione strategica ad alta quota, il bombardamento in picchiata e la ricognizione tattica ad alta velocit\u00e0. Appoggio che poteva venir meno in ogni momento per le esigenze germaniche di rinforzare altri fronti (come quello russo). Un'altra evidente carenza era la capacit\u00e0 anti-sommergibile della \"Regia\", che, oltre tutto, aveva pochi reparti da pattugliamento marittimo rispetto alle pressanti esigenze richieste dal rifornimento via mare del fronte greco (oltre tutto suddiviso in una miriade di isole) e di quello nord-africano.\nLa \"Regia Aeronautica\" aveva un solo tipo di bombardiere a lungo raggio: il \"Piaggio P.108 B\". Raggruppati nel \"274 Gruppo Bombardieri\", questi quadrimotori attaccarono ripetutamente dalla Sardegna Gibilterra durante l'estate 1942, sebbene con scarsi risultati. Un tentativo di trasformarlo in cannoniera anti nave, con un pezzo da 102\u00a0mm derivato dal 90/53\u00a0mm antiaereo, si rivel\u00f2 fallimentare. Solo agli inizi del 1943 apparvero nei cieli della Tunisia i moderni \"Macchi C.205V\" e \"Reggiane Re.2005\", ma non poterono far fronte alla schiacciante superiorit\u00e0 numerica e tecnologica degli aerei Alleati dopo l'intervento degli Stati Uniti in Nordafrica. Il prezzo pagato dagli aviatori italiani per controllare il \"Mare nostrum italiano\" fu molto alto: nei primi mesi del 1943, quasi l'88% dei velivoli italiani utilizzati nel Mediterraneo fino ad allora erano stati distrutti in combattimento.\nControllo del Regio Esercito delle coste del Mare nostrum.\nMussolini sapeva che l'Esercito italiano non era in condizione di combattere una guerra mondiale dopo il suo coinvolgimento nella guerra civile spagnola e la conquista dell'Etiopia, e nel 1939 aveva promosso il Patto d'Acciaio tra Germania, Italia e Giappone per preparare (anche in funzione anti-Comintern) una guerra mondiale dopo il 1942, quando l'Unione Sovietica di Stalin sarebbe stata attaccata da Germania e Italia a ovest (Russia europea) e dal Giappone a est (Siberia orientale).\nMa i risultati della \"guerra lampo\" in Polonia e Francia precipitarono gli eventi e cos\u00ec l'esercito italiano entr\u00f2 in guerra in cattive condizioni, per una valutazione errata di Mussolini che riteneva che l'Inghilterra sarebbe stata sconfitta in poche settimane dopo la resa della Francia. Il Regio Esercito cominci\u00f2 la guerra con 73 divisioni (e una legione fascista di \"Camicie Nere\"), ma solo 19 erano completamente pronti per il combattimento nel giugno del 1940. In effetti l'Italia durante i primi due anni di guerra aveva carri armati solo di piccole e medie dimensioni (M11/39, M13/40), che non potevano competere con i carri armati inglesi. Solo dall'estate 1943, gli italiani poterono contare su un carro armato pesante (il P26/40), anche se furono impegnate in combattimento solo 5 unit\u00e0 prima dell'armistizio italiano del settembre 1943. Inoltre, l'esercito italiano aveva discreti cacciacarri (come il semovente M40\")\" e buone autoblindo (come l'AB40/41).\nLentamente, le battute d'arresto iniziali italiane (sofferte soprattutto nelle colonie africane) furono corrette con l'aiuto tedesco. Anzi si tratt\u00f2 di vera e propria dipendenza visto che nella campagna dei Balcani (soprattutto in Grecia) il Regio Esercito si trov\u00f2 nelle peggiori condizioni, subendo alcune delle peggiori sconfitte della guerra, malgrado il nemico fosse peggio armato ed equipaggiato dell'esercito italiano. In Jugoslavia il Regio Esercito, pur abbandonandosi sovente ad atti di feroce rappresaglia, riusc\u00ec a ottenere alcune discrete vittorie, in una campagna per\u00f2 che lo vedeva, per l'ennesima volta, come comparsa e ausiliario all'esercito tedesco, con una funzione poco pi\u00f9 notevole di quella riservata all'alleato bulgaro. In Nord Africa (Libia) la distruzione dell'armata di Graziani fu corretta dall'invio di rinforzi di qualit\u00e0, sia dall'Italia sia dalla Germania. Anche su quel fronte, malgrado l'impegno del \"Regio Esercito\" continuasse e crescesse, era finita la farsa della guerra parallela.\nNell'estate/autunno del 1942 l'Esercito Italiano controllava il territorio costiero europeo del Mediterraneo dal Rodano nella Francia occupata (dopo l'occupazione della Francia di Vichy. fino a quel momento favorita da Hitler rispetto all'Italia mussoliniana), al Monte Olimpo in Grecia. Allo stesso modo controllava (raramente senza per\u00f2 un contributo tedesco nei punti chiave) i territori costieri africani dalla Tunisia a El Alamein in Egitto. Questo dominio italiano era diminuito, anche nel prestigio, dal ruolo oramai secondario riservato all'Italia all'interno dell'asse, e in pratica il controllo italiano era condizionato dalla strategia tedesca, che, ad esempio, riservava a s\u00e9 i pezzi \"migliori\" dei Balcani (con le zone minerarie e i punti strategici), lasciando all'Italia un oneroso compito di controguerriglia e di forza di polizia e d'occupazione. Senza, per altro, chiarire se le richieste antebelliche di Mussolini sarebbero state corrisposte in caso di una, sempre meno probabile, vittoria. L'antecedente del 1940 non lasciava ben sperare, visto che Hitler aveva impedito a Mussolini di annettere la Tunisia, Nizza e la Corsica (zone che la propaganda fascista rivendicava e che il regime considerava indispensabili), o, dopo le vittorie congiunte del 1941, quando aveva impedito l'occupazione dei ricchi distretti minerari del Kosovo, di Atene e dell'isola di Chios (rivendicata dalla propaganda fascista come \"italianissima\") alla sconfitta di Grecia e Jugoslavia.\nL'esercito del Regno d'Italia sub\u00ec quasi 210 000 morti nei combattimenti per il controllo dei territori del Mediterraneo tra il giugno 1940 e il settembre 1943, dall'invasione della Francia nel 1940 alla conquista della Jugoslavia e della Grecia nel 1941 alle battaglie per il Nord Africa (1940-1943). Tutti i possedimenti d'oltremare dell'Italia nel Mar Mediterraneo (Dodecaneso italiano, Libia italiana, isola di Saseno, ecc.) furono perduti formalmente a seguito del trattato di pace con l'Italia (1947).\nLa Regia Marina e il Mare nostrum italiano.\nQuando il 10 giugno 1940 l'Italia entr\u00f2 nella seconda guerra mondiale, la Regia Marina era la quarta marina del mondo e aveva due basi principali a La Spezia e Taranto. Disponeva di diverse navi da guerra moderne, con tecnologia leader in quel momento. Il naviglio leggero era di discreta qualit\u00e0, ma era stato in parte trascurato (malgrado fosse stato, nella prima guerra mondiale, determinante per molte vittorie italiane) e non era in quantit\u00e0 sufficiente. Scarso era anche il naviglio di scorta, con apparecchi antisommergibile antiquati, anche se in via di rapido miglioramento. Il supporto aereo era fornito dall'Aviazione ausiliaria per la Marina, il servizio aereo navale in tempo di guerra. L'Aviazione ausiliaria era responsabile di tutti gli aerei e gli idrovolanti della Marina Militare italiana. Mancavano portaerei e aviazione di marina, in parte per volont\u00e0 politica, in parte per rivalit\u00e0 tra Regia Marina e Regia Aeronautica, in parte per sottovalutazione e mancanza di volont\u00e0 degli stessi vertici della Regia Marina.\nLe navi da guerra italiane avevano la reputazione, in generale, di essere ben progettate. Ma alcune classi di incrociatore italiane erano piuttosto carenti in armatura. le navi da guerra italiane mancarono di radar per la maggior parte della guerra, a differenza della \"Royal Navy\" britannica, e questo fattore fu determinante nelle battute d'arresto subite nel 1940 e all'inizio del 1941 (battaglie di Capo Matapan e di Punta Stilo). La mancanza del radar fu in parte compensata dal fatto che le navi da guerra italiane erano dotate di una buona telemetria e sistemi di \"controllo-fuoco\". Il difetto pi\u00f9 grave era forse nel munizionamento e nella qualit\u00e0 dei pezzi d'artiglieria: i cannoni navali maggiori avevano una buona gittata e una discreta potenza, ma risultavano gi\u00e0 piuttosto imprecisi (eccetto i pezzi da 135\u00a0mm) ed erano ulteriormente penalizzati da proiettili poco standardizzati, forniti da diverse ditte costruttrici. Pochissime unit\u00e0 nemiche furono affondate dalle sole artiglierie italiane (di fatto solo unit\u00e0 leggere). La situazione migliorava nel campo dei siluri, che risultavano molto convenzionali (ovvero con una carica bellica in TNT e altri esplosivi non anaerobici, una spoletta a contatto e non magnetica, un apparato propulsivo ad aria riscaldata e non a ossigeno liquido o a batterie elettriche), ma, malgrado la scia evidente e la potenza mediamente inferiore, risultavano di ragionevole affidabilit\u00e0, buona gittata, discreta velocit\u00e0. I maggiori successi in guerra avvennero proprio dal siluramento delle unit\u00e0 nemiche. Mancavano le mine magnetiche di produzione nazionale, e la produzione di mine a contatto era inferiore alle esigenze, queste per\u00f2 erano di buona qualit\u00e0, sia per potenza, sia per la possibilit\u00e0 (unica al mondo in quel momento) di essere ancorate su fondali profondi fino a 300 metri circa, e diedero una discreta prova di s\u00e9. Inoltre, mentre i comandanti britannici in mare potevano nell'emergenza prendere decisioni in piena autonomia, i comandanti italiani dovevano interpellare la sala di comando di Supermarina, a Roma, dove si stabilivano sulla carta le operazioni da eseguire. Questo a volte portava a evitare un'azione quando gli italiani avevano un evidente vantaggio (ad esempio, durante l'\"Operazione Hats\").\nLa differenza maggiore tra la marina italiana e quella britannica era il sistema dei servizi di informazione, quelli britannici a livello di spie erano ritenuti onnipresenti e onnipotenti, ma, nei fatti, non risultarono n\u00e9 migliori, n\u00e9 pi\u00f9 fortunati di quelli italiani. Anzi, malgrado il livello di paranoia verso le presunte spie \"della perfida albione\" raggiungesse picchi elevatissimi dopo il 1941, in tale data le reti spionistiche straniere in italia erano gi\u00e0 state in buona parte distrutte e decisamente disorganizzate. Viceversa lo spionaggio elettronico, il radio-ascolto delle comunicazioni italo-tedesche, e in particolare di quelle della marina, era proseguito dall'inizio del conflitto con la fondazione del \"Middle East Intelligence Centre (MEIC)\" istituito al Cairo nel 1939. Unito al gruppo di Bletchley Park questi servizi riuscirono a raggiungere rapidamente dei livelli di altissima professionalit\u00e0, grazie anche a Ultra. Mentre nel 1940 le decrittazioni furono abbastanza episodiche, e limitate a codici poco utilizzati, o a parte di conversazioni, il sistema di derivazione Enigma/Lorenz della Regia Marina fu violato dal gruppo denominato \"le ragazze di Dilly\" a Bletchley Park poco prima della battaglia di capo Matapan, mentre la cifrante C-38, con cui si coordinavano tutti i convogli, fu violata del tutto nel giugno 1941 dal gruppo \"baracca n. 4\" di Bletchey Park.\nUn altro fattore negativo era la scarsit\u00e0 di carburante, che ridusse il funzionamento delle corazzate e degli incrociatori italiani, soprattutto nel 1943. All'inizio della guerra, malgrado sulla carta la Regia Marina disponesse di un ragionevole margine di superiorit\u00e0 sulla Royal Navy, dopo l'uscita di scena della marina francese, le forze italiane non riuscirono a raggiungere una superiorit\u00e0 sul nemico, e anzi, dopo l'attacco alla flotta alla fonda su Taranto e la battaglia di Capo Matapan, patirono una certa inferiorit\u00e0, compensata in parte dai successi ottenuti dai sommergibili e dai rinforzi tedeschi, aerei e navali. Dopo l'affondamento di due corazzate britanniche ad Alessandria (Egitto), effettuato dai \"maiali\" (siluri a lenta corsa italiani), la Marina italiana cominci\u00f2 a controllare il Mediterraneo per quasi un anno (dal dicembre 1941 al novembre 1942).\nNella stessa notte, la \"K Force\" (\"Forza K\"), composta da tre incrociatori e quattro cacciatorpediniere con sede a Malta, fin\u00ec su un banco di mine italiano davanti a Tripoli. Affondarono un incrociatore (\"HMS Neptune\") e un cacciatorpediniere (\"HMS Kandahar\"), mentre vennero gravemente danneggiati altri due incrociatori, l' e la e morirono oltre 900 uomini. La Forza K venne cos\u00ec messa fuori combattimento e le capacit\u00e0 offensive di Malta vennero ridotte al minimo; da quel momento in poi la marina italiana pot\u00e9 attaccare continuamente tutti i convogli di aiuti per l'isola, distruggendo decine di mercantili e affondando diverse imbarcazioni Alleate nel Mediterraneo che Mussolini cominci\u00f2 a chiamare \"Mare nostrum italiano\".\nIn questi stessi mesi tutti gli scontri navali furono favorevoli all'Asse; il pi\u00f9 importante di questi fu la cosiddetta \"battaglia di mezzo agosto\", nella quale i britannici persero la portaerei \"Eagle\". Nell'estate del 1942 la Regia Marina aveva anche pianificato un attacco contro New York, che fu rinviato per vari motivi e alla fine non fu mai effettuato.\nTuttavia, questo fu solo un breve periodo felice per Mussolini. I rifornimenti e il carburante di petrolio portato a Malta, nonostante le perdite pesanti, grazie all\"Operazione Pedestal\" nel mese di agosto e lo sbarco alleato in Nord Africa, l\"Operazione Torch\", nel novembre del 1942, rovesciarono le sorti della guerra contro l'Italia. Dopo anni di stallo, le forze dell'Asse furono cacciate dalla Libia e dalla Tunisia in sei mesi dopo la battaglia di El Alamein, mentre le loro linee di rifornimento si assottigliavano giorno dopo giorno per via della crescente e schiacciante supremazia aerea e navale degli Alleati.\nLa Regia Marina esegu\u00ec bene e con coraggio i suoi compiti di convoglio nel Nord Africa, ma rimase in posizione di svantaggio tecnico. Le navi italiane si basavano su un vantaggio di velocit\u00e0, ma potevano essere facilmente danneggiate da colpi o siluri, a causa della loro armatura relativamente sottile. Il colpo mortale e definitivo alla Marina Militare italiana fu la carenza di carburante, che costrinse le sue unit\u00e0 principali a restare all'ancora per la maggior parte dell'ultimo anno dell'alleanza tra Italia e Germania. La Marina Militare italiana sub\u00ec enormi perdite tra il 10 giugno 1940 e l'8 settembre 1943: 28 937 morti a causa dell'affondamento di 13 incrociatori, 42 cacciatorpediniere, 41 fregate, 3 corvette, 84 sottomarini e molte imbarcazioni pi\u00f9 piccole. Per dominare il Mediterraneo, in quegli anni, la \"Regia Marina\" perse 314 298 tonnellate di navi da guerra e affond\u00f2 navi da guerra Alleate per 411 935 tonnellate.\nUso in epoca contemporanea.\nIl termine Mare nostrum venne scelto come il tema della Conferenza Inaugurale della Societ\u00e0 di Diritto e Cultura del Mediterraneo, tenutasi nel giugno 2012 alla Facolt\u00e0 di Legge dell'Universit\u00e0 degli Studi di Cagliari, in Sardegna. In questo uso contemporaneo, il termine \u00e8 usato per mostrare la diversit\u00e0 delle culture mediterranee, con particolare attenzione agli scambi e alla cooperazione tra le nazioni del Mediterraneo. Il disco Mare nostrum composto dal Solo Fresu, Galliano, Lundgren, \u00e8 una citazione della Famosa Frase.\nIn epoca pi\u00f9 recente con questa locuzione si \u00e8 denominata l'importante operazione di salvataggio in mare dei migranti a seguito del naufragio di Lampedusa del 3 ottobre 2013."}
{"id": "219149", "revid": "484362", "url": "https://it.wikipedia.org/wiki?curid=219149", "title": "Materiam superabat opus", "text": "La locuzione latina Materiam superabat opus, tradotta letteralmente, significa \"il lavoro vinceva la materia\". (Ovidio, Metamorfosi, Il, 5)\nSi dice di tutte quelle opere, specialmente dell'ingegno, nelle quali l'argomento trattato \u00e8 superato dalla finezza e dall'arte con cui si esegue il lavoro stesso. Si pu\u00f2 dire degli innumerevoli capolavori di pittura, di scultura e di letteratura sparsi nei musei di tutto il mondo."}
{"id": "219151", "revid": "92723", "url": "https://it.wikipedia.org/wiki?curid=219151", "title": "Mea culpa", "text": "La locuzione latina mea culpa, tradotta letteralmente, significa \"per mia colpa\".\nQueste parole fanno parte del \"Confiteor\" (io confesso), preghiera con la quale i cattolici chiedono perdono a Dio riconoscendo le proprie colpe. Nell'uso quotidiano \u00e8 invalso l'uso di tale espressione per scusarsi di qualche errore, ammettendo il proprio sbaglio.\nTesto latino:\n\"Confiteor Deo omnipotenti,beat\u00e6 Mari\u00e6 semper Virgini,beato Michaeli Archangelo,beato Ioanni Baptist\u00e6,sanctis Apostolis Petro et Paulo,omnibus Sanctis, et vobis, fratres (et tibi pater),quia peccavinimis cogitatione, verbo et opere:mea culpa,mea culpa,mea maxima culpa.Ideo precor beatam Mariamsemper Virginem,beatum Michaelem Archangelum,beatum Ioannem Baptistam,sanctos Apostolos Petrum et Paulum,omnes Sanctos, et vos, fratres (et te, pater),orare pro me ad Dominum Deum nostrum.Amen.\""}
{"id": "219153", "revid": "1632387", "url": "https://it.wikipedia.org/wiki?curid=219153", "title": "Duomo di Vienna", "text": "La cattedrale di Santo Stefano (in tedesco: \"Stephansdom\") \u00e8 la cattedrale metropolitana di Vienna. Il monumentale edificio \u00e8 uno dei simboli della citt\u00e0, e i viennesi lo chiamano \"Steffl\" dal termine che designa la guglia medievale del campanile, uno dei pi\u00f9 alti del mondo, visibile da quasi ogni punto della citt\u00e0.\nStoria.\nLe fondazioni dell'edificio risalgono al 1147, quando sul luogo dell'attuale cattedrale venne realizzata una chiesa di pianta romanica. Una seconda pi\u00f9 grande struttura sempre di pianta romanica fu edificata nel XIII secolo, e di essa ci rimangono il Portale dei Giganti e le Torri dei Pagani. Fu solo tra il XIV e il XV che la chiesa assunse una conformazione gotica. Ulteriori aggiunte vennero effettuate dagli Asburgo, tra cui l'edificazione della torre settentrionale. Nel 1515 vi venne celebrato il doppio matrimonio tra i nipoti di Massimiliano e i figli del re di Ungheria. Nel 1916 vi si tennero i funerali dell'imperatore Francesco Giuseppe. La cattedrale fu gravemente danneggiata dai bombardamenti degli Alleati e dall'incendio che ne segu\u00ec nel 1945. Tre anni pi\u00f9 tardi vennero completati i lavori di ricostruzione e restauro della chiesa.\nDescrizione.\nEsterno.\nLa facciata dell'ingresso principale \u00e8 costituita dal \"Portale del gigante\" e dalle due torri gemelle dette \"Torri dei Pagani\". Il portale fu cos\u00ec battezzato dopo il ritrovamento, nel XV secolo, di un osso di mammut nelle fondazioni del sito. Le torri invece sono chiamate \"dei pagani\" perch\u00e9 si ergono sul luogo in cui nell'antichit\u00e0 sorgeva un tempio pagano. Sul lato sinistro vi \u00e8 invece la \"Porta dei Cantori\", ingresso un tempo riservato ai fedeli di sesso maschile. La torre nord, coperta nel 1556, ospita nella cupola la \"Pummerin\", la grande campana di 21 tonnellate ottenuta dalla fusione di 100 palle di cannone sparate dai turchi contro le mura viennesi durante l'assedio della citt\u00e0. La campana venne realizzata nel 1711, ma nel 1945 croll\u00f2 per i bombardamenti ed \u00e8 stata ricostruita dai pezzi di quella precedente.\nLa torre nord \u00e8 incompleta, e una leggenda ritiene che il completamento non avvenne perch\u00e9 il suo architetto Hans Puchsbaum ruppe un patto col demonio e venne fatto precipitare gi\u00f9 dalla struttura. La pi\u00f9 alta di tutte le torri \u00e8 quindi la torre cuspidata detta \"Steffl\", alta ben 137 metri e piazzata singolarmente al lato del corpo principale dell'edificio. La piattaforma panoramica che d\u00e0 una notevole vista della citt\u00e0 \u00e8 raggiungibile dopo aver percorso 343 gradini. Al suo interno alloggiano le 11 campane del concerto, che vengono utilizzate per le funzioni liturgiche. Esse sono state fuse dalla fonderia locale Pfundner nel 1960, a sostituzione delle precedenti campane che ad oggi sono collocate nella Heidenturm (Torre nord in facciata). La campana maggiore di queste 11 ha un diametro di 198,7 cm, un peso di 5221,5 kg ed \u00e8 intonata in Lab2 calante.\nDi squisita fattura \u00e8 infine il tetto maiolicato, completamente rivestito da ben 250.000 tegole smaltate che formano lo stemma dell'aquila bicefala degli Asburgo; il tetto fu certosinamente ristrutturato dopo i danni della Seconda guerra mondiale. Da esso si affacciano i tradizionali doccioni o gargolle. Sul lato nord-occidentale \u00e8 infine posto il pulpito di san Giovanni da Capistrano, realizzato nel XVIII secolo. Il santo francescano la cui statua \u00e8 posta sopra il pulpito predic\u00f2 proprio da quel punto contro l'invasione turca portando alla vittoria dell'esercito cristiano nel 1456 nella battaglia di Belgrado.\nInterno.\nL'imponente volta sostenuta da alte colonne riccamente decorate d\u00e0 all'interno dell'edificio un tocco di semplice grandiosit\u00e0. Subito sopra l'ingresso principale si pu\u00f2 ammirare l'organo installato nel 1960 in sostituzione di uno pi\u00f9 grande risalente al tardo XIX secolo e distrutto durante la guerra.\nDomina la navata centrale il fastoso \"Pilgramkanzel\", pulpito gotico realizzato nel 1510 da Anton Pilgram e decorato con le statue dei quattro Padri della Chiesa, nonch\u00e9 da piccole sculture di animali diabolici scacciati da un cane. Da una piccola finestrella pi\u00f9 sotto, la \"Fenstergucker\", si affaccia lo stesso Pilgram, mentre sul lato sinistro della chiesa, sotto la cantoria gotica dell'organo, c'\u00e8 un altro autoritratto del grande architetto, rappresentato con gli strumenti da lavoro, compasso e squadra.\nL'altare maggiore barocco in marmo risale al 1641 ed \u00e8 opera dell'architetto Johann Jacob Pock e al centro ospita un grande dipinto che presenta il \"Martirio di Santo Stefano\", patrono della cattedrale, opera del pittore tedesco Tobias Pock, autore anche della pala dell'altare laterale dedicato ai santi Pietro e Paolo, e fratello di Johann Jacob.\nA lato dell'altare c'\u00e8 la tomba in marmo rosso dell'imperatore Federico III. Dall'altro lato si trova, invece, l\"altare di Wiener Neustadt\", commissionato dall'imperatore Federico III. L'altare \u00e8 decorato da 72 dipinti di santi e da pannelli scultorei raffiguranti scene della vita della Vergine Maria e di Cristo. Numerose, nella cattedrale, le statue e le icone di Cristo e della Madonna associate a leggende popolari. La statua di \"Cristo crocifisso\" sembra abbia una barba vera che cresce ancora oggi, mentre il \"Cristo del mal di denti\" sarebbe solito punire i peccatori colpendoli appunto col mal di denti.\nLa statua della \"Madonna dei Servi\" venne invece in soccorso a una cameriera accusata di aver rubato al proprio padrone. L'icona della \"Madonna di P\u00e9cs\" \u00e8 pregata dai fedeli che hanno delle persone care malate, poich\u00e9 si dice che l'immagine abbia versato lacrime. Fu questa Madonna ad aiutare il principe Eugenio di Savoia nella vittoria sui turchi, e proprio nella Cappella Tirna, posta di fronte al baldacchino con l'icona, c'\u00e8 la tomba del principe Eugenio.\nOrgano a cane.\nIl primo documento in cui si parla di un organo presente all'interno della cattedrale risale al 1334: questo stesso organo, poi, nel 1513 venne ampliato e collocato al di sopra di una cantoria costruita da Anton Pilgram. Nel 1508, invece, era stato creato un altro organo, ed un altro ancora venne installato nei pressi del coro nel 1701, che venne ampliato nel 1720. Nel 1797 i due organi pi\u00f9 antichi vennero rimossi e rimpiazzati da un grande strumento di 41 registri. Nel 1886 venne inaugurato il nuovo organo costruito da Eberhard Friedrich Walcker; verr\u00e0 distrutto nel 1945 da un furioso incendio. Johann Marcellinus Kauffmann venne incaricato della costruzione di un nuovo grande organo nel 1959, che venne inaugurato nel 1960. Dal 1991 quest'organo cadde in disuso e venne sostituito da quello della navata. Nel 2017 lo strumento \u00e8 stato completamente smontato e, preservandone il prospetto e circa met\u00e0 delle canne, inglobato nel nuovo organo opera della Rieger Orgelbau, completato e inaugurato nel 2020. L'odierno organo maggiore ha 130 registri ed \u00e8 comandato da due consolle, ciascuna con cinque manuali e pedaliera.\nNel 1991 \u00e8 stato costruito dalla Rieger Orgelbau il nuovo organo principale della cattedrale, con il compito di ricoprire il ruolo primario che fino ad allora era stato affidato all'organo Kauffmann. Si tratta di un organo a trasmissione mista con quattro tastiere e pedaliera per un totale di 55 registri; esso \u00e8 collocato nella navata laterale sinistra.\nNel 2009 la Rieger Orgelbau realizza un organo mobile dedicato a Franz Joseph Haydn e utilizzato principalmente durante le celebrazioni agli altari laterali; esso ha due tastiere e pedaliera per un totale di 12 registri.\nLe catacombe.\nLe catacombe di Santo Stefano sono costituite da due sezioni: una parte pi\u00f9 antica, del XIV secolo, risalente al periodo di edificazione della chiesa gotica, ed una parte pi\u00f9 recente, del XVIII secolo. La sezione pi\u00f9 antica \u00e8 stata sottoposta a continui restauri, poich\u00e9 \u00e8 tuttora usata, come gi\u00e0 in passato, come luogo di sepoltura.\nCripta dei vescovi.\nNel primo vano del percorso sotterraneo vengono inumati fino a tutt'oggi gli arcivescovi di Vienna. All'anno 2015, l'ultimo arcivescovo deposto nelle catacombe \u00e8 stato il cardinale Franz K\u00f6nig.\nCripta ducale.\nNel secondo vano si trova la cosiddetta \"Cripta ducale\". Qui, tra il 1360 e il 1470, vennero sepolti i primi arciduchi d'Austria, della Casa d'Asburgo. Al centro riposa il duca Rodolfo IV il Fondatore ( \"der Stifter\"). Egli merit\u00f2 questo appellativo avendo finanziato la costruzione di gran parte del duomo gotico di Santo Stefano; inoltre, nel 1365 Rodolfo aveva fondato l'universit\u00e0 di Vienna. Mor\u00ec di peste cinque mesi pi\u00f9 tardi, a soli ventisei anni di et\u00e0, a Milano.\nIn nicchie laterali sono collocate delle urne di rame, dove si conservano le interiora degli Asburgo. Dal XVII secolo, infatti, gli Asburgo si fecero imbalsamare, rendendo necessaria l'eviscerazione. I cuori venivano riposti in urne d'argento, collocate nella chiesa degli Agostiniani, presso la residenza imperiale della Hofburg. Gli altri organi venivano conservati nelle catacombe della cattedrale, mentre le salme venivano imbalsamate e inumate nella Cripta Imperiale della chiesa dei Cappuccini. L'ultimo a essere seppellito in questo modo fu, nel 1878, Francesco Carlo, il padre dell'imperatore Francesco Giuseppe.\n\"Lapidarium\".\nIn una sala delle catacombe \u00e8 ospitato il museo lapideo della cattedrale. Qui sono conservati garguglie, pietre tombali e altre figure tratte dagli esterni del duomo, ora sostituite da copie.\nCripta dei canonici.\nIn questo ambiente, dietro alle lastre di pietra, vengono inumati i membri del capitolo della cattedrale.\nCatacombe del XVIII secolo.\n\u00c8 la parte pi\u00f9 recente delle catacombe, ma poich\u00e9 non viene pi\u00f9 impiegata n\u00e9 restaurata dal 1783 appare pi\u00f9 vetusta della parte antica.\nDopo che, nel 1739, fu necessario chiudere gli spazi cimiteriali all'interno delle mura cittadine, per decreto dell'imperatore Carlo VI d'Asburgo venne allestito un grande cimitero ipogeo sotto la piazza di Santo Stefano. In un primo vano si nota una camera sepolcrale in cui venivano accatastate circa 400 bare. Quando lo spazio era colmo, la stanza veniva murata. In totale, nel corso di quarant'anni, vennero inumate qui circa 11.000 persone.\n\u00c8 presente anche una fossa comune: essa venne realizzata durante l'ultima epidemia di peste che Vienna conobbe, nel 1713. Originariamente era soltanto una buca scavata nella piazza di Santo Stefano, in cui furono gettate tra le 800 e le 1.000 salme.\nAl termine del percorso delle catacombe si trova anche un ossario: poich\u00e9 nelle catacombe lo spazio per le bare era comunque limitato, vi venivano condotti dei carcerati, con il compito di svuotare i grandi vani, di pulire le ossa e di ammucchiarle in camere pi\u00f9 piccole. In questo modo si risparmiava molto spazio e i vani grandi erano sgomberi per nuove inumazioni.\nNel 1783 questo cimitero pubblico venne definitivamente chiuso, ed entrarono in funzione soltanto i cimiteri all'esterno della cinta muraria cittadina.\nQui venne sepolto anche Luigi III Gonzaga (\u20201819), ultimo erede dei Gonzaga di Castiglione.\nManifestazioni ed eventi.\nIl 30 novembre di ogni anno a partire dal 2017, la cattedrale ha ospitato un evento pro-LGBTQ di raccolta fondi a favore delle vittime dell'AIDS, autorizzato e partecipato da alti prelati della Chiesa Cattolica austriaca."}
{"id": "219155", "revid": "1613185", "url": "https://it.wikipedia.org/wiki?curid=219155", "title": "Salmo 51", "text": "Il Salmo 51 (numerazione greca: salmo 50) \u00e8 ritenuto uno dei principali componimenti del libro biblico dei Salmi. Ha influenzato la teologia di Agostino e di Lutero e ispirato innumerevoli composizioni musicali.\nViene sovente chiamato Miserere dal titolo riportato dalla traduzione latina ed \u00e8 un salmo penitenziale perch\u00e9 in esso il peccatore esprime il suo pentimento ed invoca la misericordia divina. \nNella lingua popolare espressioni come \"\u00c8 al Miserere\", \"Gli si pu\u00f2 cantare il Miserere\" si riferiscono a una persona in fin di vita, e si spiegano col fatto che le preghiere di veglia per i defunti comprendevano appunto la recitazione del Salmo 51 (50).\nComposizione.\nIl salmo \u00e8 preceduto da una sovrascritta rabbinica che lo colloca in un momento particolare della vita di Davide, il re che con le sue grandezze e contraddizioni \u00e8 come un caleidoscopio dell'intera umanit\u00e0. Egli aveva tradito e mandato a morire in guerra Uria l'Ittita, marito di Betsabea, e il profeta Natan era stato inviato da YHWH ad accusarlo per la sua colpa di adulterio e omicidio. Secondo gli studiosi anche se potrebbe esserci \"un nucleo davidico nella confessione iniziale \u00e8 per\u00f2 certo che il salmo attuale riflette la teologia di almeno cinque secoli dopo (VI secolo a.C.)\"\nUsi liturgici.\nIl canto del \"Miserere\" \u00e8 inserito nelle celebrazioni della Settimana Santa, in particolare nell'Ufficio delle Tenebre. \nInoltre viene spesso cantato durante le Processioni che si svolgono il Venerd\u00ec santo. Tra gli esempi vi \u00e8 l'antica Processione del Venerd\u00ec santo di Chieti, durante la quale il coro dell'Arciconfraternita del Sacro Monte dei Morti intona la versione del canto musicata dal compositore teatino Saverio Selecchy.\nAnche a Sessa Aurunca e Latera (Provincia di Viterbo) durante la Settimana Santa c'\u00e8 questo rito che si tramanda di generazione in generazione oralmente.\nDa menzionare anche la versione di voci polifoniche che accompagna le processioni del Venerd\u00ec Santo di Vico del Gargano. Giovanna Marini, la pi\u00f9 grande folk singer italiana, lo descrive cos\u00ec in un suo libro: \"...partita la processione, il primo gruppo intona il Miserere e cos\u00ec il secondo... sfilano tutti con queste voci tuonanti di maschi forti, l'effetto \u00e8 sconvolgente, ci mettiamo tutti a piangere, i battimenti sono troppi non si regge ad un'emozione cos\u00ec forte. Singhiozzando faccio il numero di telefono di Patrizia Bovi perch\u00e9 anche lei senta che cosa straordinaria sia questo Miserere di Vico\".\nIl canto del miserere \u00e8 parte integrante nella \"Processione del Cristo Morto\" di Gubbio (Perugia), di cui \u00e8 depositaria la Confraternita della chiesa di Santa Croce della foce, che dal medioevo vede sfilare tra le vie della citt\u00e0 i simboli della Passione. I cantori divisi in due cori, del Cristo e della Madonna, accompagnano le due statue lignee con il canto delle strofe del salmo, tramandando oralmente una tradizione secolare.\nAnche a Sulmona (L'Aquila) la processione del Cristo morto, organizzata dall'Arciconfraternita della SS. Trinit\u00e0, \u00e8 accompagnata da un maestoso coro di oltre 100 cantori che intonano le note del Miserere composto dai maestri Barcone, Scotti e Galli.\nMolto suggestiva \u00e8 anche la versione detta \"gregoriana\" intonata dal coro del Miserere che accompagna le processioni \"rosse\" ( dal colore del saio, che \u00e8 appunto di colore rosso, unico fra le processioni della penisola sorrentina) del Gioved\u00ec e Venerd\u00ec Santo dell'Arciconfraternita della Santissima Trinit\u00e0 dei pellegrini e convalescenti di Piano di Sorrento (Provincia di Napoli); ricostituito nel 1990 grazie all'opera e all'impegno dei maestri Gaetano Pollio e Pino Russo \u00e8 formato da circa 100 cantori divisi in 4 voci.\nNell'arte e nella musica.\nMiserere di me, intima Dante a Virgilio nel primo canto dell'Inferno (v. 65), quando intravede l'ombra della sua guida per la prima volta.\nAnche Manzoni nei \"Promessi Sposi\", in particolare nel capitolo XXXVI, cita il Miserere che viene cantato alternativamente dalle donne che componevano la processione che si era deciso di fare per i guariti.\nEsistono numerosissime versioni musicali del salmo, sia del testo completo che di parti. Fra i musicisti che ne hanno trattato in polifonia da ricordare Giovanni Martini, Josquin des Prez, Orlando di Lasso, Gregorio Allegri, Giovanni Pierluigi da Palestrina, Andrea Gabrieli, Giovanni Gabrieli, Carlo Gesualdo, Johann Adolf Hasse, Jan Dismas Zelenka, Wolfgang Amadeus Mozart, Johann Sebastian Bach (in tedesco, riprendendo la musica dello Stabat Mater di Pergolesi), Lorenzo Perosi, Michael Nyman, Arvo P\u00e4rt, Saverio Selecchy.\n\u00c8 anche il titolo degli album singolo omonimi di Zucchero Fornaciari, che canta in coppia con Luciano Pavarotti. Da ricordare anche il magnifico Miserere dal IV atto de Il Trovatore di Giuseppe Verdi, eseguito dal coro maschile a cappella, chiaramente con parole in italiano, che del salmo prendono solo l'incipit.\nTuttavia il pi\u00f9 celebre \u00e8 probabilmente il \"Miserere\" di Gregorio Allegri, custodito gelosamente in Vaticano per secoli e coperto addirittura dalla scomunica per chi lo avesse divulgato oltre le porte dei sacri palazzi. Lo stesso Mozart ne rimase talmente impressionato durante la sua visita a Roma che tent\u00f2 di riprodurlo dopo averlo imparato a memoria."}
{"id": "219156", "revid": "484362", "url": "https://it.wikipedia.org/wiki?curid=219156", "title": "Monitoribus asper", "text": "La locuzione latina Monitoribus asper, tradotta letteralmente, significa \"ribelle ai consigli\". (Orazio, \"Ars poetica\", v. 168)\nDue parole chiarissime, con le quali il poeta delinea l'aspetto tipico di un adolescente il cui carattere ribelle rifugge dall'accettare i consigli delle persone con pi\u00f9 esperienza."}
{"id": "219157", "revid": "91591833", "url": "https://it.wikipedia.org/wiki?curid=219157", "title": "Mors omnia solvit", "text": "La locuzione latina Mors omnia solvit, tradotta letteralmente, significa \"la morte scioglie tutto\".\nNella legislazione romana solo la morte concludeva il matrimonio. Successivamente la sentenza \u00e8 passata ad essere applicata ad ogni altro tipo di controversia o impegno contrattuale.\nBanalmente, citando questa frase si vuole indicare che la morte mette fine a tutto."}
{"id": "219159", "revid": "547992", "url": "https://it.wikipedia.org/wiki?curid=219159", "title": "Mors tua vita mea", "text": "La locuzione latina Mors tua vita mea, di origine medioevale, significa \"morte tua, vita mia\" (o: \"la tua morte (\u00e8) la mia vita\").\nAl di l\u00e0 del tono drammatico del senso letterale, tale espressione si usa quando all'interno di una competizione o nel tentativo di raggiungere un traguardo ci pu\u00f2 essere un solo vincitore: il detto indica cio\u00e8 che il fallimento di uno costituisca requisito indispensabile per il successo di un altro.\nViene comunemente usata per descrivere efficacemente un comportamento connotato da caratteri opportunistici."}
{"id": "219165", "revid": "2", "url": "https://it.wikipedia.org/wiki?curid=219165", "title": "Multi-thread", "text": ""}
{"id": "219168", "revid": "729019", "url": "https://it.wikipedia.org/wiki?curid=219168", "title": "166 Rhodope", "text": "Rodope (166 Rhodope) \u00e8 un piccolo asteroide della fascia principale del sistema solare. Venne scoperto il 15 agosto 1876 da Christian Heinrich Friedrich Peters, dall'osservatorio dell'Hamilton College di Clinton (New York). Fu battezzato cos\u00ec in onore di Rodope, la regina di Tracia che, secondo la mitologia greca, venne trasformata in una montagna.\nLa superficie dell'asteroide \u00e8 di colore scuro.\nPer i suoi parametri orbitali, Rodope \u00e8 comunemente considerato membro della famiglia di asteroidi Adeona.\nOccultazione del 19 ottobre 2005.\nAlle ore 06:24:30 del 19 ottobre 2005 \u00e8 stata visibile da Terra un'occultazione da parte di Rhodope di Regolo, la stella pi\u00f9 brillante della costellazione del Leone. Data la bassa magnitudine apparente di Regolo - appena 1,36 - l'evento \u00e8 stato visibile a occhio nudo. L'occultazione ha avuto una durata massima di circa 2 secondi; l'ombra proiettata da Rhodope ha attraversato l'Europa meridionale, in particolare Portogallo, Spagna, Italia, Grecia e Turchia. In Italia, il cilindro d'ombra ha sorvolato la Sardegna meridionale, le isole siciliane (Ustica, Isole Eolie e Stromboli) e la Calabria all'altezza di Vibo Valentia (Capo Vaticano).\nNonostante le cattive condizioni atmosferiche, che hanno impedito ogni osservazione dalla costa ionica, riscontri positivi si sono registrati sul versante tirrenico e in Spagna e Grecia. I risultati preliminari delle analisi sembrano confermare un diametro di Rhodope pari a circa 59 chilometri."}
{"id": "219174", "revid": "219488", "url": "https://it.wikipedia.org/wiki?curid=219174", "title": "Revisionismo storico", "text": ""}
{"id": "219175", "revid": "533647", "url": "https://it.wikipedia.org/wiki?curid=219175", "title": "Presidenti della Corte costituzionale della Repubblica Italiana", "text": "Il presidente della Corte costituzionale \u00e8 la quinta carica della Repubblica italiana. \nIl presidente \u00e8 eletto dalla Corte fra i suoi componenti.\nInizialmente durava in carica quattro anni ed era rieleggibile, salvo i termini di scadenza dall'ufficio di giudice.\nDal 5 dicembre 1967, con l'entrata in vigore della legge costituzionale 2/67, la durata \u00e8 stata ridotta a tre anni, ferma restando la possibilit\u00e0 di rielezione e sempre fatti salvi i termini di scadenza dall'ufficio di giudice.\nIn caso il presidente cessi dall'ufficio di giudice per scadenza del mandato o per qualsiasi altro motivo (dimissioni da giudice, morte, decadenza), l'incarico di presidente \"ad interim\" (F.F.) viene assunto dal giudice pi\u00f9 anziano in carica; normalmente \u00e8 l'ultimo vicepresidente.\nDal 29 gennaio 2022 il presidente della Corte costituzionale \u00e8 Giuliano Amato.\nElenco cronologico.\nDal suo insediamento nel 1956 si sono succeduti 45 presidenti.\nStatistiche.\nDei 45 presidenti:\nTutti i presidenti sono cessati dalla carica per la scadenza del mandato di giudice tranne cinque:\nSolo tre presidenti sono stati rieletti: Ambrosini alla scadenza del mandato quadriennale, Elia e Saja alla scadenza del mandato triennale.\nGranata ha concluso il mandato triennale ma non \u00e8 stato rieletto in quanto il suo mandato di giudice scadeva tre giorni dopo.\nIl presidente rimasto in carica per pi\u00f9 tempo \u00e8 stato Ambrosini (5 anni, 1 mese e 25 giorni per un totale di 1882 giorni) mentre quello rimasto per meno tempo \u00e8 stato Caianiello (1 mese e 14 giorni pari a 44 giorni).\nIl presidente pi\u00f9 giovane al momento dell'elezione \u00e8 stato Bonifacio (49 anni) seguito da Paladin (51 anni) e Sandulli (52 anni); il pi\u00f9 anziano Vassalli (84 anni) seguito da Amato e Grossi (83 anni)."}
{"id": "219178", "revid": "125123058", "url": "https://it.wikipedia.org/wiki?curid=219178", "title": "Istituto per l'Oriente Carlo Alfonso Nallino", "text": "L'Istituto per l'Oriente Carlo Alfonso Nallino \u00e8 la pi\u00f9 antica e tra le pi\u00f9 autorevoli istituzioni italiane dedicata allo studio e alla ricerca delle problematiche connesse in special modo al Vicino Oriente islamico in et\u00e0 moderna e contemporanea.\nStoria.\nFondato il 13 marzo del 1921 a Roma da un gruppo di professori universitari di materie orientalistiche - tra cui spiccava il nome di Carlo Alfonso Nallino, professore ordinario di \"Lingua e Letteratura araba\" nella Facolt\u00e0 di Lettere dell'Universit\u00e0 degli Studi di Roma \"La Sapienza\", oltre a quelli di Giorgio Levi Della Vida, Carlo Conti Rossini, Michelangelo Guidi, Laura Veccia Vaglieri e Virginia de Bosis, o di parlamentari e uomini politici interessati alle stesse tematiche, come il futuro senatore del Regno Amedeo Giannini e l'on. Giovanni Antonio Colonna di Cesar\u00f2, Vassallo, Festa, Scarpa, Esperti, Buggelli, Narducci, Raffaele Rapex (giudice console a Shanghai), Enderle, Bruni, U. Faldati, Vacca, Zanutto, Petrocchi Tucci, di Leone, Sferra, Corradetti, Tiriticco, Missirocchi, Ferro, Caroselli, Salto, Mascolino, Cattan, Diel, Francese, Scalfati, Almagi\u00e0, Balvis, Gatteschi, Lanzara, Sayed M. Pasci\u00e0, Mohammed Hinnaui, Fratini e Ambrosetti - l'Istituto per l'Oriente fu per decenni sovvenzionato dal Ministro degli Esteri italiano che, specie in periodo fascista, sperava di poter meglio attuare la sua politica di amichevole apertura nei confronti del mondo arabo, usufruendo del necessario bagaglio di conoscenze scientifiche che l'Istituto era in grado di assicurare. \nLungi tuttavia dall'essere una diretta emanazione del fascismo, l'Istituto per l'Oriente dimostr\u00f2 subito di perseguire una sua linea di corretta informazione basata su dati scientifici relativi all'area vicino-orientale, specialmente (ma non esclusivamente) islamica, pubblicando una rivista, \"Oriente Moderno\", diretta dallo stesso prof. C. A. Nallino, incaricata di effettuare uno spoglio sistematico, paese per paese, della stampa locale in lingua araba, collazionando le notizie con quelle fornite dalle migliori testate giornalistiche occidentali e dalle principali riviste scientifiche internazionali.\nBiblioteca e fondi librari.\nL'Istituto si dot\u00f2 subito di una biblioteca sociale - cui accedevano soci e, in via eccezionale, alcuni studiosi - fornita delle principali opere di saggistica e delle pi\u00f9 importanti riviste periodiche in lingua italiana, francese, inglese, tedesca, araba, persiana, turca o urdu.\nAttualmente essa ha superato abbondantemente i 50\u00a0000 volumi, quasi tutti abbraccianti il periodo che dal XVIII secolo giunge fino al secolo in corso e costituisce per questo la principale biblioteca italiana specializzata sul mondo arabo-islamico moderno e contemporaneo. Oggi la Biblioteca sociale \u00e8 aperta, per modifica statutaria, a qualsiasi studioso interessato, mentre l'accesso ai Fondi librari \u00e8 consentito su prenotazione.\nAlla biblioteca sociale, dotata di un catalogo per autore e per soggetto, si sono aggiunti nel tempo quattro Fondi librari: il primo in ordine cronologico fu costituito con l'acquisizione onerosa del patrimonio librario turcologico del professor Ettore Rossi, gi\u00e0 ordinario di \"Lingua e Letteratura turca\" nella Facolt\u00e0 di Lettere dell'Universit\u00e0 di Roma \"La Sapienza\"; il secondo fu invece costituito grazie alle dotazioni librarie e documentarie di Angelo Sammarco, che tra l'altro partecip\u00f2 in modo attivo e determinante al progetto per la costruzione del Canale di Suez. Il terzo Fondo \u00e8 stato costituito, per lascito testamentario, dalla professoressa Maria Nallino (figlia del fondatore dell'Istituto), ordinaria di \"Lingua e Letteratura araba\" nell'Universit\u00e0 degli Studi \"Ca' Foscari\" di Venezia e a lungo ella stessa direttore scientifico dell'Istituto, che ha legato all'Istituto la sua biblioteca personale e quella paterna. L'ultimo Fondo (Studi sull'Indonesia) \u00e8 stato intitolato al prof. Luigi Santamaria, che ha lasciato all'Istituto, di cui fu Presidente, parte della sua biblioteca personale (un'altra parte - quella letteraria - \u00e8 stata invece donata all'Universit\u00e0 di Bologna, dove era attivo (come all'Orientale di Napoli) un corso di lingua indonesiana).\nDel Fondo \"Carlo Alfonso e Maria Nallino\" \u00e8 attualmente in corso di schedatura informatica secondo il Sistema Bibliotecario Nazionale, essendo da tempo l'Istituto entrato a far parte del polo bibliotecario multiculturale della Regione Lazio.\nGrazie a una donazione della vedova, Isabella Camera d'Afflitto, l'Istituto ha acquisito infine anche la biblioteca personale del prof. Pier Giovanni Donini (studi contemporanei sul mondo islamico e sulle sue minoranze).\nPubblicazioni scientifiche.\nGli organi dell'Istituto - che \u00e8 di norma amministrato economicamente e scientificamente da uno staff di docenti delle universit\u00e0 pubbliche italiane - sono eletti dal suo corpo sociale ogni 3 anni. Il Consiglio d'Amministrazione dispone la pubblicazione di opere arabistiche e islamistiche e garantisce la regolare pubblicazione di \"Oriente Moderno\" (pur mutato nella formula dopo la fine delle sovvenzioni ministeriali, \u00e8 dal 2013 pubblicato e distribuito internazionalmente da E. J. Brill di Leida (Paesi Bassi), grazie a una serie di collaborazioni con diverse prestigiose strutture di ricerca europee (universitarie e non).\nCo-edita poi - con l'Universit\u00e0 degli Studi di Napoli \"L'Orientale\" - la \"Rassegna di Studi Etiopici\", a suo tempo fondata da Carlo Conti Rossini, mentre \"Eurasian Studies\" (parimenti pubblicati e distribuiti internazionalmente dalla Brill, nati nel 2008 e diretti a lungo dal prof. Michele Bernardini, sono stati pubblicati dapprima in collaborazione con lo Skilliter Centre for Ottoman Studies della britannica Universit\u00e0 di Cambridge, che ha poi ceduto il posto alla tedesca Martin-Luther-Universit\u00e4t Halle-Wittenberg,che assicura un contributo finanziario e scientifico grazie al prof. J\u00fcrgen Paul.\nUlteriore impegno editoriale \u00e8 costituito dalla nuova serie dei \"Quaderni di Studi Arabi\" - anche essi di classe A, e del pari pubblicati e distribuiti internazionalmente dalla Brill. La rivista \u00e8 diretta dalla prof. Antonella Ghersetti, succeduta al prof. Giovanni Canova, che l'ha diretta fin dall'epoca in cui essa era edita dal Dipartimento di Arabistica della Facolt\u00e0 di Lingue e Letterature Straniere dell'Universit\u00e0 degli studi \"Ca' Foscari\" di Venezia.\nUltima in ordine di tempo la rivista di letteratura araba contemporanea, anche online, \"Arablit\", diretta dalla prof.ssa Isabella Camera d'Afflitto, gi\u00e0 della Sapienza - Universit\u00e0 di Roma.\nNella sua \"Series catalogorum\", diretta da Maria Szuppe (CNRS) e gestita anche da Michele Bernardini (Universit\u00e0 degli studi di Napoli \"L'Orientale), sono pubblicati cataloghi arabistici, iranistici e turcologici di varie Biblioteche e Fondi librari di tutto il mondo. La pubblicazione della collana \u00e8 stata finanziata a lungo dalla Fondazione Max van Berchem di Ginevra.\nNel 2017 \u00e8 stato avviato il progetto \"La Sicilia islamica: testi, ricerche letterarie e linguistiche\" sotto la guida scientifica dalla prof. Mirella Cassarino, dell'Universit\u00e0 di Catania. A esso garantiscono il loro contributo studiosi di spicco quali Dionisius Agius, Lidia Bettini, Jacques Grand\u2019Henry e J\u00e9r\u00f4me Lentin, del GIRAS (Groupe International de Recherche sur l\u2019Arabe de Sicile).\nL'Istituto pubblica inoltre strumenti di studio fondamentali per la conoscenza delle lingue antiche e moderne vicino e medio-orientali (grammatiche e dizionari) e di approfondimento storico-politologico e giuridico delle realt\u00e0 del Vicino Oriente, specialmente islamico. Organizza regolari corsi annuali e intensivi di lingua araba, di lingua persiana e di lingua turca, e di conoscenza della cultura islamica.\nCollabora stabilmente con varie istituzioni universitarie europee e del mondo arabo e ha regolari rapporti con il mondo internazionale degli studiosi e dei ricercatori, accademici e non.\nLa Biblioteca ospita infine i quattro Fondi librari intitolati a Carlo Alfonso Nallino e Maria Nallino, a Ettore Rossi, ad Angelo Sammarco, a Luigi Santamaria e a Pier Giovanni Donini.\nPresidenti.\nNel corso della sua novantennale attivit\u00e0, l'Istituto ha visto alternarsi i seguenti Presidenti:"}
{"id": "219180", "revid": "110157", "url": "https://it.wikipedia.org/wiki?curid=219180", "title": "Keys to Ascension", "text": "Keys to Ascension \u00e8 un album del gruppo \"progressive\" britannico Yes.\nIl disco.\nQuesto lavoro vide nuovamente riuniti, per la prima volta dopo \"Tormato\" (1978), i membri della formazione classica del gruppo: Jon Anderson, Chris Squire, Steve Howe, Rick Wakeman e Alan White.\nI primi sette brani sono registrazioni dal vivo tratte da tre concerti tenuti dagli Yes al Fremont Theater di San Luis Obispo in California nel marzo del 1996. Questi concerti, registrati in condizioni controllate da un punto di vista tecnico (come quelle di uno studio di registrazione) furono anche filmati e pubblicati in un video con lo stesso titolo.\nLe ultime due tracce sono registrazioni in studio di nuove composizioni incise fra l'autunno del 1995 e i primi mesi del 1996.\nMolti dei brani registrati a San Luis Obispo sono classici di cui \"Keys\" contiene le prime versioni \"live\" apparse nella discografia ufficiale degli Yes: \u00e8 il caso di \"The Revealing Science of God\" (l'epica suite che apre \"Tales from Topographic Oceans\" del 1973), \"America\" (il brano di Paul Simon apparso nella versione originale estesa in studio su \"Yesterdays\" e, nel formato singolo, nel cofanetto \"Yesyears\"), \"Onward\" (da \"Tormato\" del 1978) e \"Awaken\" (da \"Going for the One\", 1976). I brani in studio sono mixati da Billy Sherwood, in seguito membro ufficiale degli Yes. Fra di essi, \"That, That Is\" fu salutato dai fan degli Yes come un \"nuovo classico\" degli anni '90 con la classica line-up nonch\u00e9 migliore suite assieme a quella di \"Mind Drive\" pubblicata nel successivo \"Keys To Acension 2\".\nA questo album fece seguito l'anno dopo una collezione analoga di brani \"live\" e nuovi, \"Keys to Ascension 2\".\nTracce.\nDisco 2.\n\"Keys to Ascension\" (Essential EDF CD 417) raggiunse la posizione #48 in Inghilterra e #99 negli Stati Uniti."}
{"id": "219181", "revid": "110157", "url": "https://it.wikipedia.org/wiki?curid=219181", "title": "Keys to Ascension 2", "text": "Keys to Ascension 2 \u00e8 un album del gruppo \"progressive\" britannico Yes.\nIl disco.\nCome il precedente \"Keys to Ascension\", \"Keys to Ascension 2\" contiene brani registrati dal vivo a San Luis Obispo (California) nel marzo del 1996 e alcune tracce (in questo caso un intero CD) di nuovi brani in studio.\nSebbene abbia avuto un po' meno successo del precedente, \"Keys to Ascension 2\" \u00e8 altrettanto apprezzato dai fan. Il brano \"Mind Drive\", in particolare, viene considerata una delle loro migliori suite degli Yes anni ottanta-novanta.\nLa scelta dei pezzi \"live\" \u00e8 in questo caso meno ricca di novit\u00e0 rispetto al precedente \"Keys\": solo \"Turn of the Century\" (da \"Going for the One\", 1976) non era mai stata pubblicata prima in una versione dal vivo.\nI brani in studio di \"Keys to Ascension\" e \"Keys to Ascension 2\" furono in seguito ripubblicati nel 2000 su un CD unico, \"Keystudio\".\nTracce.\nDisco 2.\n\"Keys to Ascension 2\" (Essential EDF CD 457) raggiunse la posizione numero 62 nelle classifiche inglesi."}
{"id": "219182", "revid": "110157", "url": "https://it.wikipedia.org/wiki?curid=219182", "title": "Keystudio", "text": "Keystudio \u00e8 un album del gruppo \"progressive\" inglese Yes.\nIl disco.\nL'album raccoglie i brani in studio precedentemente pubblicati negli album doppi, parzialmente \"live\", \"Keys to Ascension\" e \"Keys to Ascension 2\". L'unica parte inedita e l'ultima che vi realizzarono assieme al tastierista Rick Wakeman per il brano \"Children of Light\" di \"Keys to Ascension 2\", che su \"Keystudio\" appare, tra l'altro, con un titolo leggermente diverso: \"Children of the Light\".\nIl CD \u00e8 uscito sul mercato europeo al 21/05/2001 con codice EAN 5050159117727 e solo successivamente, al 07/09/2002, usc\u00ec sul mercato americano con il codice UPC 06076811792. Il disco ha avuto una bassa tiratura di stampa su entrambi i mercati, \u00e8 di difficile reperibilit\u00e0 e spesso viene quotato molto, proprio per il valore collezionistico.\nLa sonorit\u00e0 del disco segue il nome, da studio appunto, risultando ben differente da quella dei 2 CD doppi che propongono un suono simile ai brani live, con il basso elettrico in evidenza."}
{"id": "219184", "revid": "762947", "url": "https://it.wikipedia.org/wiki?curid=219184", "title": "Neville Marriner", "text": "Biografia.\nMarriner nacque a Lincoln e studi\u00f2 prima al Royal College of Music, poi al Conservatorio di Parigi. Suon\u00f2 il violino per la Philharmonia Orchestra e la London Symphony Orchestra per 13 anni. Dopo aver formato il Jacobean Ensemble con Thurston Dart si trasfer\u00ec momentaneamente a Hancock (Maine), negli Stati Uniti, per studiare direzione d'orchestra con Pierre Monteux presso la sua scuola. \nNel 1956 fond\u00f2 l'Academy of Saint Martin-in-the-Fields, un'orchestra da camera che successivamente trasform\u00f2 in una vera e propria orchestra sinfonica, con la quale ha realizzato numerose incisioni discografiche, mantenendo per quasi trent'anni uno stretto legame con le etichette Decca e, soprattutto, Philips Classics. Condusse stabilmente il complesso fino alla fine degli anni ottanta, ma gi\u00e0 dal 1985 aveva affidato la concertazione e la direzione del repertorio del XVII secolo e di parte del XVIII alle cure di Iona Brown, che lo coadiuvava gi\u00e0 da tempo nelle scelte esecutive. Lasci\u00f2 poi la direzione dell'Academy intorno alla met\u00e0 degli anni novanta, affidandola alla direzione musicale del primo violino della formazione, Kenneth Sillito, e tornando a dirigerla solo sporadicamente per la realizzazione delle incisioni discografiche in studio. Marriner diresse anche la Radio Symphony Orchestra di Stoccarda, dal 1983 al 1989, ed alcune orchestre sinfoniche americane: la Los Angeles Chamber Orchestra dal 1969 al 1977, l'Orchestra Sinfonica di Minneapolis dal 1979 al 1986 e, raramente, la Minnesota Orchestra.\nNell'Orchestra Hall di Minneapolis diresse le prime esecuzioni assolute di Paul Fetler: nel 1981 di \"S\u00e9r\u00e9nade\", nel 1984 del concerto per pianoforte e orchestra e nel 1985 di \"Capriccio\"; inoltre, nel 1986, nella stessa sala, diresse la prima assoluta della sinfonia in 3 movimenti \"Soliloquy\" di Stephen Paulus. Nel 1982, nel Dade County Auditorium di Miami, diresse le prime esecuzioni assolute di \"Summer Fanfare\" di John Corigliano e della sinfonia n. 48, \"Vision of Andromeda\" (op. 355), di Alan Scott Hovhaness. \nIn Salisburgo diresse var\u00ee concerti: nel 1982 con Lynn Harrell e l'Academy of St Martin in the Fields, nel 1984 con Alfred Brendel, nel 1992 uno con Anne-Sophie Mutter ed uno con Viktorija Mullova con musiche di Mendelssohn Bartholdy, e nel 1998 diresse per la prima e unica volta l\u2019Orchestra Filarmonica di Vienna in uno dei suoi consueti programmi mozartiani. Inoltre, scelse ed arrangi\u00f2 la musica della colonna sonora della pellicola \"Amadeus\" e ne coordin\u00f2 la registrazione in veste di direttore dell'Academy of St Martin in the Fields, vincendo il Grammy Award al miglior album di musica classica 1985.\nNel 1989, nella Royal Festival Hall di Londra, diresse un'esecuzione in forma concertistica senza scene n\u00e9 costumi di brani scelti del melodramma \"B\u00e9atrice et B\u00e9n\u00e9dict\" di Hector Berlioz. Per il Teatro alla Scala di Milano diresse nel 1992 la Petite messe solennelle, nel 1996 un concerto con l'Academy of St Martin in the Fields e nel 2002 la sinfonia n. 2 di Mendelssohn Bartholdy al Teatro degli Arcimboldi. Per il Teatro La Fenice diresse nel 1998 un concerto nella Basilica di Santa Maria Gloriosa dei Frari, nel 2002 nel PalaFenice al Tronchetto, nel 2003 musiche di Mendelssohn Bartholdy al Teatro Malibran e nel 2006 un concerto al Teatro La Fenice. Nel 2013 diresse un concerto a Bolzano e Trento con l'Orchestra Haydn.\nMarriner incise per diverse etichette, tra le quali Argo, L'Oiseau Lyre, Philips Classics ed EMI Classic. Il suo repertorio spazia dallo stile barocco al XX secolo della musica britannica, cos\u00ec come l'Opera.\nTra le sue registrazioni sono due CD di musica britannica per la Philips Classic con Julian Lloyd Webber; registrazioni delle sinfonie per violoncello di Benjamin Britten e di quelle di Sir William Walton. \u00c8 stato presidente della Academy of St Martin in the Fields Orchestra da camera fino al 1992, quando fu sostituito da Malcon Latchemen.\nVita personale.\nNeville Marriner \u00e8 il padre del clarinettista Andrew Marriner, primo clarinetto della London Symphony Orchestra.\nDiscografia parziale.\nDegli oltre 200 album registrati ricordiamo:"}
{"id": "219185", "revid": "6923", "url": "https://it.wikipedia.org/wiki?curid=219185", "title": "Indoari", "text": "Con Indoari o Arii (anche Ariani o Indoariani), si indica un antico popolo nomade appartenente al gruppo indoiranico dei popoli indoeuropei, che penetr\u00f2 nel Subcontinente indiano nel II millennio a.C., subentrando alla Civilt\u00e0 della valle dell'Indo e imponendosi su un ampio territorio.\nDisperdendosi su un'area tanto vasta, la lingua di questo popolo (di matrice indoiranica) sub\u00ec un processo di frammentazione, che diede origine alle varie lingue indiane antiche (come il sanscrito) e moderne (come l'hindi).\nLe origini.\nLe origini degli Indoari sono probabilmente da ricercare nella cultura di Andronovo, cultura indoeuropea che fior\u00ec fra il III e il II millennio a.C. in Asia centrale. Qui vivevano principalmente di pastorizia e dell'allevamento dei cavalli. Alcuni studiosi, come ad esempio Mallory, ritengono possibile che le popolazioni proto-indoarie della cultura di Andronovo durante la loro discesa verso sud abbiano adottato lo stile di vita sedentario e urbanizzato della civilt\u00e0 del BMAC (Complesso archeologico bactriano-margiano), fra Turkmenistan, Uzbekistan, Tagikistan e Afghanistan, per poi insediarsi definitivamente nel subcontinente indiano alla met\u00e0 del II millennio a.C. dove diedero origine alla Cultura dello Swat.\nSecondo alcuni studiosi, alcuni gruppi Indoariani si spinsero invece fino in Mesopotamia nel 1700 a.C. circa dove divennero l'aristocrazia dei Mitanni.\nMigrazione in India.\nA partire dal 1800 a.C. circa grandi masse di popolazioni si spostarono a sud, penetrando, probabilmente in varie ondate, nel subcontinente indiano. All'origine di queste migrazioni ci fu probabilmente un drastico mutamento climatico (caratterizzato da una notevole diminuzione delle temperature e delle precipitazioni) che, all'inizio del II millennio a.C., interess\u00f2 probabilmente l'intera Asia sud-occidentale, colpendo duramente la stessa India e portando quasi al collasso l'antica ed evoluta civilt\u00e0 della valle dell'Indo.\nLe trib\u00f9 indoarie penetrano cos\u00ec, in modo lento ma costante, prima tra le montagne Hindu Kush, e successivamente, a partire dal 1600 a.C., oltre la pianura dell'Indo, conquistando o spingendo a sud le popolazioni locali (dravida). La natura tendenzialmente indipendente dei principi guerrieri imped\u00ec tuttavia la formazione di imperi o grandi stati organizzati, mantenendo al contrario gli Arii in una condizione di instabilit\u00e0 politico-militare dovuta agli scontri con le popolazioni locali e con successivi gruppi migratori.\nA partire dal 1300 a.C. le trib\u00f9 arie consolidano progressivamente il loro dominio in tutto il nord-ovest indiano, spingendosi successivamente fino al Punjab e alla valle del Gange (espansione collegata alla diffusione della cultura della ceramica grigia dipinta), diffondendo in gran parte del subcontinente la lingua sanscrita, oltre ad alcune innovazioni, tra cui l'uso del ferro.\nIl sud dell'India rimase comunque indipendente e saldamente legato alla cultura dravidica, con la nascita di diversi stati molto evoluti, che sapranno mantenersi indipendenti per quasi due millenni. Nel resto dell'India, gli Arii si fondono spesso con le popolazioni locali, dando vita a una nuova, complessa, civilt\u00e0 recante chiare tracce di entrambi i retaggi. Tuttavia, nonostante molte eccezioni, i vincitori impongono generalmente un sistema sociale basato sulle caste (\"varna\" in sanscrito, che assume il significato di \"colore\"), che estromette i discendenti dei dravida dalle posizioni pi\u00f9 influenti. Articolato in \"brahmani\" (sacerdoti e studiosi dei testi sacri, unici abilitati alla celebrazione dei riti sacri), \"kshatriya\" (guerrieri rappresentanti il ceto politico-amministrativo), \"vaishya\" (artigiani, commercianti, allevatori), \"shudra\" (servitori addetti ai lavori proibiti agli Arii) e \"paria\" (gli intoccabili, cio\u00e8 i fuori-casta) questo sistema riserva le prime due e pi\u00f9 importanti caste ai soli discendenti degli arii.\nSociet\u00e0.\nGli indoari erano suddivisi in \"j\u0101na\" (sanscrito, corrispettivo del latino \"gentes\") a loro volta suddivisi in \"clan\" (\"vi\u015b\") guidati da un capoclan (\"vi\u015bp\u00e1ti\"). Erano allevatori nomadi che progressivamente si stanziarono in cittadelle fortificate con mura di terra battuta (sanscrito vedico \"p\u00far\" \u092a\u0941\u0930, corrispondente al greco antico \u03c0\u03cc\u03bb\u03b9\u03c2 \"polis\") come gi\u00e0 prima di loro i nemici \"D\u0101sa\". Dalle scritture vediche questi \"\u0100rya\" appaiono ricchi, dediti a feste cerimoniali a base di carne e di \"madhu\" (liquore a base di miele come l'idromele, corrispondente al norreno \"mj\u01eb\u00f0r\"). I villaggi degli indoari venivano eretti dopo un cerimoniale di consacrazione complesso che prevedeva l'aratura del luogo e la messa in posa di nove colonne (\"sth\u016b\u1e47\u0101\") destinate a sostenere gli edifici. Al centro del villaggio era posta la colonna pi\u00f9 importante (\"skambha\") posto come albero primordiale che sostiene il Cielo (\"Div\" o \"Dy\u00fa\").\nTecniche militari.\nLa tecnica di combattimento era basata su carri da guerra trainati da cavalli, montati da un auriga e da un principe guerriero armato con armi di bronzo. L'armamento limitava il combattimento alle regioni pianeggianti e le azioni belliche furono sempre indirizzate verso la razzia dei centri delle popolazioni agricole.\nLa religione vedica.\nLe divinit\u00e0 adorate dalle popolazioni arie sono descritte nei testi sacri dei veda, e sono le stesse che vennero comprese, talvolta con ruoli simili, talvolta diversi, anche nella religione dello zoroastrismo seguita nell'odierno Iran. Le divinit\u00e0 principali sono Indra (la tempesta), i Marut (eroi compagni e seguaci di Indra), Soma (la bevanda inebriante preparata nel corso dei rituali e offerta agli d\u00e8i), Mitra (l'amicizia e il patto), Varu\u1e47a (il cielo), Agni (il fuoco, in particolare quello acceso per il rituale), R\u0101ma (la sovranit\u00e0), Yama (la morte), S\u016brya (il sole), U\u1e63as (l'aurora), Durg\u0101 (la dea femminile)."}
{"id": "219198", "revid": "580", "url": "https://it.wikipedia.org/wiki?curid=219198", "title": "Dumuzi", "text": ""}
{"id": "219199", "revid": "2225", "url": "https://it.wikipedia.org/wiki?curid=219199", "title": "Wi-fi", "text": ""}
{"id": "219208", "revid": "124717931", "url": "https://it.wikipedia.org/wiki?curid=219208", "title": "Palafitta", "text": "Le palafitte sono abitazioni utilizzate soprattutto in antichit\u00e0 ma tuttora in uso presso alcune popolazioni africane, asiatiche e sudamericane.\nQueste case sono state utilizzate principalmente come protezione contro le inondazioni, ma servivano anche per tenere lontani i predatori.\nStoria e descrizione.\nLe palafitte, nel Neolitico e nell'Et\u00e0 del Bronzo, erano comuni in Italia nella regione alpina e nella Pianura Padana. Alcuni resti inoltre sono stati trovati nella palude di Lubiana in Slovenia e presso i laghi Mondsee e Attersee in Alta Austria. Nel giugno 2011, le palafitte preistoriche di sei Stati alpini sono state designate come patrimonio mondiale dell'UNESCO. Secondo le testimonianze archeologiche le palafitte erano una norma di architettura nelle isole Caroline e Micronesia e sono ancora presenti oggi in Oceania. Oggi, le palafitte sono ancora comuni in alcune parti della costa dei Mosquito nel nord-est del Nicaragua, nel nord del Brasile, a sud dell'Asia orientale, in Nuova Guinea e in Africa Occidentale. Nelle Alpi, edifici simili, conosciuti come raccard, sono ancora in uso ma vengono utilizzati come semplici granai. In Inghilterra, i granai sono immessi su delle pietre chiamate staddle stones, esse sono molto simili a delle palafitte, e sono elevate rispetto al terreno per evitare che topi e ratti arrivino al grano. I granai sulle palafitte sono anche una caratteristica comune in Africa occidentale, ad esempio, nelle regioni di lingua Malinke del Mali e Guinea. \nLa palafitta \u00e8 costruita su una piattaforma di legno strutturale sorretta da pali sempre in legno infissi specialmente nel fondo o sulla riva di fiumi, lagune, paludi o talvolta anche sul terreno asciutto, che sostiene una o pi\u00f9 capanne di paglia, legno, canne o altro materiale.\nSi distingue inoltre per il tipo di realizzazione tra Palafitta \"su bonifica\" (o semplicemente \"Bonifica\"), costruita in sponda allo specchio o corso d'acqua su un impalcato appoggiato al terreno con tronchi infissi nel limo per consolidarlo, e vera e propria \"Palafitta aerea\", arrampicata su impalcature aeree sospese sopra il pelo dell'acqua.\nIn Italia il primo ritrovamento di una palafitta risale al 1860 ed avvenne a Mercurago, nei pressi di Arona, in Provincia di Novara, nella zona dove attualmente \u00e8 presente il Parco naturale di Mercurago; assieme ai resti della costruzione, torn\u00f2 alla luce anche una piroga intagliata nel legno.\nUn altro sito palafitticolo, il cosiddetto Villaggio delle Macine, considerato finora come il pi\u00f9 grande d'Italia, \u00e8 stato rinvenuto nel 1984 a Castel Gandolfo, sulle rive del lago Albano, nei Castelli Romani.\nIn Germania si trova un museo all'aria aperta che ripropone abitazioni-palafitte dal Neolitico all'Et\u00e0 del Bronzo, ricostruite fra il 1922 e il 1941, sulle rive del Lago di Costanza, nel comune di Uhldingen-M\u00fchlhofen.\nMateriali impiegati.\nI materiali utilizzati per la costruzione di queste abitazioni furono principalmente: il legno, la paglia (per le capanne) o le canne da bamb\u00f9.\nLe palafitte ebbero un grande sviluppo e divennero molto diffuse nel Neolitico. Si svilupparono in tutta Europa, in particolare in Italia Settentrionale durante l'et\u00e0 del bronzo.\nCol passare del tempo subirono delle trasformazioni, ad esempio l'utilizzo di pali pi\u00f9 grossi e robusti, l'utilizzo di nuove tecniche di costruzione (pi\u00f9 efficaci e durature) e la loro costruzione si spost\u00f2 dall'acqua alla riva dei laghi.\nNonostante i vantaggi di queste abitazione, si possono riscontrare anche molti lati negativi, come ad esempio il continuo bisogno di cambiare i pali di legno che sostenevano le piattaforme. Questo perch\u00e9 poteva capitare che essi non reggessero pi\u00f9 il peso che dovevano sostenere, oppure marcivano a causa dell'acqua. Anche il fondale acquitrinoso recava spesso problemi, poich\u00e9 i pali non riuscivano ad aderire e a stabilirsi bene al terreno.\nI villaggi palafitticoli della zona prealpina.\nA partire dal VI millennio a.C., alcune popolazioni provenienti dall\u2019Egeo e dal vicino Oriente si stabilirono nella zona prealpina, organizzandosi in villaggi costruiti su impalcature lignee nelle vicinanze delle sponde del lago di Varese (Isolino Virginia, Cazzago Brabbia, Bodio Lomnago) \nQueste popolazioni erano dedite all\u2019agricoltura e, grazie alle vie di comunicazione fluviali e lacuali, strinsero rapporti commerciali con gli abitanti della Liguria occidentale, del Piemonte meridionale e occidentale, nonch\u00e9 con le isole Eolie, la Sardegna e le alpi Lepontine.\nNel II millennio a.C., tra l\u2019et\u00e0 del Bronzo antico e l\u2019inizio del Bronzo medio (circa 2200 a.C. \u2013 1600 a.C.), si svilupparono nuovi villaggi, in posizione pi\u00f9 riparata, anche sulle sponde del lago di Monate e del lago di Comabbio. \nI ritrovamenti di forme di fusione all\u2019Isolino Virginia e di reperti bronzei, in particolare lame di pugnale, asce e spilloni, ritrovati nel lago di Monate, documentano insediamenti dediti ad una produzione metallurgica di serie.\nFu forse poi a causa del peggioramento climatico avvenuto all\u2019inizio del XVII sec. a.C., che i villaggi palafitticoli furono progressivamente abbandonati e le popolazioni si trasferirono sulle colline prealpine, anche in concomitanza con le nuove incursioni di gruppi celtici provenienti dalle valli alpine.\nLa zona di Varese.\nVarese \u00e8 una zona ricca in quanto a siti archeologici palafitticoli; in particolar modo all'Isolino Virginia, gli scavi iniziati alla fine del XIX sec, portarono alla scoperta di alcuni resti ora collocati al museo di museo di Villa Mirabello.\nQuesti resti appartengono a un periodo che va dal Neolitico all'Et\u00e0 del bronzo, e consistono per la maggior parte nelle basi dei pali conficcati nel fondale fangoso del lago, che grazie alla mancanza di ossigeno e al pH acido si sono conservati fino ai giorni nostri. \nPoich\u00e9 le cellule del legno si gonfiano a causa dell'acqua e una volta all'aria aperta si deformano molto velocemente, per conservarli si ricorre ad una soluzione di acqua e zucchero che va a sostituire l'acqua lacustre."}
{"id": "219218", "revid": "37401", "url": "https://it.wikipedia.org/wiki?curid=219218", "title": "Eshmun", "text": "Eshmun (o \"Eshmoun\" o, meno esattamente, \"Esmun\" o \"Esmoun\") era un dio delle popolazioni semitiche nord-occidentali e in particolare era il nume tutelare della citt\u00e0 fenicia di Sidone. Divinit\u00e0 venerata a Sidone almeno dall'et\u00e0 del ferro e le cui tracce di culto si rinvengono anche a Tiro, a Cipro, in Sardegna e a Cartagine; in quest'ultima citt\u00e0 era parte della triade divina assieme a Baal e a Tanit. A Cartagine, nel tempio di Eshmun, si ritirarono gli ultimi difensori della citt\u00e0 mentre le truppe romane la stavano distruggendo alla fine della Terza guerra punica. Oggi sul tempio sorge la cappella di San Luigi che mor\u00ec di peste a Tunisi nel 1270.\nNella mitologia fenicia, la storia di Eshmun era associata al tema della fertilit\u00e0 e al ciclo della rinascita. Alla divinit\u00e0 venivano attribuiti poteri taumaturgici, in special modo sui bambini. \nSecondo Sancuniatone, una divinit\u00e0 di nome \"Sydyk\" ebbe prima sette figli che venivano accostati ai greci Cabiri o ai Dioscuri e dei quali non viene indicata la madre e quindi ebbe un ottavo figlio da una delle Titanidi oppure da Artemide (vedasi Kotharat). Il nome \"Eshmun\" sembra infatti significare \"L'Ottavo\".\nIl neoplatonico Damascio riporta (\"Vita Isidori\" 302): \nFozio (\"Bibliotheca\" Codex 242) integra le notizie di Damascio dicendo che questo Asclepio di Beirut era giovane ed appassionato di caccia. Era stato notato dalla dea Astrono\u00eb (che molti studiosi ritengono essere una versione di Ashtart) che lo irret\u00ec con amorose profferte al punto che Eshmun, colto da disperazione, si autoevir\u00f2 e mor\u00ec. Astrono\u00eb allora chiam\u00f2 il giovane \"Paeon\" 'Risanatore' (a volte associato a Melqart) e lo riport\u00f2 alla vita con il calore del suo corpo e lo trasform\u00f2 in dio. Vicino a Beirut esiste ancor oggi un villaggio chiamato Qabr Shmoun (Tomba di Esmun).\nAnche un'iscrizione trilingue del II secolo a.C. trovata in Sardegna (\"KAI.\" 66) identifica Eshmun con il greco Asclepio e con il romano Esculapio.\nIl geografo Pausania (7.23.7\u00a0\u2013 8) racconta che un abitante di Sidone lo aveva informato che i Fenici, come i Greci, ritengono Apollo essere il padre di Asclepio, ma a differenza di questi, non credevano che la madre fosse una mortale. I sidoniani continuavano con un'allegoria che spiegava come Apollo rappresenti il Sole, il cui spostamento nel cielo trasmette all'aria la sua salubrit\u00e0 che \u00e8 possibile divinizzare in Asclepio. Questa allegoria, per\u00f2 sembra essere un'invenzione pi\u00f9 recente. Anche Apollo \u00e8 generalmente associato al dio fenicio della peste Reseph. Questa potrebbe essere una variante della parentela di Eshmun; oppure Apollo pu\u00f2 essere associato a Sadyk e Sadyk associato a Reseph.\nDioscoride Anazarbeo (4.71) chiama il \"solanum\" \"Astresmunim\" cio\u00e8 'Erba di Eshmun'. Il nome \u00e8 dovuto alle qualit\u00e0 medicinali dell'erba.\nIl tempio di Eshmun \u00e8 stato ritrovato a un chilometro da Sidone, sul fiume Bostrenus, l'odierno Awwali. La costruzione fu iniziata verso la fine del VI secolo a.C., durante il regno di Eshmunazar II e vi furono delle aggiunte durante la dominazione romana. Il tempio \u00e8 stato scavato da Maurice Dunand dal 1963 al 1978. Furono ritrovate numerose offerte votive sotto forma di statue di risanati dal dio; in modo speciale bambini e neonati.\nAncora, presso il tempio ritrovato vicino a Sidone fu ritrovata una targa d'oro con Eshmun e la dea Igea (Salute). La targa mostra Eshmun che tiene nella mano destra un bastone attorno al quale si avvolge un serpente. Una moneta di Beirut del III secolo riproduce Eshmun in piedi fra due serpenti.\nBiterram, un villaggio del Libano, possiede un antichissimo tempio sotterraneo chiamato \"Eshmunit\" e formato da otto stanze, una grande e sette pi\u00f9 piccole, tutte scavate nella roccia e raggiungibili da scale. Si ritiene che questo fosse il tempio della moglie di Eshmun."}
{"id": "219223", "revid": "119159", "url": "https://it.wikipedia.org/wiki?curid=219223", "title": "Miscela", "text": "Una miscela, in chimica, \u00e8 un materiale costituito da due o pi\u00f9 sostanze diverse che non sono combinate chimicamente.\nNormalmente in natura \u00e8 assai improbabile che la materia si trovi sotto forma di sostanza pura, ma il pi\u00f9 delle volte si presenta sotto forma di miscela: i componenti di una miscela possono essere solidi, liquidi o gassosi; un esempio di miscela di sostanze gassose, liquide e solide \u00e8 l'aria: i gas omogeneamente miscelati sono principalmente l'azoto (78%), l'ossigeno (21%), l'argon (1%) e l'anidride carbonica (0,04%), pi\u00f9 una percentuale variabile di acqua sotto forma di vapore; le particelle di polvere costituiscono la parte solida e le goccioline d'acqua costituiscono la parte liquida.\nDescrizione.\nClassificazione.\nUna miscela \u00e8 detta \"omogenea\" se \u00e8 costituita da un'unica fase e i suoi componenti non sono pi\u00f9 distinguibili all'osservazione diretta. Una miscela omogenea prende il nome di soluzione. Un esempio di miscele omogenee \u00e8 rappresentato dalle leghe. Le miscele omogenee possono essere separate solo attraverso passaggi di stato che coinvolgano i componenti in maniera differente. Ad esempio il sale disciolto nell'acqua costituisce una miscela omogenea e pu\u00f2 essere separato riscaldando la miscela: in questa maniera l'acqua evapora, mentre il sale precipita sotto forma di solido (questo processo avviene nelle saline).\nUna miscela \u00e8 \"eterogenea\" se \u00e8 costituita da due o pi\u00f9 fasi e i suoi componenti sono facilmente distinguibili. Una miscela eterogenea prende il nome di miscuglio. La sospensione \u00e8 un esempio di miscela eterogenea. Le miscele eterogenee possono essere separate pi\u00f9 facilmente delle miscele omogenee, anche attraverso metodi meccanici.\nQuando due o pi\u00f9 sostanze si uniscono per formare un miscuglio, queste non modificano la loro intima struttura, come avviene invece nelle reazioni chimiche.\nIn ogni miscela ci sono sempre i \"solventi\" e i \"soluti\". Il solvente \u00e8 la sostanza presente in maggiore quantit\u00e0 nella soluzione, mentre i soluti sono le sostanze sciolte nel solvente e presenti in minore quantit\u00e0. Per esempio se si mescola acqua e sale (miscela omogenea detta anche soluzione) l'acqua (presente in maggiore quantit\u00e0) \u00e8 un solvente, mentre il sale \u00e8 un soluto (presente in minore quantit\u00e0). Di seguito viene riportata una classificazione pi\u00f9 dettagliata delle miscele:\nSeparazione dei componenti.\nPer separare due componenti di un miscuglio in laboratorio si possono utilizzare le seguenti tecniche:\nLa filtrazione \u00e8 la separazione dei componenti di un miscuglio per mezzo di un filtro o di un setaccio. Alcuni particolari filtri servono anche per depurare l'aria; essi sono dotati di piccolissimi fori (detti \"pori\") che riescono a trattenere minuscole particelle di polvere. La filtrazione si applica per separare i liquidi dai solidi, i solidi dai liquidi e i solidi dalle sostanze gassose.\nLa decantazione \u00e8 la separazione dei componenti di un miscuglio tramite la forza peso: quelli che hanno un peso specifico maggiore vanno a fondo, quelli che hanno peso specifico minore restano a galla. La decantazione si usa per separare i solidi dai liquidi, i solidi dai gas, due liquidi immiscibili. La centrifugazione sfrutta la forza centrifuga. Le fasi del miscuglio vengono separate attraverso la rapida rotazione a cui \u00e8 soggetto il miscuglio stesso, dove le fasi di peso maggiore vengono convogliate verso l'esterno.\nEsistono anche altri tipi di separazione. Dal punto di vista industriale, la separazione di una miscela pu\u00f2 avvenire seguendo una molteplicit\u00e0 di operazioni unitarie (ad esempio: distillazione, adsorbimento, assorbimento gas-liquido, estrazione, cristallizzazione)."}
{"id": "219224", "revid": "287204", "url": "https://it.wikipedia.org/wiki?curid=219224", "title": "Gli anormali", "text": "Gli anormali. Corso al Coll\u00e8ge de France (1974-1975) raccoglie in volume la trascrizione del corso tenuto da Michel Foucault presso la scuola di alti studi superiori a Parigi dal gennaio al marzo 1975.\nTema.\n\"Gli anormali\" appartiene ad un ciclo che unisce i primi sei corsi tenuti da Foucault al \"Coll\u00e8ge de France\", dal 1970 sino al 1976, incentrati sulla formazione dei sistemi di potere nell'et\u00e0 moderna, sistemi di potere il cui strumento non sarebbero tanto leggi esplicite e imposizioni coercitive, ma piuttosto l'instaurarsi graduale e non immediatamente trasparente di meccanismi disciplinari profondamente inscritti nel corpo sociale e nei corpi individuali. Oltre la legge, dunque, e alla sua base, sta la norma, e il suo inevitabile correlato, l'anormale, colui che sfugge al potere disciplinare della societ\u00e0 e al cui interno deve essere ricondotto.\nFoucault si pone come obiettivo di rintracciare gli antecedenti e i predecessori storici di quello che, alla fine del XIX secolo sar\u00e0 definito come l'\"anormale\". Alla sua origine individua tre figure, dapprima separate e poi via via convergenti:\nMentre la prima e la terza figura godono di analisi approfondite e accurate, supportate da una notevole quantit\u00e0 di documentazione, alla seconda, per questioni di tempo e spazio, vengono riservati unicamente brevi accenni.\nRiguardo al \"mostro umano\", Foucault mostra come tale figura sia quella in grado di mettere in scacco e rivelare la provvisoriet\u00e0 e la relativit\u00e0 delle leggi di natura e del diritto. Sino all'inizio dell'et\u00e0 moderna e per diversi secoli oltre, il mostro umano \u00e8 l'individuo nato deforme, che mette in questione le distinzioni tra regno umano e animale, o tra generi sessuali (viene citato come esempio la condanna a morte dell'ermafrodita); successivamente, nell'et\u00e0 moderna, il mostro umano \u00e8 quel criminale folle che arriva a mettere in crisi un sistema legale secondo cui il folle non pu\u00f2 essere punito: l'assassino privo di motivazioni e tuttavia lucido pone un problema insolubile all'apparato giudiziario e a quello psichiatrico.\nRiguardo al \"bambino masturbatore\", Foucault individua la sua nascita col passaggio dalla famiglia allargata dei primi secoli dell'et\u00e0 moderna a quella nucleare, in cui si crea un legame strettissimo tra genitori e figli; la societ\u00e0 delega ai primi un controllo totale sulla sessualit\u00e0 dei secondi, per via del fatto che il sapere medico aveva, a proposito della masturbazione, diffuso la teoria che essa sarebbe il contenitore potenziale di qualsiasi malattia, e per questa ragione i genitori avrebbero dovuto occuparsi e sorvegliare i loro figli per verificare che non commettessero questo orribile crimine contro loro stessi.\nDa qui Foucault lancia l'ipotesi della ragione per cui il complesso di Edipo diventa cos\u00ec importante nella vita di ogni ragazzino: proprio per il fatto che l'ambiguit\u00e0 della vicinanza di questo genitore che non dice al figlio la ragione del perch\u00e9 lo sta ad osservare continuamente, e perch\u00e9 non gli leva gli occhi di dosso un momento, e perch\u00e9 si corica con lui nel suo letto...\nIn contraccambio di questa sorveglianza/possessione da parte dei corpi dei figli, lo Stato, si impossessa di loro come forza lavoro e forza bellica. In tal senso la famiglia sarebbe l'ultimo anello di una catena storica che riproduce in s\u00e9 dispositivi e istanze di controllo che si possono configurare come quelle risalenti al potere sovrano, ormai completamente soppiantato dalle istanze disciplinari, che saranno garantite appunto da questo piccolo isolotto di potere sovrano della famiglia che, incoraggiata dalle istituzioni a fare tutto il possibile per il governo della casa gi\u00e0 presenti, servir\u00e0 da relais tra i diversi dispositivi disciplinari derivati a loro volte dalle tecniche di confessione e direzione di coscienza, cio\u00e8 di controllo totale della carne, volte a obbligare il soggetto a generare dei discorsi veri, delle confessioni che hanno il compito di estrarre dall'uomo la verit\u00e0 sulla sua sessualit\u00e0, al fine di costituirsi come detentore del sapere stesso.\nGran parte delle questioni che Foucault affronta ne \"Gli anormali\", tornano in seguito, anche se in forma ridotta e concisa, ne \"La volont\u00e0 di sapere\", volume pubblicato nel 1976."}
{"id": "219225", "revid": "49", "url": "https://it.wikipedia.org/wiki?curid=219225", "title": "Network byte order", "text": ""}
{"id": "219226", "revid": "49", "url": "https://it.wikipedia.org/wiki?curid=219226", "title": "Host byte order", "text": ""}
{"id": "219227", "revid": "115869699", "url": "https://it.wikipedia.org/wiki?curid=219227", "title": "Matraccio", "text": "Il matraccio \u00e8 un contenitore, generalmente di vetro, di forma sferica oppure conica e fondo piano, di diversa capacit\u00e0, usato nelle operazioni di chimica. Il matraccio tronco-conico \u00e8 noto anche con il nome di pallone tarato. Essi possono essere anche tarati, cio\u00e8 contenere ad una data temperatura un volume determinato di liquido.\nProvvisti di tappo ermetico, sono contenitori il cui volume \u00e8 fisso ed indicato da una tacca sul collo. Vengono usati per la preparazione di soluzioni a titolo noto. Vengono utilizzati anche per diluire campioni ad un volume esatto desiderato nella chimica analitica quantitativa. Le capacit\u00e0 pi\u00f9 comuni dei matracci sono: 50, 100, 200, 250, 500 e 1000 millilitri, ma ne esistono anche di pi\u00f9 capienti ed enormemente pi\u00f9 capienti.\nSono tarati per \"riempimento\" e generalmente, oltre al volume di taratura, sul matraccio vengono indicate la tolleranza di misura del volume (accuratezza, o sensibilit\u00e0) e la temperatura alla quale la taratura \u00e8 stata effettuata (normalmente 20\u00b0C).\nPer portare a volume la soluzione in un matraccio occorre riempirlo fino a quando il menisco inferiore della soluzione di riempimento diventa tangente alla tacca di misura tracciata sul collo del matraccio stesso.\nIn microbiologia vengono usati per contenere terreni di coltura liquidi e per la conservazione di terreni solidi in attesa di essere usati."}
{"id": "219228", "revid": "767487", "url": "https://it.wikipedia.org/wiki?curid=219228", "title": "Alta marea (film 1947)", "text": "Alta marea \u00e8 un film del 1947, diretto dal regista John Reinhardt."}
{"id": "219229", "revid": "767487", "url": "https://it.wikipedia.org/wiki?curid=219229", "title": "Alta marea (film 1991)", "text": "Alta marea \u00e8 un film del 1991, diretto dal regista Lucian Segura.\nLa pellicola \u00e8 tratta dal racconto \"Giovani umani in fuga\" di Gianni Celati ed \u00e8 stata realizzata nella zona del Polesine tra Berra, Serravalle e Ariano nel Polesine."}
{"id": "219230", "revid": "767487", "url": "https://it.wikipedia.org/wiki?curid=219230", "title": "Alta tensione (film 1937)", "text": "Alta tensione (\"Slim\") \u00e8 un film del 1937 diretto da Ray Enright. Interpretato da Pat O'Brien, Henry Fonda e Margaret Lindsay, \u00e8 l'adattamento cinematografico del romanzo del 1934 \"Slim\" di William Wister Haines.\nTrama.\nSlim, affascinato dalle linee elettriche che passano vicino alla sua fattoria, cerca lavoro in un'azienda elettrica. Ma la cosa non \u00e8 cos\u00ec facile: riuscir\u00e0 ad essere assunto solo quando uno della squadra verr\u00e0 licenziato. Red Blayd, un veterano del mestiere, prende sotto la sua protezione Slim. Quando uno degli operai, Wyatt Ranstead, muore cadendo dall'alto, la compagnia invia il vice presidente a indagare su quella morte. Per non far perdere il lavoro a Pop, il loro caposquadra, Red entra deliberatamente in conflitto con il manager, mentendo sui fatti con la conseguenza che viene licenziato. Per lealt\u00e0, anche Slim si licenzia e i due se ne vanno via insieme.\nIn ogni caso, il loro lavoro \u00e8 stato ben pagato e, con il denaro in tasca, si recano a Chicago, dove \u00e8 infermiera Cally, la ragazza di Red. Tra ristoranti eleganti e locali notturni, i soldi finiscono presto e i due si mettono alla ricerca di un nuovo lavoro, con Cally che per\u00f2 prega Red di farla finita con quella vita pericolosa prima di restare vittima di qualche incidente.\nI due sono presi in una squadra nel deserto e Slim resta gravemente ferito da una coltellata di Wilcox, un altro operaio, che vuole vendicarsi per una mancata promozione andata invece a Red. In ospedale, Slim viene curato da Cally e i due si innamorano, decidendo di sposarsi. Ma, quando lei gli trova un lavoro d'ufficio, lui lo rifiuta perch\u00e9 preferisce continuare a lavorare sui fili dell'alta tensione. Cally, che non vuole restare presto vedova, manda all'aria il matrimonio. Deluso e pieno di rabbia, Slim ritorna nell'Est insieme a Red per andare a lavorare nella nuova squadra di Pop.\nScoppia una violenta tempesta che butta gi\u00f9 i cavi. Gli uomini della squadra devono andare a riparare la linea elettrica e, con orrore, Cally - che ha raggiunto l\u00ec i due compagni - assiste alla morte di Red e di un altro operaio. Ora la ragazza spera che quella morte far\u00e0 cambiare l'atteggiamento di Slim. Ma quando lui decide di affrontare la tempesta di neve per andare a riparare il guasto, lei lo rassicura dicendogli che, in ogni caso, sar\u00e0 l\u00ec ad aspettare il suo ritorno.\nProduzione.\nIl film fu prodotto dalla Warner Bros. Pictures Inc.. Le riprese furono effettuate in 44 giorni e iniziarono in Nevada, alla Boulder Dam, la diga realizzata nel 1935, situata nel Black Canyon lungo il corso del fiume Colorado.\nGli interni del film vennero girati nei Warner Brothers Burbank Studios, al 4000 di Warner Boulevard, a Burbank\nDistribuzione.\nDistribuito dalla Warner Bros., il film fu presentato in prima a New York il 23 giugno 1937, uscendo poi nelle sale cinematografiche il giorno seguente. In Francia, fu distribuito il 15 dicembre 1937. Nella Germania Federale, fu trasmesso in prima alla tv l'8 maggio 1982."}
{"id": "219231", "revid": "767487", "url": "https://it.wikipedia.org/wiki?curid=219231", "title": "Alta tensione (film 1977)", "text": "Alta tensione (\"High Anxiety\") \u00e8 un film del 1977, diretto e interpretato da Mel Brooks.\nQuesto film \u00e8 una parodia dei film thriller e di suspense, in particolare quelli di Alfred Hitchcock.\nTrama.\nDopo la morte del direttore dell'\"Istituto Psico-Neurotico per Individui Molto Molto Nervosi\", il professor Richard H. Thorndyke (Mel Brooks), psichiatra che soffre di acrofobia (o come viene chiamata nel film, l'\"alta tensione\"), viene nominato al suo posto. Fin dall'inizio il dottore dovr\u00e0 affrontare parecchi misteri (tra i quali la morte di un altro dottore), ma quando dovr\u00e0 andare a San Francisco per un convegno di psichiatria, le cose precipiteranno. Costretto a scappare, accusato di un omicidio che non ha commesso e braccato da un killer mandato dal vice-direttore Montague (che da sempre ambisce al posto di direttore, e che oltre a quello ha un grave segreto da mantenere su alcuni pazienti) e dalla sua amante, l'infermiera Fratella Diesel, Thorndyke, aiutato dalla bella ereditiera Victoria (con cui ha intrapreso una relazione), da un suo vecchio insegnante, Vekentromben, e dallo svampito assistente Brophy, sfider\u00e0 la sua \"alta tensione\" per risolvere i misteri legati all'istituto e salvare, oltre a s\u00e9 stesso, anche la vita di uno sventurato paziente.\nDa notare la performance di Mel Brooks nel brano da lui stesso cantato, \"Alta tensione\".\nProduzione.\nCast.\nTre degli sceneggiatori del film partecipano in piccoli ruoli nel film: Ron Clark nel ruolo del paziente Zachary Cartwright; Rudy De Luca nel ruolo di Protesi; il regista Barry Levinson nel ruolo del fattorino Dennis.\nRiferimenti.\nLa maggior parte delle citazioni sono tratte da film di Alfred Hitchcock, maestro della suspense al quale \u00e8 dedicato il film, che lo apprezz\u00f2 tanto da inviare a Mel Brooks una scatola contenente sei bottiglie di Ch\u00e2teau Haut-Brion del '61; i riferimenti riguardano soprattutto \"La donna che visse due volte\" (1958) e \"Intrigo internazionale\" (1959). Ci sono poi la scena della doccia di \"Psycho\" (1960) e un'aggressione di uno stormo di piccioni da \"Gli uccelli\" (1963). Sono per\u00f2 presenti anche citazioni a film di altri registi, quali Michelangelo Antonioni e Steven Spielberg e autocitazioni inerenti a \"Frankenstein Junior\" (1974)."}
{"id": "219232", "revid": "767487", "url": "https://it.wikipedia.org/wiki?curid=219232", "title": "Altri tempi (film 1915)", "text": "Altri tempi \u00e8 un film muto del 1915 diretto da Giuseppe Pinto."}
{"id": "219233", "revid": "767487", "url": "https://it.wikipedia.org/wiki?curid=219233", "title": "Altri tempi - Zibaldone n. 1", "text": "Altri tempi - Zibaldone n. 1 \u00e8 un film collettivo del 1952 diretto da Alessandro Blasetti.\n\u00c8 composto da 8 episodi, pi\u00f9 uno di collegamento (\"Il carrettino dei libri vecchi\"), tratti dalla novellistica dell'Ottocento, che tratteggiano un quadro dell'Italia del periodo: adulteri non consumati e tradimenti pi\u00f9 o meno nascosti, teneri idilli bruscamente interrotti e partenza dei soldati per la guerra, litigi per futili motivi e processi per tentato avvelenamento del coniuge.\nIl film ha avuto un seguito, molto tartassato dalla censura, \"Tempi nostri - Zibaldone n. 2\" (1954).\nEpisodi.\nIl carrettino dei libri vecchi.\nUn bonario venditore ambulante di libri vecchi mostra ai suoi clienti alcune opere del passato e subisce scherzi da parte del turbolento figlio di una edicolante.\nBallo Excelsior.\nRicostruzione filmata del \"Ballo Excelsior\", ballo allegorico di fine secolo del compositore Romualdo Marenco rappresentato per la prima volta al Teatro alla Scala di Milano l'11 gennaio 1881.\nMeno di un giorno.\nDue amanti, per motivi contingenti, riescono a vedersi in una stanza d'albergo una volta all'anno, per poche ore, ma a causa di alcuni screzi e gelosie non riescono a consumare il loro rapporto.\nIl tamburino sardo.\nDurante la prima guerra d'indipendenza combattuta contro gli austriaci un giovanissimo tamburino, nel consegnare un importante messaggio al comando italiano, viene colpito e perde una gamba (episodio dal libro \"Cuore\").\nQuestione d'interesse.\nDue contadini si accapigliano per il possesso di sterco da concime.\nL'idillio.\nTenero idillio estivo tra due bambini di famiglie dell'alta borghesia. Guido, a causa di un bacio dato alla dolce bambina greca Filli, si domanda se bacio pu\u00f2 aver generato un bambino e teme anche per la sua cameriera, che ha avuto un bambino senza essere sposata. Con la fine dell'estate arriva anche la dolorosa separazione.\nLa morsa.\nUn commerciante scopre il tradimento della moglie con il suo socio in affari. Rientrato a casa, dapprima fa finta di niente, poi con una scusa manda via la cameriera e dopo aver negato alla moglie il perdono, minacciando di toglierle i figli, la induce a togliersi la vita.\nPot-pourri di canzoni.\nStoria di un corteggiamento e matrimonio felice, allietato dalla nascita di un figlio e concluso con la partenza del marito per la guerra, dalla quale forse non ritorner\u00e0.\nLe canzoni a cui fa riferimento il titolo sono \"Lo specio me ga dito\", \"Oh Trieste, oh Trieste benedetta\", \"Musica proibita\", \"Un peu d'amour\", \"Le valse bleu\", \"Baciami baciami\", \"Santa Lucia\" e \"Tripoli bel suol d'amore\".\nIl processo di Frine.\nNapoli. Una popolana viene processata per aver tentato di avvelenare insieme marito e suocera. Grazie alla sua prorompente bellezza, l'avvocato difensore nominato d'ufficio riesce con un'ispirata e veemente arringa a ribaltare la situazione, trascinando pubblico e giurati dalla parte dell'imputata.\nRicavato da una novella di Edoardo Scarfoglio, e riferito a un'antica vicenda dell'etera Frine, \u00e8 rimasto celebre soprattutto perch\u00e9 Vittorio De Sica, nei panni dell'avvocato difensore delle prosperose grazie di una popolana (interpretata da Gina Lollobrigida), coni\u00f2 il termine \"maggiorata fisica\" che segner\u00e0 di fatto un'epoca e sar\u00e0 molto utilizzato per tutti gli anni cinquanta e per buona parte degli anni sessanta. Il riferimento esatto, nella frase pronunciata nel film da De Sica nel corso dell'arringa \u00e8: \"maggiorata fisica\" in contrapposizione alla locuzione \"minorata psichica\".\nVittorio De Sica in questo episodio \u00e8 alla sua prima apparizione accanto a Gina Lollobrigida; entrambi gli attori, l'anno successivo, coglieranno una grandissima popolarit\u00e0 come il \"maresciallo\" e \"la bersagliera\" nel film \"Pane, amore e fantasia\" diretto da Luigi Comencini.\n\u00c8 solo da rilevare che la scena del \"processo in tribunale\" per il cinema italiano \u00e8 un appuntamento irrinunciabile, a partire dai precursori \"Imputato, alzatevi!\" di Mario Mattoli (1939) con Erminio Macario fino al \"San Giovanni decollato\" di Amleto Palermi (1940) con Tot\u00f2, e trova in questo film una scena fondamentale per i cultori. In seguito scene di processi faranno la fortuna di Nando Mericoni \"americano a Roma\" (Alberto Sordi) nella duologia di Stefano Vanzina \"Un giorno in pretura\" (1953) e \"Un americano a Roma\" (1954), fino ad arrivare a Christian De Sica che nel 1984 dedicher\u00e0 un esplicito omaggio proprio a questa scena recitata dal padre, come Pretore del film \"Mi faccia causa\" (1984)\nProduzione.\nIdeato e diretto da Alessandro Blasetti per festeggiare il 25\u00ba anno della sua attivit\u00e0 (il suo esordio fu nel 1927 con la fondazione della rivista \"Cinematografo\" al quale segu\u00ec due anni dopo la regia del suo primo film, \"Sole\") venne proiettato in prima assoluta il 21 agosto 1952, nella serata inaugurale della XIII Mostra Internazionale del Cinema di Venezia, e nelle sale usc\u00ec un mese pi\u00f9 tardi con grandissimo successo di pubblico.\nDistribuzione.\nIl film venne proiettato anche in Germania, col titolo \"Andere zeiten\" il 19 novembre 1953, quindi sempre nel 1953 sul mercato anglofono (in Gran Bretagna col titolo \"Infidelity\" e negli Stati Uniti d'America col titolo \"Time goes by\"). Proiettato diverse volte in televisione, non ha mai avuto una pubblicazione in videocassetta; in DVD viene pubblicato dapprima dalla Ripley's Home Video, quindi nel 2005 dalla Sony Pictures Home Entertainment."}
{"id": "219234", "revid": "767487", "url": "https://it.wikipedia.org/wiki?curid=219234", "title": "Amleto (film 1910)", "text": "Amleto \u00e8 un film del 1910, diretto da Mario Caserini."}
{"id": "219237", "revid": "767487", "url": "https://it.wikipedia.org/wiki?curid=219237", "title": "Amleto (film 1914)", "text": "Amleto \u00e8 un film del 1914, diretto e prodotto da Arturo Ambrosio."}
{"id": "219238", "revid": "767487", "url": "https://it.wikipedia.org/wiki?curid=219238", "title": "Amleto (film 1917)", "text": "Amleto \u00e8 un film del 1917, diretto da Eleuterio Rodolfi."}
{"id": "219240", "revid": "767487", "url": "https://it.wikipedia.org/wiki?curid=219240", "title": "Amleto (film 1948)", "text": "Amleto (\"Hamlet\") \u00e8 un film del 1948, diretto, prodotto e interpretato da Laurence Olivier, tratto dall'omonima opera teatrale di William Shakespeare.\nTrama.\nUno spettro condivide la visione da parte di pi\u00f9 persone. Coloro che assistono allo spaventoso fenomeno sono le guardie di stanza sul terrapieno di un castello in Danimarca: Bernardo, Francesco, Orazio e Marcello. Lo spettro \u00e8 il padre defunto di Amleto, di cui costoro sono fedeli amici. Lo informano per farlo poi partecipe della visione che si ripete. Il fantasma rivela ad Amleto che la sua non fu una morte dovuta al morso di un serpente come tutti credevano bens\u00ec un assassinio, e l'assassino \u00e8 suo zio Claudio, sposo della vedova sua madre, la regina Gertrude, che ad appena un mese dalla morte del marito si era risposata con Claudio, il re di Danimarca. Il fantasma del padre chiede vendetta e Amleto la metter\u00e0 in opera con spietatezza e abilit\u00e0 lasciando una scia di morte che investir\u00e0, oltre allo zio e alla madre, anche la sua innamorata Ofelia, che, impazzita per l'uccisione del padre Polonio, consigliere del re, si suicida gettandosi nel fiume. Amleto perisce poi in un duello con Laerte, fratello di Ofelia. Orazio rimane testimone della storia e il corpo del principe danese viene condotto dai suoi amici sul terrapieno pi\u00f9 alto, e bruciato.\nStoria.\nGirato ad Elsinore, in Danimarca, si tratta del secondo adattamento cinematografico shakespeariano di Olivier, segue \"Enrico V\" (1944) e precede \"Riccardo III\" (1955).\nFedele nella trama al testo di Shakespeare, il film, grazie alla profondit\u00e0 di campo riesce a superare la staticit\u00e0 della \"pi\u00e8ce\" teatrale.\nPer questo film, l'attore-regista Olivier vincer\u00e0 l'Oscar di miglior attore: primo a vincere il premio in un film diretto da se stesso. Roberto Benigni nel 1999 sar\u00e0 il secondo attore-regista a riuscire nell'impresa per \"La vita \u00e8 bella\".\nCritica.\nGeorges Sadoul considera che i riconoscimenti avuti da questo film siano in fondo eccessivi, ma ci lascia questa interpretazione: \u00abOttimo esempio di cine-teatro, ai cui fini un regista-attore shakespeariano ha saputo servirsi delle possibilit\u00e0 della macchina da presa con molta vivacit\u00e0. Si pu\u00f2 discutere la visione di un Amleto psicanalitico, col suo complesso d'Edipo, ma il film \u00e8 nondimeno riuscito\u00bb.\nPremi e riconoscimenti.\nNel 1948 il National Board of Review of Motion Pictures l'ha inserito nella lista dei migliori dieci film dell'anno.\nNel 1999 il British Film Institute l'ha inserito al 69\u00ba posto della lista dei migliori cento film britannici del XX secolo.\nL'opera ricevette un grande consenso da parte della critica, che la considera ancor oggi una delle migliori trasposizioni cinematografiche della tragedia del XVII secolo."}
{"id": "219241", "revid": "6923", "url": "https://it.wikipedia.org/wiki?curid=219241", "title": "Takelot I", "text": "Biografia.\nManetone (secondo Sesto Africano) lo chiama Tachelotis e pare collocarlo dopo \"...tre re...\" senza nome: allo stato attuale delle conoscenze due di questi potrebbero essere Sheshonq II e Tutkheperra Sheshonq, che dovettero regnare per un tempo brevissimo tra Osorkon I e Takelot I.\nTakelot era figlio di Osorkon I, nonch\u00e9 uno dei sovrani meno conosciuti della XXII dinastia. La durata del suo regno \u00e8 controversa anche se la lunghezza che meglio si accorda con i dati in nostro possesso \u00e8 quella di sedici anni.\nDurante il suo regno il ruolo di \"Primo Profeta di Amon\" nel tempio di Karnak, incarico che di fatto deteneva anche il potere politico sull'Alto Egitto, fu retto dal fratello Iuwlot che sembra abbia tenuto in scarsa considerazione il rango di Takelot.\nDurante il regno di questo sovrano entr\u00f2 in crisi il delicato equilibrio tra le varie componenti della societ\u00e0 egizia creato dai primi due sovrani della XXII dinastia; il risultato fu un'accelerazione nel processo di disgregazione dello stato unitario verso una societ\u00e0 feudale."}
{"id": "219242", "revid": "767487", "url": "https://it.wikipedia.org/wiki?curid=219242", "title": "Amleto (film 1964)", "text": "Amleto \u00e8 un film del 1964, diretto da Grigori Kozintsev.\nBasato sulla traduzione di Boris Pasternak, assieme all'Amleto di Laurence Olivier \u00e8 certamente il pi\u00f9 riuscito tra i tentativi che si sono susseguiti nella storia del cinema di portare l'opera di William Shakespeare sul grande schermo.\nTrama.\nDopo aver scoperto che il padre \u00e8 stato ucciso dallo zio Claudio, che in questo modo si \u00e8 impossessato del trono e ha sposato la regina Gertrude, Amleto, principe di Danimarca, decide di vendicare l'assassinio."}
{"id": "219243", "revid": "767487", "url": "https://it.wikipedia.org/wiki?curid=219243", "title": "Amore (film 1935)", "text": "Amore \u00e8 un film del 1935 diretto da Carlo Ludovico Bragaglia.\nTrama.\nUna giovane francese, Suzanne, sposa Paolo, il figlio di una ricca famiglia di artigiani di ceramiche, dovendo dopo le nozze adeguarsi ai modi un po' prevalicanti del suocero, autentico padre padrone, anche se affezionato alla nuora.\nLa giovane sposa dopo alcuni anni, si sente colpevolizzata per non aver ancora dato un erede al suocero e con il comportamento del marito sempre pronto a dar ragione alla famiglia, Suzanne decide di partire per Parigi, andando ad abitare presso una zia, ma la lontananza dal marito risveglia in lei il desiderio di tornare alla casa italiana dove porter\u00e0 la notizia della sua prossima maternit\u00e0.\nProduzione.\nProdotto da Roberto Dandi per Artisti Associati, il film fu girato alla Cines in doppia versione, italiana e francese, con l'identica protagonista femminile Edwige Feuill\u00e8re. La pellicola usc\u00ec in prima pubblica alla 3\u00aa Mostra internazionale d'arte cinematografica di Venezia del 1935.\nCritica.\nFilippo Sacchi, nelle pagine del \"Corriere della Sera\" del 27 ottobre 1935: \u00ab\"Amore\" presentato a Venezia \"fuori mostra\", vi fu notato per una certa casalinga grazia e banalit\u00e0 sentimentale oltre che per la presenza di Edwige Feuill\u00e8re. Il tema \u00e8 nobile, ma sceneggiatori e direttore non hanno pensato che volendo mostrare la bellezza e la gioia delle sane tradizioni, la prima necessit\u00e0 era di presentare queste cose sotto una veste amabile e dilettosa e non come qui, con una faccia cos\u00ec sussiegosa e cattedratica. A ogni modo il film \u00e8 garbatamente inscenato da Bragaglia e ha rapidit\u00e0 e variet\u00e0.\u00bb"}
{"id": "219244", "revid": "2128848", "url": "https://it.wikipedia.org/wiki?curid=219244", "title": "Centrifuga (tecnologie chimiche)", "text": "La centrifuga, nell'uso industriale e di laboratorio, \u00e8 un'apparecchiatura impiegata per accelerare la separazione tra corpi aventi differente densit\u00e0 mediante l'uso (normalmente esclusivo) della forza centrifuga (o pi\u00f9 precisamente dell'accelerazione centrifuga).\nGeneralit\u00e0.\n\u00c8 noto il fenomeno della sedimentazione di un corpo solido ad alta densit\u00e0 miscelato ad un fluido a densit\u00e0 pi\u00f9 bassa. Questo fenomeno fisico \u00e8 dovuto al principio di Archimede: dal momento che la massa del fluido spostato Ml \u00e8 minore di quella Ms del solido che lo sposta, e ad ambedue \u00e8 applicata l'accelerazione di gravit\u00e0 \"g\", si avr\u00e0 una forza risultante pari a (Ms - Ml) x g applicata al solido; questa forza causa appunto il movimento di sedimentazione.\nSe si considera poi la legge di Stokes sul moto dei solidi in mezzi viscosi, si verifica che la velocit\u00e0 terminale di sedimentazione della particella solida \u00e8 proporzionale alla forza applicata, e quindi all'accelerazione assicurata, nella sedimentazione ordinaria, dal campo gravitazionale terrestre.\nAppare quindi naturale la ricerca di mezzi atti ad aumentare il valore dell'accelerazione applicata alla sospensione solido-liquido: il metodo pi\u00f9 semplice consiste nel sostituire (o integrare) l'accelerazione di gravit\u00e0 con l'accelerazione centrifuga generata da un moto circolare uniforme. Solitamente si definisce \"torbida\" la sospensione alimentata; \"filtrato\" o \"acque madri\" il liquido estratto, e \"solido\" tout court, o \"\" il solido.\nClassificazione.\nDa quanto sopra detto si deduce che basta far ruotare velocemente attorno ad un asse un recipiente apposito per ottenere una stratificazione, solido nel punto pi\u00f9 lontano dall'asse, liquido verso l'interno.\nSalvo casi speciali, lo scopo della centrifugazione \u00e8 per\u00f2 la separazione, totale o quasi, tra solido e liquido: esiste quindi la necessit\u00e0 di estrarre separatamente la fase solida dalla fase liquida. Una classificazione pu\u00f2 quindi essere stilata in base al tipo di funzionamento:\nPer ciascuno di questi modelli, esiste una miriade di tipi e di varianti. Di seguito vengono descritti i tipi di uso pi\u00f9 generale. Si tralasciano qui le macchine destinate all'ultracentrifugazione, che \u00e8 un'operazione unitaria diversa.\nCentrifughe senza separazione.\nSono usate per accelerare la sedimentazione del solido, spesso in condizioni controllate, senza voler ottenere necessariamente due prodotti distinti. In ambito industriale hanno scarso interesse. Ne sono un esempio le centrifughe usate nel laboratorio di analisi, in cui la provetta viene disposta in un apposito contenitore, e la frazione solida fatta decantare nella provetta stessa. In condizioni standard di riempimento e accelerazione, viene poi misurato il sedimento in percentuale del totale della miscela.\nNei laboratori di analisi biomedica, la centrifuga serve per separare la parte acquosa di un liquido biologico dalla parte corpuscolare, ad esempio, il siero dall'ematocrito. In alcuni casi, per impedire il successivo contatto tra le sostanze separate, si usano provette contenenti un gel separatore con un peso specifico appositamente studiato per interporsi fra siero e residuo solido. Una centrifugazione standard per la separazione del sangue dura una decina di minuti a circa 3000 giri/min.\nCentrifughe con separazione per sfioro.\nIn queste centrifughe, a funzionamento continuo, la decantazione avviene per separazione delle zone di uscita del solido e del liquido. In figura \u00e8 mostrato un modello di base, dove si vede:\nUn movimento separato degli alberi coassiali della coclea e del contenitore crea una differenza di velocit\u00e0 angolare tra i due rotori; la coclea porta quindi il solido in una zona, normalmente conica, non interessata dal liquido, e verso le bocche di uscita, mentre il filtrato esce da uno stramazzo. Un involucro esterno funge da contenimento dei prodotti.\nEsistono numerose varianti di questo modello, ma che rispettano i principi di base illustrati. Come si vede dalla figura, i diametri di queste macchine sono relativamente limitati, e si ottengono quindi delle accelerazioni relativamente basse (massimo 1000 g).\nQuesto \u00e8 probabilmente il tipo pi\u00f9 comune di centrifuga industriale, particolarmente adatto per grandi portate e per la separazione di solidi di tipo amorfo e di piccola o media dimensione. Ha il vantaggio di essere particolarmente compatto, e lo svantaggio di avere un'umidit\u00e0 residua piuttosto alta (fino al 20% di acque madri nel solido scaricato).\nSi pu\u00f2 ricondurre a questo schema (pur con costruzione molto diversa) anche la \"centrifuga a piatti\", spesso usata per separare prodotti liquidi a diverso peso specifico, quali il siero del latte dalla crema; si tratta di norma di centrifughe con scarico continuo del filtrato, e discontinuo automatico dei solidi.\nCentrifughe con separazione per filtrazione.\nAnche in queste macchine le zone di scarico del solido e del liquido vengono separate; ma hanno la particolarit\u00e0 di essere dotate di un \"cestello\", permeabile al liquido ma non al solido; in pratica un filtro. Vi sono diversi modelli, che differiscono tra di loro per il sistema di scarico del solido:\nSono macchine continue, molto utilizzate nell'industria chimica e mineraria; hanno una limitazione nella viscosit\u00e0 delle acque madri, che oltre i 2 - 3 mPa s limita fortemente le prestazioni. Con viscosit\u00e0 basse si ottiene una separazione eccellente, con umidit\u00e0 residua inferiore al 5 %. Si ottengono accelerazioni fino a 1500 g, e vengono prodotte con diametri del setaccio fino a 1200 \u2013 1500\u00a0mm. Le centrifughe a spinta pi\u00f9 grandi consentono il trattamento di quantit\u00e0 di solido di 200 t/h e oltre."}
{"id": "219246", "revid": "767487", "url": "https://it.wikipedia.org/wiki?curid=219246", "title": "Amore (film 1971)", "text": "Amore (\"Szerelem\") \u00e8 un film del 1971 diretto da K\u00e1roly Makk, vincitore del premio della giuria al Festival di Cannes 1971.\nTrama.\nNel 1953, dopo la morte di Stalin, in Ungheria vengono liberati molti prigionieri politici. Una donna, il cui marito era stato arrestato tempo prima, rende lieti gli ultimi giorni della suocera, raccontandole che l'uomo \u00e8 partito per gli Stati Uniti."}
{"id": "219247", "revid": "306856", "url": "https://it.wikipedia.org/wiki?curid=219247", "title": "Ernst Zermelo", "text": "Biografia.\nSi diplom\u00f2 al \"Luisenst\u00e4dtisches Gymnasium\" di Berlino nel 1889. Successivamente studi\u00f2 matematica, fisica e filosofia alle Universit\u00e0 di Berlino, Halle e Friburgo. Concluse il suo dottorato nel 1894 all'universit\u00e0 di Berlino con una tesi sul calcolo delle variazioni dal titolo: \"Untersuchungen zur Variationsrechnung\". Zermelo rimase all'universit\u00e0 di Berlino dove fu nominato assistente di Max Planck sotto la cui guida cominci\u00f2 i suoi studi di idrodinamica.\nNel 1897 Zermelo si trasfer\u00ec all'Universit\u00e0 di G\u00f6ttingen, a quel tempo uno dei centri pi\u00f9 importanti al mondo per lo studio della matematica, dove nel 1899, complet\u00f2 la sua tesi di abilitazione.\nIn questo primo periodo di ricerca l'interesse di Zermelo era rivolto allo studio della matematica applicata, ma il suo orientamento sarebbe cambiato in relazione al problema dell'ipotesi del continuo. Nel 1900, alla conferenza di Parigi del Secondo Congresso Internazionale di Matematica, David Hilbert, professore a Gottinga, aveva proposto la sua lista di problemi irrisolti alla cui soluzione i matematici avrebbero dovuto impegnarsi a fondo nel secolo seguente. In testa alla famosa lista vi era la congettura avanzata da Cantor nota come ipotesi del continuo. Hilbert credeva che la chiave per risolvere il problema potesse essere data dalla soluzione di un'altra congettura di Cantor nota come teorema del buon ordinamento.\nStimolato da queste prospettive Zermelo cominci\u00f2 a lavorare a problemi di teoria degli insiemi e nel 1902 pubblic\u00f2 un suo lavoro sull'addizione dei cardinali transfiniti. Nel 1904 riusc\u00ec a compiere il primo passo suggerito da Hilbert circa l'ipotesi del continuo, quando prov\u00f2 il teorema del buon ordinamento utilizzando l'assioma della scelta, assioma da lui enunciato per la prima volta. L'importante risultato gli port\u00f2 una grande fama e nel 1905 fu nominato professore a G\u00f6ttingen.\nLa sua dimostrazione suscit\u00f2 un grande dibattito nel mondo matematico, dovuto principalmente al carattere non costruttivo dell'assioma della scelta e all'assenza di un'assiomatizzazione della teoria degli insiemi. Per difendere la validit\u00e0 della sua dimostrazione e dello stesso assioma della scelta, Zermelo pubblic\u00f2 due articoli nel 1908.\nNel primo articolo riport\u00f2 una nuova dimostrazione pi\u00f9 formale del teorema del buon ordinamento, in cui esplicitava gli assiomi utilizzati e presentava una diversa formulazione dell'assioma della scelta al fine di evitare ambiguit\u00e0. Inoltre, rispondeva direttamente ai critici dell'assioma, mostrando come esso fosse stato utilizzato inconsapevolmente in precedenza da molti matematici, inclusi alcuni dei suoi stessi critici.\nIl secondo articolo conteneva invece la prima assiomatizzazione della teoria degli insiemi. I primi tentativi di costruire un sistema di assiomi per la teoria degli insiemi erano nati dall'esigenza di superare i paradossi degli insiemi e Zermelo stesso aveva trovato un paradosso simile al paradosso di Russell senza mai pubblicarlo. Il suo lavoro di assiomatizzazione, tuttavia, fu principalmente una conseguenza della sua volont\u00e0 di dare salde basi al teorema del buon ordinamento e all'assioma della scelta entro un sistema rigoroso di assiomi.\nIl suo sistema, costituito da sette assiomi, verr\u00e0 successivamente migliorato indipendentemente da Adolf Fraenkel e Thoralf Skolem nel 1922 divenendo il sistema formale comunemente denominato ZF.\nNel 1910 Zermelo lasci\u00f2 l'Universit\u00e0 di G\u00f6ttingen per la cattedra di matematica all'Universit\u00e0 di Zurigo, che per\u00f2 dovette abbandonare per motivi di salute nel 1916.\nNel 1926 ottenne una cattedra onoraria a Friburgo, che lasci\u00f2 nel 1935 a causa della sua disapprovazione del regime nazista; riottenne nuovamente tale cattedra dopo la Seconda guerra mondiale, nel 1946.\nGli \u00e8 stato dedicato un asteroide, 14990 Zermelo."}
{"id": "219248", "revid": "767487", "url": "https://it.wikipedia.org/wiki?curid=219248", "title": "Passione di zingara", "text": "Passione di zingara (\"Golden Earrings\") \u00e8 un film del 1947 diretto da Mitchell Leisen. \u00c8 conosciuto anche col titolo Amore di zingara.\nTrama.\nDue ufficiali britannici nell'Europa prima della seconda guerra mondiale hanno il compito di impedire che la formula di un nuovo gas nervino finisca nelle mani dei nazisti. Uno dei due viene ucciso, l'altro per\u00f2, con l'aiuto di una zingara riesce nella missione. A conflitto terminato si ricongiunger\u00e0 con l'amata."}
{"id": "219249", "revid": "6340", "url": "https://it.wikipedia.org/wiki?curid=219249", "title": "Acquaviva delle fonti", "text": ""}
{"id": "219250", "revid": "767487", "url": "https://it.wikipedia.org/wiki?curid=219250", "title": "Amore di zingara (film 1952)", "text": "Amore di zingara \u00e8 un film del 1952, diretto dal regista Luis Lucia."}
{"id": "219253", "revid": "767487", "url": "https://it.wikipedia.org/wiki?curid=219253", "title": "Ancora insieme (film 1944)", "text": "Ancora insieme (\"Together Again\") \u00e8 un film del 1944 diretto da Charles Vidor.\nTrama.\nLa giovane signora Grandhall, sindaco di un paesino e vedova, vive con la figliastra e il suocero. Durante un temporale, un fulmine colpisce la statua del vecchio sindaco, ovvero il marito morto. Per rimediare al danno subito dal monumento, la vedova si reca a New York, alla ricerca di uno scultore che possa rifargli la testa. Lo scultore scelto si innamora della donna e, per conquistarla, si mette di buzzo buono a corteggiarla, trovando appoggio anche nei parenti della donna."}
{"id": "219254", "revid": "767487", "url": "https://it.wikipedia.org/wiki?curid=219254", "title": "Ancora insieme (film 1988)", "text": "Ancora insieme (\"Sweet Hearts Dance\") \u00e8 un film commedia del 1988, diretto dal regista Robert Greenwald, con protagonisti Don Johnson, Susan Sarandon, Jeff Daniels ed Elizabeth Perkins.\nTrama.\nWiley Boon \u00e8 un capocantiere di mezz'et\u00e0, sposato con Sandra, con la quale ha 3 figli. Sam Manners \u00e8 un preside di mezz'et\u00e0, scapolo, che vive con la madre. Wiley e Sam sono amici sin dall'adolescenza, e quando sono insieme si comportano ancora come quando erano ragazzi, ma non sono pi\u00f9 tanto giovani, ed i problemi relativi alle loro et\u00e0 si fanno sentire.\nWiley \u00e8 in profonda crisi con la moglie, tanto da arrivare ad andarsene di casa per trasferirsi in una roulotte parcheggiata nel cantiere ove sta lavorando (trattasi della vecchia palestra del paese, in ristrutturazione), e Sam soffre di solitudine, tantoch\u00e9 arriva ad innamorarsi di Adie, insegnante di scuola elementare alla quale aveva negato il consenso per esercitare in una scuola superiore.\nCommedia ad episodi (\u00e8 narrata tramite avvenimenti nel corso di un anno, partendo da Halloween fino ad arrivare ad una vacanza ai Caraibi in marzo) che scorre tranquilla, senza particolare suspense ma senza annoiare lo spettatore.\nCuriosit\u00e0.\nIl politico Bernie Sanders interpreta un uomo che distribuisce caramelle ai bambini intenti a fare \"dolcetto o scherzetto\"."}
{"id": "219255", "revid": "767487", "url": "https://it.wikipedia.org/wiki?curid=219255", "title": "Angeli senza paradiso (film 1933)", "text": "Angeli senza paradiso (\"Leise flehen meine Lieder\") \u00e8 un film del 1933, diretto da Willi Forst. Il soggetto, scritto dallo stesso Willi Forst e da Walter Reisch, ripercorre in maniera romanzata la breve vita di Franz Schubert, morto a soli 31 per febbre tifoide.\nWilli Forst era un noto attore e cantante, che aveva lavorato diretto da registi quali Max Reinhardt, Gustav Ucicky, Robert Wiene e G\u00e9za von Bolv\u00e1ry e che aveva recitato come partner di Marlene Dietrich. Qui debutta dietro la macchina da presa e firma il suo primo film.\n\u00c8 il primo film anche per l'austriaca Gerdago che, nella sua carriera, disegner\u00e0 i costumi di quasi settanta film, tra cui anche quelli, interpretati da Romy Schneider, della serie dedicata a Sissi.\nProduzione.\nIl film fu prodotto dalla Cine-Allianz Tonfilmproduktions GmbH. Vi partecipa anche il coro dei Wiener S\u00e4ngerknaben.\nDistribuzione.\nIn Germania il film venne presentato in prima l'8 settembre. In Austria ebbe una prima a Vienna il 27 settembre 1933 con il titolo originale \"Leise flehen meine Lieder\". Sul mercato tedesco il film \u00e8 conosciuto anche come \"Schuberts unvollendete Symphonie\".\nInfluenze culturali.\nDel film \u00e8 stato girato un remake in chiave musicarello nel 1970 in Italia, \"Angeli senza paradiso\", diretto da Ettore Maria Fizzarotti e interpretato da Al Bano e Romina Power."}
{"id": "219256", "revid": "767487", "url": "https://it.wikipedia.org/wiki?curid=219256", "title": "Angeli senza paradiso (film 1970)", "text": "Angeli senza paradiso \u00e8 un film del 1970, diretto dal regista Ettore Maria Fizzarotti.\n\u00c8 la storia del compositore Franz Schubert, interpretato dal cantante Al Bano Carrisi.\nIl film \u00e8 il remake in chiave musicarello di una pellicola austriaca del 1933, \"Angeli senza paradiso\", diretta da Willi Forst.\nTrama.\nVienna. Il compositore Franz Schubert per fare fronte alle ristrettezze economiche in cui vive lavora anche come maestro in una scuola elementare, ed \u00e8 amico di Marta, commessa di un banco dei pegni, che \u00e8 in realt\u00e0 segretamente innamorata di lui. Un giorno viene data la possibilit\u00e0 al compositore di esibirsi nella villa della principessa Vorokin dove viene per\u00f2 infastidito dalle risate della contessina Roskova ed infuriato decide di andarsene via.\nQuesto gesto provoca un incidente con la principessa: in breve tempo Schubert \u00e8 licenziato dalla scuola e nessun editore accetta i suoi brani. La contessina decide per\u00f2 di assumere Schubert come maestro di canto nella sua villa a Budapest, ma i due in breve tempo si innamorano, nonostante la Roskova sia promessa sposa a Ludwig, che viene a conoscenza della loro relazione. Ludwig sfida a duello Schubert battendolo e cos\u00ec il compositore rientra a Vienna e, dopo un'esibizione che riscuote un certo successo, viene informato di essere stato licenziato da maestro di canto e di non poter pi\u00f9 incontrare Anna, in procinto di sposarsi con Ludwig.\nDopo questo annuncio, Schubert decide di partire alla volta di Budapest per impedire il matrimonio ma incontra Marta che tenta inutilmente di confidare i sentimenti che prova per il compositore. Partito da Vienna, Schubert arriva nella villa della contessa quando ormai il matrimonio si \u00e8 gi\u00e0 svolto."}
{"id": "219257", "revid": "767487", "url": "https://it.wikipedia.org/wiki?curid=219257", "title": "Anima e corpo (film 1931)", "text": "Anima e corpo (\"Body and Soul\") \u00e8 un film del 1931, diretto da Alfred Santell.\nDel film venne girata anche una versione in spagnolo dal titolo \"Cuerpo y alma\" che, diretta da David Howard, fu interpretata da George J. Lewis e Ana Mar\u00eda Custodio.\nLa sceneggiatura si basa su \"Squadrons\", un lavoro teatrale, mai prodotto n\u00e9 pubblicato, di Elliott White Springs e di A. E. Thomas che prende spunto da \"Big Eyes and Little Mouth\", un racconto di White Springs apparso nel 1927 in \"Nocturne Militaire\".\nProduzione.\nIn un periodo in cui erano di moda le storie di guerra, la casa di produzione compr\u00f2 i diritti del lavoro teatrale per quindicimila dollari; quarantamila dollari furono pagati per le due star, Elissa Landi e Charles Farrell, mentre Santell, il regista, ne prese cinquantamila. Il costo totale del film, che fu prodotto dalla Fox Film Corporation con il titolo di lavorazione \"Squadrons and Woman and Sin\", fu di trecentosettantamila dollari.\nPer le riprese, che durarono dal 29 novembre 1930 al 2 gennaio 1931, furono impiegate 714 comparse.\nDistribuzione.\nIl copyright del film, richiesto dalla Fox Film Corp., fu registrato il 5 febbraio 1931 con il numero LP1988.\nDistribuito dalla Fox Film Corporation, il film usc\u00ec nelle sale cinematografiche statunitensi il 22 febbraio 1931. Ebbe una distribuzione internazionale, uscendo - tra i tanti paesi - in Finlandia il 26 ottobre 1931 (con il titolo \"Sielu ja ruumis\") e in Portogallo il 23 maggio 1932, intitolato \"De Corpo e Alma\"."}
{"id": "219258", "revid": "767487", "url": "https://it.wikipedia.org/wiki?curid=219258", "title": "Anima e corpo (film 1947)", "text": "Anima e corpo \u00e8 un film del 1947, diretto da Robert Rossen.\nConosciuta ed acclamata dalla critica come una delle pi\u00f9 realistiche e dure trasposizioni sul mondo del pugilato americano degli anni quaranta, l'opera vinse l'Oscar al miglior montaggio, mancando per\u00f2 la vittoria in altre due categorie, tra cui l'Oscar al miglior attore per John Garfield, qui in una delle sue ultime apparizioni cinematografiche prima della prematura scomparsa avvenuta nel 1952.\nTrama.\nIl film \u00e8 incentrato sull'ascesa di Charlie Davis nel mondo del pugilato, a partire dall'impegno come dilettante per giungere poi al professionismo. Cresciuto in una famiglia modesta, grazie allo sport diventa ricco in breve tempo; tuttavia, finisce presto vittima del giro di affari loschi che caratterizza l'ambiente del pugilato americano di quegli anni, a causa soprattutto degli uomini senza scrupoli che gli ruotano attorno e che guadagnano col suo lavoro. Charlie \u00e8 addirittura indotto a combinare il suo ultimo incontro, pur di intascare una notevole somma scommettendo sul suo avversario. Tuttavia la sua compagna, Peg, e Ben, un pugile battuto da Charlie in passato in un incontro deciso a tavolino dai rispettivi manager, lo fanno riflettere sul mondo corrotto che lo circonda e che lo ha contagiato, portandolo cos\u00ec a ribellarsi e a vincere l'ultimo match della sua carriera.\nRemake.\nNel 1981 il regista George Bowers ha diretto il remake della pellicola, uscito in Italia con il titolo \"Il guerriero del ring\"."}
{"id": "219259", "revid": "767487", "url": "https://it.wikipedia.org/wiki?curid=219259", "title": "Anni di piombo (film 1981)", "text": "Anni di piombo (\"Die bleierne Zeit\") \u00e8 un film del 1981 diretto da Margarethe von Trotta. Il film ha vinto il Leone d'oro al miglior film alla 38\u00aa Mostra internazionale d'arte cinematografica di Venezia.\nLa storia del film \u00e8 ispirata alla vicenda delle sorelle Christiane e Gudrun Ensslin: Gudrun era un membro di spicco della Rote Armee Fraktion, trovata morta assieme ai suoi compagni nella prigione di sicurezza di Stammheim nel 1977.\nTrama.\nMarianne e Julianne, detta Jule, sono due sorelle tedesche nate alla fine della seconda guerra mondiale. Negli anni Settanta sono impegnate politicamente nell'area di Sinistra ma seguono due strade diverse. La prima, abbandonati il marito e il bambino ancora piccolo, abbraccia la strada della lotta armata, diventando la compagna del leader del gruppo terroristico tedesco Rote Armee Fraktion. La seconda, Jule, lavora per un giornale femminista, non vuole figli, convive con un uomo che la ama molto e non condivide la scelta estrema di sua sorella.\nArrestata Marianne, sua sorella va a farle visita in carcere quando pu\u00f2, subendo umilianti controlli, e i loro colloqui sono trascritti dagli agenti di custodia presenti. Durante il breve tempo che viene loro concesso, le due donne discutono del loro pensiero politico e ricordano la loro infanzia, difendendo le proprie scelte. Scaturisce il profilo di una Julianne adolescente ribelle e di una Marianne coccolata da suo padre, pastore luterano. La vita quotidiana di Julianne \u00e8 intervallata dalle visite in carcere e i litigi con il compagno, che non tollera tanta attenzione per i detenuti e per Marianne, che a sua volta tratta la sorella con durezza, giudicando le sue posizioni troppo morbide.\nJulianne ed il suo compagno sono in vacanza in Italia, quando si apprende che Marianne \u00e8 stata ritrovata morta in cella. Si parla ufficialmente di suicidio ma Julianne non \u00e8 convinta, cos\u00ec conduce imperterrita delle proprie indagini finch\u00e9 il suo compagno decide di abbandonarla. Finalmente sicura di avere gli elementi per poter smentire la tesi ufficiale, trova il disinteresse della stampa. Nel frattempo suo nipote, figlio della terrorista, in quegli anni in affido ad altri, sopravvive ad un'aggressione incendiaria da parte di sconosciuti, riportando serie ustioni. Julianne lo riprende con s\u00e9. Il bambino vorrebbe rinnegare sua madre ma alla fine chiede alla zia di conoscere la verit\u00e0."}
{"id": "219262", "revid": "767487", "url": "https://it.wikipedia.org/wiki?curid=219262", "title": "Appassionatamente (film 1946)", "text": "Appassionatamente (\"Devotion\") \u00e8 un film del 1946, diretto da Curtis Bernhardt.\nTrama.\nIl film segue la vita della famiglia Bronte: le sorelle Charlotte e Anne, seguite pi\u00f9 tardi da Emily, lasciano la casa dove sono nate per lavorare come governanti e guadagnare abbastanza soldi per permettere all'adorato fratello Branwell di andare a studiare a Londra.\nHanno tutte ambizioni letterarie ma incontreranno diverse difficolt\u00e0 e purtroppo un comune tragico destino."}
{"id": "219263", "revid": "125914421", "url": "https://it.wikipedia.org/wiki?curid=219263", "title": "Appassionatamente (film 1954)", "text": "Appassionatamente \u00e8 un film del 1954 diretto da Giacomo Gentilomo, tratto dal dramma teatrale \"La Dame de Saint-Tropez\" di Auguste Anicet-Bourgeois e Adolphe d'Ennery.\nTrama.\nLa famiglia d'Alberti, composta dal padre, il conte d'Alberti, il figlio Giorgio e la figlia Elena, \u00e8 a un passo dal fallimento. Nel tentativo di rimediare, il conte e il figlio decidono di vendere una delle loro ville attraverso un'asta, ma il giorno prima che questa abbia luogo, il ricco Andrea Morandi, proprietario di diverse miniere, decide di acquistare la villa in nome dell'amore che prova per la giovane e bella Elena.\nAffinch\u00e9 la famiglia non gli debba riconoscenza, Andrea riferisce al notaio che non vuole che si sappia che sia lui il compratore. Purtroppo il suo nobile gesto non \u00e8 sufficiente a risolvere definitivamente lo stato economico della famiglia.\nElena viene messa al corrente della situazione, di cui era all'oscuro, dal fratello; mentre tornano a casa sventano appena in tempo un tentativo di suicidio del padre, a cui era giunto per evitare l'onta del fallimento. Rimane un'unica soluzione per salvare la famiglia dal fallimento: che Elena sposi Andrea. Ma la fanciulla \u00e8 sentimentalmente legata ad un giovane medico, Carlo, che per fare carriera sta per partire per l'Africa. Tuttavia il loro amore non \u00e8 destinato a durare : infatti la famiglia e l'amica Ortensia Dupr\u00e8, moglie del notaio Dupr\u00e8, convincono Elena a sposare il signor Morandi, nonostante lei non provi per lui nessun sentimento. Nel momento in cui Andrea chiede ad Elena se lo ami, la giovane con un cenno risponde di s\u00ec; dunque l'uomo si reca dal padre di lei per chiederne la mano. Nello stesso momento Elena corre alla stazione dove sta per partire il treno di Carlo, ma riesce solo a salutarlo perch\u00e9 il treno era appena partito.\nIl giorno del matrimonio \u00e8 arrivato; tutti sono felici meno la giovane sposa. Dopo la cerimonia gli sposi partono alla volta della casa di Andrea, dove Elena fa la conoscenza dei fratelli Paola e Antonio, cugini del marito, e di Giannina, la domestica che le viene affidata. Sin dall'inizio Paola guarda con disprezzo la giovane Elena, perch\u00e9 secondo lei le ha sottratto il suo ruolo di padrona di casa. Inoltre, segretamente ha sempre voluto sposare il cugino per diventare a tutti gli effetti la padrona indiscussa. La sera de suo arrivo, Elena dichiara al marito di non amarlo e di averlo sposato solo per salvare il padre dal fallimento. Andrea \u00e8 molto rattristato, ma volendo evitare lo scandalo decide che agli occhi degli estranei saranno marito e moglie, ma che ognuno potr\u00e0 fare della propria vita ci\u00f2 che vuole. I giorni passano uguali e avvilenti per Elena, il cui unico conforto \u00e8 la presenza di Giannina. Col passare del tempo Elena si accorge di provare qualcosa per il marito, ma questi la tiene a distanza pensando che lei non lo ami.\nAffinch\u00e9 pi\u00f9 persone al villaggio possano trovare lavoro, Andrea decide di aprire un nuovo tunnel in una delle sue miniere. Chieder\u00e0 poi ad Elena di organizzare un ricevimento per l'inaugurazione ufficiale della nuova galleria. La donna per l'occasione modifica in parte la disposizione dei mobili della villa e si occupa di acquistare le decorazioni per la sala, facendo arrivare dalla citt\u00e0 una nuova uniforme per la servit\u00f9. Paola a tutto ci\u00f2 reagisce male e adirata tenta di riportare tutto come prima, ma \u00e8 fermata da Andrea, il quale dichiara che la sua sposa in queste circostanze \u00e8 sicuramente pi\u00f9 capace di loro. Il giorno del ballo Elena confida all'amica Ortensia di amare Andrea. Mentre Ortensia si cambia d'abito si ricorda di avere una lettera per Elena da parte di Carlo, ma la getta nel camino in quanto segno di un passato ormai scomodo.\nDurante le danze, Andrea ed Elena ballano un valzer durante il quale nessuno dei due ha occhi per nessun altro. Contemporaneamente Paola entra nella stanza della donna e nel camino trova la lettera che il fuoco non aveva bruciato, e chiede al fratello di consegnarla ad Andrea. Nella lettera Carlo dichiarava il suo amore per Elena affermando che nessuno li potr\u00e0 mai pi\u00f9 separare. Al leggere queste righe, Andrea decide di allontanare sua moglie facendola partire assieme ad Ortensia. Tornato nella sala da ballo Elena, ignara di tutto ci\u00f2, ordina un altro valzer con il marito, ma questi rifiuta.\nOrmai rassegnata, Elena parte con gli amici Dupr\u00e8. Ma al momento di salire sul treno la campana d'allarme della miniera suona minacciosa, cos\u00ec Elena accorre sul posto. Un'intera squadra di minatori \u00e8 rimasta bloccata nel nuovo tunnel e Andrea \u00e8 sceso con una squadra a salvarli: dopo momenti di angoscia i minatori escono sani e salvi, ma Andrea \u00e8 rimasto bloccato all'interno e quando \u00e8 portato fuori \u00e8 privo di sensi. Elena si occupa di lui, gli d\u00e0 le medicine e lo accudisce con amore. Allora Paola e Antonio architettano un complotto contro Elena: sostituiscono la bottiglietta delle medicine con dell'arsenico per avvelenare il cugino facendo ricadere la colpa su Elena e diventare padroni di tutto. Andrea si risveglia, la moglie gli dichiara il suo amore, ma dopo pochi istanti l'uomo si sente soffocare, ritornando in uno stato di incoscienza.\nQuando poi si riprende, la sua salute rimane malferma nonostante la terapia. Per questo motivo il medico decide di farlo visitare da un suo collega appena tornato dall'Africa: \u00e8 Carlo, il quale non sa che la sua Elena \u00e8 ora sposa di Andrea. Il giovane medico afferma che Andrea \u00e8 stato avvelenato con arsenico. Paola lascia intendere che non pu\u00f2 essere stata che Elena, l'unica che accudiva Andrea durante la sua convalescenza. Andrea si reca nelle stanze di Elena a cercare una prova di ci\u00f2 che non vuole credere e trova la fatidica bottiglietta di arsenico, messa poco prima da Paola nella borsetta di Elena. Elena rientra a casa ed \u00e8 stupita di vedere l\u00ec Carlo ed ignara di tutto. Andrea congeda il medico sfogando la sua rabbia sulla donna, che scappa di casa disperata. Paola ordina al fratello di ucciderla simulando un suicidio, ma Giannina ascolta casualmente la tresca e va a riferire tutto al padrone, il quale corre subito con alcuni lavoratori della miniera a salvare l'amata proprio mentre Antonio la sta gettando da un dirupo. Scoperto in flagrante, Antonio tenta la fuga, ma \u00e8 catturato dagli uomini di Andrea. Quest'ultimo rianima Elena chiedendole perdono e dandole quel bacio che segna, alla fine del film, l'inizio del loro grande amore.\nProduzione.\nFilm ascrivibile al filone dei melodrammi sentimentali, comunemente detto \"strappalacrime\" (poi ribattezzato con il termine \"neorealismo d'appendice\" dalla critica) all'epoca molto in voga tra il pubblico italiano.\nDistribuzione.\nFu distribuito nelle sale cinematografiche italiane il 21 agosto del 1954."}
{"id": "219265", "revid": "767487", "url": "https://it.wikipedia.org/wiki?curid=219265", "title": "Appuntamento al buio (film 1987)", "text": "Appuntamento al buio (\"Blind Date\") \u00e8 un film del 1987 diretto da Blake Edwards.\nTrama.\nIl giovane Walter Davis, lasciata l'improbabile attivit\u00e0 di chitarrista, avanza faticosamente nella carriera di consulente finanziario in uno studio professionale californiano. Il titolare dello studio organizza una cena presso un esclusivo ristorante di Los Angeles per suggellare l'accordo con il \"tycoon\" giapponese Mr. Yakamoto, che dovrebbe lasciare il proprio patrimonio americano (qualche miliardo di dollari) in gestione fiduciaria allo studio stesso. Anche Walter \u00e8 chiamato a partecipare alla cena, e cerca quindi di procurarsi un'accompagnatrice per l'occasione. Grazie alla cognata, Susie, il giovane trova la disponibilit\u00e0 dell'avvenente Nadia, che ha tuttavia un conclamato difetto: non regge assolutamente l'alcool (un solo sorso \u00e8 sufficiente a farle perdere il controllo di se stessa).\nAbbagliato dalla bellezza dell'occasionale compagna, Walter dimentica questo particolare e, durante la serata, le offre champagne. Nadia, di conseguenza, ne combina di tutti i colori, mandando per aria la cena di lavoro: l'ambito contratto sfuma, e Walter viene licenziato. Nel riaccompagnare l'amica in albergo il caos continua. Si palesa pure l'ex fidanzato di lei, David Bedford, giovane e strambo avvocato, con il quale Walter viene a lite, commettendo un paio di reati che lo conducono in tribunale. Qui si scopre che il processo \u00e8 presieduto proprio dal padre di David, il giudice Harold Bedford, che assolve infine Walter, ma solo in seguito a un ricatto di David nei confronti di Nadia, che in cambio promette di tornare con lui e sposarlo. Alla vigilia del matrimonio, Walter cerca in ogni modo di contattare Nadia che, dal canto suo, \u00e8 molto triste per la scelta cui si \u00e8 obbligata. La mattina seguente, mentre in casa Bedford si sta per celebrare il matrimonio, irrompe Walter e ferma la cerimonia. Nadia si ricongiunge con lui, e i due si baciano nella piscina della villa dei Bedford.\nCritica.\nIl film non ha avuto una critica favorevole. Sull'Internet Movie Database ha totalizzato una votazione di 5.9 su 10, mentre Rotten Tomatoes ha il 44% di critiche positive dal pubblico (2.9 su 5 di media) e appena il 22% dai critici (4.1 su 10)."}
{"id": "219266", "revid": "767487", "url": "https://it.wikipedia.org/wiki?curid=219266", "title": "Appuntamento al buio (film 2002)", "text": "Appuntamento al buio \u00e8 un cortometraggio del 2002 diretto da Herbert Simone Paragnani. Il corto fa parte del film \"Sei come sei\" che comprende sei episodi di sei diversi registi. Il cast \u00e8 composto da Maddalena Maggi, Claudio Santamaria, Ennio Fantastichini e Pietro Sermonti."}
{"id": "219267", "revid": "1566286", "url": "https://it.wikipedia.org/wiki?curid=219267", "title": "Appuntamento con la morte (film 1950)", "text": "Appuntamento con la morte (\"One Way Street\") \u00e8 un film del 1950 diretto da Hugo Fregonese.\nTrama.\nIl dottor Frank Matson, un medico della malavita, dopo aver salvato la vita ad uno degli scagnozzi del boss mafioso John Wheeler al quale avevano sparato, ruba un bottino di 200.000 dollari e fugge in Messico con la fidanzata del boss, Laura.\nDopo aver vissuto una vita decadente in clandestinit\u00e0, decide di ritornare a Los Angeles, dove restituisce sia i soldi che Laura al gangster.\nProduzione.\nIl film, durante la fase di produzione, era noto con il titolo di lavorazione \"Death on a Side Street\" e costituisce il primo film hollywoodiano diretto dal regista argentino Hugo Fregonese. Per le riprese, \u00e8 stato costruito un intero villaggio messicano, con l'aiuto della consulenza del Vice Console Ernesto Romero. Rodolfo Acosta, Emma Roldan e Margarito Luna sono i soli attori messicani presenti nel cast. James Mason ha interpretato il protagonista Frank Matson, Dan Duryea ha recitato nel ruolo del boss John Wheeler, mentre M\u00e4rta Tor\u00e9n ha interpretato Laura. Tra le comparse inoltre, \u00e8 presente l'attore James Best, famoso per aver interpretato lo sceriffo Rosco P. Coltrane in \"Hazzard\", che appare brevemente in un ruolo da autista, esordendo cos\u00ec nel mondo cinematografico.\nUn articolo del quotidiano \"Hollywood Citizen-News\" ha riferito che lo sceneggiatore Louise Rousseau ha citato in giudizio la Universal per 150.000 dollari, sostenendo che il film ha rubato contenuti dalla sua sceneggiatura \"Haunted Heart\". L'esito della vicenda non fu poi reso noto.\nDistribuzione.\nLa Universal Pictures ha distribuito il film nelle sale statunitensi a partire dal 1\u00ba aprile 1950.\nCritica.\nAndrew Wickliffe sul sito di critica cinematografica \"The Stop Button\" ha giudicato \u00abprevedibile\u00bb gran parte della trama, ritenendolo pi\u00f9 un film drammatico B-movie che un film noir. Il critico statunitense ha bocciato la regia di Fregonese, esprimendo invece un commento positivo sulle interpretazioni di James Mason e Dan Duryea, mentre ha definito \u00abmediocre\u00bb quella di M\u00e4rta Tor\u00e9n."}
{"id": "219268", "revid": "767487", "url": "https://it.wikipedia.org/wiki?curid=219268", "title": "Appuntamento con la morte (film 1988)", "text": "Appuntamento con la morte (\"Appointment with Death\") \u00e8 un film del 1988 diretto da Michael Winner e tratto dal romanzo \"La domatrice\" di Agatha Christie e con protagonista l'investigatore Hercule Poirot.\nTrama.\nHercule Poirot si trova in vacanza a Gerusalemme. Assieme a lui, si trovano anche la famiglia Boynton, il signor Jefferson Cope, la dottoressa Sarah King, la parlamentare Lady Westholme e la turista Miss Pierce.\nLa famiglia di americani \u00e8 quella che pi\u00f9 attrae la curiosit\u00e0 di Poirot: i quattro giovani (Lennox, Carol, Raymond e Ginevra) e la moglie di Lennox, Nadine, sono costantemente tenuti al guinzaglio dalla matrigna, vera e propria \"domatrice\", donna sadica ed ex-guardia carceraria che non ha mai dato loro possibilit\u00e0 di vivere una propria vita e li ha fatti rimanere in un certo modo bambini.\nSarah, sentimentalmente interessata a Raymond, vista l'incapacit\u00e0 dei giovani ad affrontare la tiranna, le dice in faccia ci\u00f2 che pensa. \nPochi giorni dopo, mentre l'intero gruppo \u00e8 in visita ad un sito archeologico, il corpo senza vita di Lady Boynton viene ritrovato al termine di un'escursione.\nToccher\u00e0 ancora una volta a Poirot risolvere il mistero."}
{"id": "219269", "revid": "38120", "url": "https://it.wikipedia.org/wiki?curid=219269", "title": "Batman Black &amp; White", "text": ""}
{"id": "219271", "revid": "767487", "url": "https://it.wikipedia.org/wiki?curid=219271", "title": "Aquila nera (film 1946)", "text": "Aquila nera \u00e8 un film del 1946 diretto da Riccardo Freda, tratto dal romanzo \"Dubrovskij\" di Aleksandr Pu\u0161kin.\nTrama.\nNella Russia degli Zar il potente principe Kirila Petrovic riesce ad impadronirsi di tutti i beni e gli averi del conte Dubrovskij il quale \u00e8 costretto a diventare un bandito mascherato per vendicarsi dei soprusi subiti, ma anche della morte del padre. Questo non gli impedisce di innamorarsi proprio della figlia del suo avversario.\nDistribuzione.\nIl film raggiunse il circuito cinematografico italiano il 21 settembre del 1946.\nCritica.\nIl lungometraggio che fu, nel 1946, campione d'incassi sul mercato italiano, \u00e8 considerato da Morandini \u00abun agile e scattante esempio di film popolare\u00bb. Nel suo Dizionario gli assegna due stelle e mezzo come valutazione critica e quattro pallini per l'affluenza di pubblico nelle sale.\nAccoglienza.\nLa pellicola ebbe un introito di 195.000.000 di lire dell'epoca.\nRestauro.\nIl restauro \u00e8 stato effettuato nei laboratori di Cinecitt\u00e0 Studios nel 1999, con l'eliminazione di sbalzi di volume e fruscii presenti nell'audio originale.\nOpere correlate.\nRiccardo Freda diriger\u00e0 nel 1951 un seguito della pellicola, \"La vendetta di Aquila Nera\", sempre con Rossano Brazzi come protagonista.\nNel 1967 venne realizzato anche un sequel apocrifo, \"Il figlio di Aquila Nera\", diretto da Guido Malatesta."}
{"id": "219272", "revid": "767487", "url": "https://it.wikipedia.org/wiki?curid=219272", "title": "Arcobaleno (film 1930)", "text": "Arcobaleno (\"Chasing Rainbows\") \u00e8 un film del 1930, diretto da Charles Reisner e interpretato da Bessie Love e da Charles King.\nTrama.\nIn una piccola compagnia di giro, composta da Carlie e Terry, il duo della rivista, Eddie, l'impresario, Bonnie, l'attrice, e Polly, la guardarobiera, scoppia un piccolo dramma quando Terry scopre la moglie con un altro. Ma lo spettacolo deve continuare e la vita va avanti.\nProduzione.\nIl film fu prodotto dalla MGM con il titolo di lavorazione \"The Road Show\".\nDistribuzione.\nIl copyright del film, richiesto dalla Metro-Goldwyn-Mayer Distributing Corp., fu registrato il 6 gennaio 1930 con il numero LP975.\nDistribuito dalla MGM, il film usc\u00ec nelle sale cinematografiche USA il 23 febbraio 1930.\nDate di uscita.\nIMDb\nAlias"}
{"id": "219273", "revid": "33689", "url": "https://it.wikipedia.org/wiki?curid=219273", "title": "Booleano", "text": ""}
{"id": "219275", "revid": "767487", "url": "https://it.wikipedia.org/wiki?curid=219275", "title": "Arcobaleno (film 1943)", "text": "Arcobaleno \u00e8 un film del 1943, diretto dal regista Giorgio Ferroni.\nProduzione.\nProdotta dalla C.I.F (Consorzio Italiano Film) di Carlo Borsari, la pellicola risulta, da alcuni annunci, messa in lavorazione nel dicembre 1942.\nIl film \u00e8 stato probabilmente montato con scarti e/o spezzoni di altri film, mai distribuito e mai completato, era dichiarato pronto per la distribuzione nel maggio 1943.\nForse per recuperare un po' di denaro, molto materiale del film venne incorporato nel film di rivista \"Dove sta Zaz\u00e0?\" del 1947.\nIn una breve scena di tre minuti, appare Tot\u00f2, che in seguito ha sempre smentito di voler partecipare al film.\nGi\u00e0 nel 1943 si era pensato di dar vita ad una sorta di rivista filmata, assegnandone la regia a Gustavo Abel, poi a Crescenzio Benelli e infine a Giorgio Ferroni, su soggetto di Aldo Rubens e con l'impiego di grandiose scenografie, straordinarie orchestre e ballerine di prim' ordine. Il titolo del film doveva essere \"Arcobaleno\" e avrebbero dovuto prendere parte, in rapide successioni o sketch, Tot\u00f2, Nino Taranto, Wanda Osiris, Carlo Dapporto e altri comici di successo, che si ritroveranno poi puntualmente ne \"I pompieri di Viggi\u00f9\". Il progetto per\u00f2 naufrag\u00f2, travolto dagli eventi che caratterizzarono l'anno 1943, con il crollo del fascismo e l'armistizio dell'8 settembre, per rinascere poi dopo la guerra, con tutti i cambiamenti del caso, con il titolo Dove sta Zaz\u00e0, affidato alla regia di Giorgio Simonelli. Certamente \"I pompieri di Viggi\u00f9\" realizzato sei anni dopo, pu\u00f2 essere considerato come il seguito di quella prima idea abortita. Caso unico nella filmografia di Tot\u00f2, \"I pompieri di Viggi\u00f9\", per quello che lo riguarda, costituisce un punto di riferimento esemplare e di incontro tra Mario Mattoli e Antonio de Curtis entrambi amanti del teatro e abbastanza supponenti con il cinema.\nGirato a Cinecitt\u00e0 e in esterni a Budapest"}
{"id": "219276", "revid": "767487", "url": "https://it.wikipedia.org/wiki?curid=219276", "title": "Arcobaleno (film 1944)", "text": "Arcobaleno (rus. \"\u0420\u0430\u0434\u0443\u0433\u0430\", \"Raduga\") \u00e8 un film del 1944, diretto dal regista Mark Donskoj.\nTrama.\nLa vicenda si svolge nel 1943, durante la seconda guerra mondiale, nell'Ucraina occupata dalla Wehrmacht. La contadina incinta combatte come partigiana, mentre la sorella, sebbene moglie di un ufficiale dell'Armata Rossa impegnato al fronte, \u00e8 l'amante del comandante militare tedesco locale.\nAlla nascita del figlio, Olena torna nel paese natale e cade nelle mani del comandante locale tedesco. Questi cerca di estorcerle, con l'uso della forza, l'informazione sul nascondiglio dei partigiani, ma la cosa non gli riesce.\nCon la rioccupazione dei luoghi da parte delle truppe sovietiche, il marito della sorella, rientrato dal fronte, si vendica della consorte per il suo tradimento. I tedeschi sopravvissuti devono essere condotti dinnanzi a un tribunale popolare."}
{"id": "219277", "revid": "767487", "url": "https://it.wikipedia.org/wiki?curid=219277", "title": "Arrivederci Francesca (film 1941)", "text": "Arrivederci Francesca (\"Auf Wiedersehen, Franziska! \") \u00e8 un film del 1941, scritto e diretto da Helmut K\u00e4utner. La protagonista \u00e8 interpretata da Marianne Hoppe.\nTrama.\nReporter di successo, conosciuto internazionalmente, Michael - pur adorando la sua Francesca - \u00e8 sempre in viaggio. Quando lei rimane incinta, i due si sposano. Ma il lavoro chiama: insieme al fraterno amico Buck, Michael parte alla volta della Cina, dilaniata dalla guerra. L\u00ec, Buck rimane mortalmente ferito e muore tra le braccia di Michael. Il reporter, allora, decide di tornare a casa dalla sua famiglia. Sar\u00e0 Francesca, a questo punto, a chiedergli di partire di nuovo perch\u00e9 la Germania \u00e8 in guerra e ha bisogno di tutti i suoi uomini. Lei, come tutte le altre donne tedesche, rester\u00e0 a casa con il loro bambino ad aspettare il suo ritorno.\nProduzione.\nIl film fu prodotto dalla Terra-Filmkunst.\nDistribuzione.\nDistribuito dalla Terra-Filmverleih, venne presentato in prima a Monaco il 24 aprile 1941, seguito da un'ulteriore anteprima berlinese il 6 maggio. In Francia, il film usc\u00ec nelle sale il 16 giugno 1942, distribuito dall'Alliance Fran\u00e7aise Europ\u00e9enne (ACE)."}
{"id": "219278", "revid": "767487", "url": "https://it.wikipedia.org/wiki?curid=219278", "title": "Arrivederci Francesca (film 1957)", "text": "Arrivederci Francesca (\"Auf Wiedersehen, Franziska!\") \u00e8 un film del 1957 diretto da Wolfgang Liebeneiner."}
{"id": "219280", "revid": "1566286", "url": "https://it.wikipedia.org/wiki?curid=219280", "title": "Arrivederci Roma (film)", "text": "Arrivederci Roma \u00e8 un film del 1957, diretto dal regista Roy Rowland.\nTrama.\nIl popolare cantante statunitense Marc Revere giunge in Italia per rintracciare la fidanzata Carol Ralston, che lo ha piantato dopo un litigio. Dopo aver perso tutti i suoi soldi al casin\u00f2 decide di andare a Roma, dove vive suo cugino Pepe Bonelli, musicista in un teatrino di variet\u00e0. Sul treno incontra la giovane Raffaella Marini, che intende trasferirsi dallo zio. All'arrivo Raffaella apprende che lo zio \u00e8 emigrato in Sudamerica anni prima, e cos\u00ec accetta l'invito di Marc e Pepe a fermarsi da loro per qualche giorno. Tra Marc e Raffaella nasce un sentimento di reciproca attrazione, ma sul pi\u00f9 bello riappare Carol, e le cose si complicano."}
{"id": "219283", "revid": "767487", "url": "https://it.wikipedia.org/wiki?curid=219283", "title": "Artisti e modelle (film 1937)", "text": "Artisti e modelle (\"Artists and Models\") \u00e8 un film del 1937 diretto da Raoul Walsh."}
{"id": "219284", "revid": "767487", "url": "https://it.wikipedia.org/wiki?curid=219284", "title": "Artisti e modelle (film 1955)", "text": "Artisti e modelle (\"Artists and Models\") \u00e8 un film del 1955 diretto da Frank Tashlin, con Dean Martin e Jerry Lewis.\nTrama.\nRick, pittore in cerca di fortuna, convive assieme a Eugene, aspirante scrittore di libri per l'infanzia e assiduo lettore di fumetti dell'orrore che gli procurano rumorosi incubi notturni.\nUna sera incontrano due loro vicine di casa, una delle quali assomiglia all'eroina di uno dei fumetti preferiti da Eugene, la sexy \"Donna Vampiro\" (\"Bat Lady\" nell'originale).\nLe due vicine si rivelano essere proprio le disegnatrici del fumetto preferito da Lewis e la modella presa come riferimento per la creazione del personaggio. Abigail Parker lavora infatti per le edizioni Murdoch e Bessie Sparrowbush, che \u00e8 la segretaria del signor Murdock editore del fumetto, si prende una cotta per Eugene, che inizialmente la respinge non sapendo che in realt\u00e0 \u00e8 \"Bat Lady\".\nMa l'amicizia tra i quattro viene ostacolata da un intreccio spionistico internazionale, nel quale restano coinvolti loro malgrado a causa degli incubi di Eugene (i sogni di quest'ultimo contengono infatti casualmente la vera formula di un razzo top secret \"X34 meno 5R1 pi\u00f9 6-X36\"), e solo dopo una lunga serie di vicende aggrovigliate si potranno frequentare con una certa serenit\u00e0 e coronare il loro amore. Rick si sposer\u00e0 con la disegnatrice ed Eugene con la sua \"Donna Vampiro\".\nProduzione.\nIl quattordicesimo film della coppia Martin &amp; Lewis, \"Artisti e Modelle\" venne girato dal 28 febbraio al 3 maggio del 1955 negli studi della Paramount Pictures. Il film fu una delle commedie del duo con il maggior successo di pubblico e con il budget per la realizzazione pi\u00f9 alto, $1.5 milioni, infine la pellicola venne filmata utilizzando la tecnica del VistaVision.\n\"Artisti e Modelle\" \u00e8 il primo film in cui Lewis lavor\u00f2 con l'ex regista di cartoni animati Frank Tashlin, di cui era un grande ammiratore. Martin e Lewis gireranno con lui il loro ultimo film insieme, \"Hollywood o morte!\", e Lewis in seguito girer\u00e0 altri sei film con la regia di Tashlin. \u00c8 inoltre la seconda pellicola dove appare Shirley MacLaine che gir\u00f2 subito dopo \"La congiura degli innocenti\" di Alfred Hitchcock.\nIl produttore Hal B. Wallis scelse Tashlin per \"Artisti e Modelle\" sulla base del suo passato come fumettista, e il film contiene molte gag influenzate dai precedenti lavori del regista per i cartoni animati dei Looney Toons. Quando Shirley MacLaine bacia Lewis vicino a un boccione d'acqua, l'acqua inizia a bollire; in un'altra scena, durante un massaggio terapeutico, a Lewis vengono attorcigliate le gambe fin sopra la testa. \"Artisti e Modelle\" \u00e8 pieno zeppo di riferimenti ai fumetti e alla cultura pop degli anni Cinquanta. In una scena viene satirizzata la campagna contro la violenza nei fumetti che porter\u00e0 alla creazione del Comics Code Authority.\nTashlin infuse nel film molti richiami sessuali, rendendolo pi\u00f9 orientato verso un pubblico adulto piuttosto che al solito pubblico dei precedenti film di Martin e Lewis, in particolare il regista indugia sul suo particolare feticismo verso le donne in costume (le varie incarnazioni di Bat Lady) e nel mostrare, in maniera piuttosto audace per i tempi, le gambe delle attrici.\nLe canzoni presenti nel film e spesso cantate da Martin sono \"When You Pretend\" (cantata la maggior parte da Jerry Lewis), \"You Look So Familiar\", \"Sweetheart\", \"The Lucky Song\", e \"Artists and Models\". Una sesta canzone, cantata da Shirley MacLaine durante il party finale, intitolata \"The Bat Lady\", fu tagliata nel montaggio finale del film.\nNel film ha una particina anche Anita Ekberg, che in seguito parteciper\u00e0 al film finale di Martin &amp; Lewis, \"Hollywood o morte!\" (1956). Shirley MacLaine invece, la ritroveremo tre anni pi\u00f9 tardi insieme a Dean Martin in \"Qualcuno verr\u00e0\" (1958) e l'anno successivo ne \"Il prezzo del successo\" (1959). Ekberg compare anche tre volte tra le modelle nei titoli di testa (durante la terza apparizione ha i capelli biondi chiari e indossa un vestito scollato nero simile a quello che indosser\u00e0 5 anni dopo ne \"La dolce vita\" del 1960, nella memorabile scena della Fontana di Trevi)."}
{"id": "219285", "revid": "2169878", "url": "https://it.wikipedia.org/wiki?curid=219285", "title": "Assunta Spina (film 1915)", "text": "Assunta Spina \u00e8 un film del 1915 considerato uno dei film di maggiore successo del cinema muto italiano. All'estero \u00e8 conosciuto anche con il titolo di Sangue Napolitano. La parte della protagonista venne affidata a Francesca Bertini, che aveva gi\u00e0 recitato in teatro nel dramma di Salvatore Di Giacomo in una parte secondaria, e interviene con una certa frequenza nella messa in scena, s\u00ec da essere considerata co-regista della pellicola. A testimoniarne il ruolo \u00e8 lo stesso regista Gustavo Serena:\nTrama.\nAssunta Spina \u00e8 fidanzata con un macellaio di nome Michele Boccadifuoco ma \u00e8 anche corteggiata da Raffaele, che Assunta rifiuta senza remore. Per vendicarsi Raffaele invia una lettera anonima a Michele dicendo che la sua fidanzata quando lui lavora si consola con qualcun altro. Allora Michele decide di portare Assunta Spina a Napoli trovandole un lavoro in una lavanderia vicino alla sua macelleria. Il giorno del compleanno di Assunta il fidanzato Michele la porta a Posillipo ma lui non le presta molte attenzioni, finch\u00e9 arriva anche Raffaele. Per ripicca, decide allora di ballare con Raffaele, e il dramma va in scena: Michele, accecato dall'ira, sfregia Assunta e viene successivamente arrestato. Durante il processo lei testimonia per salvarlo, affermando che Michele non l'ha colpita, ma la giuria non le crede. Michele viene cos\u00ec condannato a due anni. Assunta allora decide di accettare la proposta del vice-cancelliere Federigo Funelli, per far s\u00ec che Michele stia nella pi\u00f9 vicina prigione di Napoli, ovvero diventare sua amante. Dal carcere Michele continua a scrivere delle lettere ad Assunta ma lei non gli risponder\u00e0 mai. Assunta capisce infatti di non essere pi\u00f9 innamorata di Michele. Dopo un anno e mezzo Boccadifuoco viene messo in libert\u00e0 e va subito a trovare la sua fidanzata alla lavanderia, ma capendo che Assunta non prova pi\u00f9 dei sentimenti per lui ma per un altro, esce ed uccide Federigo, del quale Assunta, diventata sua amante da tempo, si \u00e8 innamorata. Lei a quel punto si dichiara colpevole del delitto che non ha commesso davanti alla polizia.\nProduzione.\nIl film \u00e8 stato girato a Nisida, Bagnoli, Coroglio e nell'isola di Procida.\nAltre versioni.\nNel 1929 la trama di \"Assunta Spina\" ispir\u00f2 il film omonimo di Roberto Roberti. Un altro era in produzione nel 1948, diretto da Mario Mattoli, con Anna Magnani e Eduardo De Filippo come protagonisti.\nRestauro.\nIl film \u00e8 stato restaurato dalla Cineteca di Bologna in collaborazione con il Museo nazionale del cinema di Torino, questa edizione restaurata \u00e8 disponibile in dvd dal 2015 come parte della collana \"Cinemalibero\" della \"Cineteca di Bologna\"\nImportanza.\nUno degli scopi della realizzazione di questo film era di mostrare il sottile potere dell'espressivit\u00e0 del cinema, in confronto alla recitazione teatrale. Francesca Bertini mostra pienamente il suo talento per la prima volta, creando un nuovo standard per la recitazione sul grande schermo. Lo stesso potrebbe essere detto sulle movenze accentuate di alcuni attori e attrici dell'era del cinema muto. Bertini volle concludere questo effetto commovente, cos\u00ec lei si focalizz\u00f2 sul realismo. La sua interpretazione diede alla luce una pi\u00f9 vicina somiglianza alla realt\u00e0 in molti elementi di recitazione: nuovi sguardi alla camera, uso di gesti quotidiani, e cos\u00ec via. La scena del pranzo in \"Assunta Spina\", per esempio, ebbe maggiore impatto per questi elementi. Il tentativo di riflettere la realt\u00e0 ridusse anche il bisogno della didascalia per spiegare le azioni. Nonostante fosse passato solo un anno dall'uscita di \"Cabiria\" e di \"Assunta Spina\", sembr\u00f2 essere passato un intero decennio a causa delle differenze artistiche in finezza e sfumatura."}
{"id": "219287", "revid": "767487", "url": "https://it.wikipedia.org/wiki?curid=219287", "title": "Assunta Spina (film 1930)", "text": "Assunta Spina \u00e8 un film muto del 1930 diretto da Roberto Roberti."}
{"id": "219288", "revid": "767487", "url": "https://it.wikipedia.org/wiki?curid=219288", "title": "Assunta Spina (film 1948)", "text": "Assunta Spina \u00e8 un film del 1948, diretto dal regista Mario Mattoli, sceneggiato da Eduardo De Filippo (che cur\u00f2 particolarmente i dialoghi) e Gino Capriolo sulla base del lavoro teatrale omonimo di Salvatore Di Giacomo.\nLa prima del film si ebbe l'11 marzo 1948.\nNella pellicola esordisce Giacomo Furia.\nTrama.\nLa vicenda \u00e8 ambientata a Napoli, all'inizio del XX secolo. Assunta Spina, una donna del popolo passionale e impulsiva, provoca la gelosia del suo amante, Michele Boccadifuoco, che si vendica attendendola per strada e sfregiandola in volto. Arrestato e processato in tribunale, Michele viene condannato a scontare una pena di 2 anni nel carcere di Avellino.\nAssunta, che aveva invano tentato di scagionarlo durante il processo, cerca di farlo almeno restare a Napoli per vederlo pi\u00f9 spesso e, per riuscire nel suo obiettivo, si concede a un cancelliere del tribunale.\nQuando, tempo dopo, l'uomo si stanca della relazione. Assunta, folle d'ira e dolore, confessa tutto a Michele, nel frattempo uscito di prigione. Michele uccide cos\u00ec il cancelliere, ma sar\u00e0 la donna ad accusarsi del delitto."}
{"id": "219289", "revid": "767487", "url": "https://it.wikipedia.org/wiki?curid=219289", "title": "Atterraggio forzato (film 1935)", "text": "Atterraggio forzato (\"Forced Landing\") \u00e8 un film del 1935 diretto da Melville W. Brown.\nProduzione.\nUno degli autori del soggetto, William Boehnel, era il critico cinematografico del \"New York Telegram\".\nDistribuzione.\nDistribuito dalla Republic Pictures, il film usc\u00ec nelle sale cinematografiche degli Stati Uniti il 2 dicembre 1935. La British Lion Film Corporation lo distribu\u00ec nel Regno Unito il 15 giugno 1936 dopo che il film era stato presentato a Londra il 14 gennaio dello stesso anno.\nIn Italia, fu distribuito nel 1938 dall'Astoria con il visto di censura numero 29835, richiesto nell'ottobre 1937."}
{"id": "219291", "revid": "125157428", "url": "https://it.wikipedia.org/wiki?curid=219291", "title": "Western", "text": "Il western \u00e8 un genere artistico che racconta storie ambientate prevalentemente nella seconda met\u00e0 del XIX secolo nell'ovest degli Stati Uniti d'America, il cosiddetto vecchio West, territorio di frontiera fino a quasi tutto il XIX secolo. \nEsportato da Buffalo Bill in Europa con il suo circo \"Buffalo Bill Wild West Show\", il genere western \u00e8 stato successivamente soggetto di quasi tutte le espressioni artistiche: cinema, videogiochi, letteratura, fumetti e cartoni animati, scultura e pittura, spettacoli televisivi e radiofonici, musica, teatro e opera lirica. Spesso \u00e8 proposto in una visione romantica, poich\u00e9 il West, in quanto frontiera, era anche un ideale di libert\u00e0, di speranza.\nIl genere western in Italia ha avuto molta risonanza, per esempio al cinema con gli spaghetti-western, nei fumetti, tra gli altri, con Tex Willer e Zagor, ma prima ancora nell'opera lirica con \"La fanciulla del West\" di Puccini del 1910.\nDefinizione.\nLe opere western sono solitamente ambientate nell'ovest americano del XIX secolo, tra la guerra di secessione che insanguin\u00f2 quel paese (1861-1865) e la fine del XIX secolo. Spesso le vicende sono inserite proprio nell'ambito della \"guerra di secessione\" o hanno la \"guerra di secessione\" sullo sfondo, sebbene storicamente in quelle terre non sia mai stata combattuta. A volte, per\u00f2, la loro collocazione temporale pu\u00f2 essere anche precedente (ad es. il periodo coloniale, la corsa all'oro o la Guerra d'indipendenza) o successiva (i primi decenni del XX secolo), mentre quella geografica pu\u00f2 estendersi dal Messico al Canada.\nGran parte dei western trattano di cavalieri erranti che vagano di citt\u00e0 in citt\u00e0 con tutti i loro beni: il vestito che indossano, un revolver, il Winchester ed un cavallo. Innovazioni quali il telegrafo, la fotografia e la ferrovia sono spesso presentate come invenzioni recenti, per sottolineare che l'azione si svolge sulla \"frontiera\", con il progresso che incombe. Il western sfrutta questi semplici elementi per creare racconti moralistici, di solito ambientati tra i pi\u00f9 spettacolari panorami d'America.\nIn alcuni film gli scenari assumono la stessa importanza dei personaggi o della vicenda: quando la storia vuole mettere in evidenza le asprezze della vita selvaggia a contatto con la natura, allora sono preferiti i fiumi e le foreste (\"Il grande cielo\" del 1952), i deserti (\"Sentieri selvaggi\" del 1956), le Montagne Rocciose (\"Corvo rosso non avrai il mio scalpo\" del 1972) o le immense praterie (\"Balla coi lupi\" del 1990); altre volte, invece, ambientazioni pi\u00f9 amene e 'facili' sono utilizzate per contrapporre la tristezza delle esistenze passate nelle citt\u00e0 del west, sempre sporche e polverose, alla gioia di una vita trascorsa a contatto della natura (\"Mezzogiorno di fuoco\" del 1952).\nCanoni del western.\nI film di genere western solitamente propongono vicende che portano alla conquista di ambienti selvaggi ed alla sottomissione della natura in nome della civilt\u00e0, oppure alla confisca dei diritti territoriali degli indiani, gli abitanti originali del luogo. Frequenti sono le ambientazioni delle vicende in fortini isolati, ranch, insediamenti solitari, saloon o prigioni.\nLa societ\u00e0 western \u00e8 regolata, inoltre, da codici di onore piuttosto che dalla legge, tanto che i personaggi solitamente non hanno un ordine sociale pi\u00f9 largo della comunit\u00e0 in cui vivono, della famiglia o di s\u00e9 stessi. In questi ambiti piuttosto ristretti la reputazione dei singoli si fonda o sulla violenza o sulla generosit\u00e0, perch\u00e9 la generosit\u00e0 crea una relazione di dipendenza nella gerarchia sociale. Da questo punto di vista le vicende western sono accomunabili a quelle del genere gangster o di vendetta. In particolare, il genere western pone questi temi in primo piano, descrivendo spesso il sopraggiungere della legge e del progresso come ineluttabile e negativo.\nIcone.\nVere \"icone\" del western sono il cappello da cowboy e gli speroni, le pistole Colt e la sfida al duello, il fucile Winchester, lo sceriffo, il saloon, il whisky, il poker, le prostitute-ballerine.\nOrigini del mito del West.\nLa visione mitica del Selvaggio West pu\u00f2 essere fatta risalire almeno a \"Wild West and Congress of Rough Riders of the World\" (\"Il Selvaggio West ed il convegno dei cavalieri pi\u00f9 duri al mondo\"), lo spettacolo che Buffalo Bill port\u00f2 in giro per il mondo a partire dal 1883.\nNella letteratura si \u00e8 invece iniziato solo nel 1902, con la pubblicazione de \"Il virginiano\" di Owen Wister. Non deve per\u00f2 essere dimenticato lo scrittore tedesco Karl May, che scriveva su questo tema gi\u00e0 nel 1876. I suoi libri, inoltre, influirono molto sul connazionale Carl Laemmle, che poi sarebbe emigrato negli Stati Uniti, dove avrebbe fondato la Universal Pictures. May, da parte sua, si rifece ampiamente a James Fenimore Cooper, l'autore americano che nel 1826 scrisse \"L'ultimo dei Mohicani\". Tra gli altri precursori americani di questo genere si ricordano anche Zane Grey, Louis L'Amour e Elmore Leonard. Tra gli autori italo-americani va ricordato Charles Angelo Siringo.\nDa quanto detto si intuisce la lunga storia del \"mito del West\" e come in letteratura abbia dato vita ad un genere a s\u00e9 stante prima ancora di diventarlo nel cinema. In estrema sintesi, i suoi punti caratterizzanti sono\nIl western e le arti figurative.\nCon l'acquisto della Louisiana da parte degli Stati Uniti nel 1803, il west ha cominciato ad essere un tema di ispirazione prima per pittori e scultori e solo successivamente venne reso popolare anche da spettacoli itineranti come \"Wild West\" di Buffalo Bill. Lo spirito celebrativo tipico di queste espressioni artistiche avrebbe influito non poco anche in letteratura e, nel XX secolo, nel cinema ed in televisione e perci\u00f2 vantano un reale diritto di primogenitura sul genere western. In generale, inoltre, tanto la pittura che la scultura sono stati sempre ad esclusivo appannaggio di artisti americani o di europei trasferitisi negli Stati Uniti.\nIl western e la pittura.\nIn molti casi il committente dei pittori era lo stesso Governo, come per James Otto Lewis (1799-1858), al quale nei primi anni venti del XIX secolo fu richiesto \"View of the Great Treaty Held at Prairie Du Chien\" (\"Scena dal grande trattato firmato a Prairie du Chien\"), che documenta l'incontro dominato da una grande bandiera americana. Nello stesso filone si pongono anche una serie di ritratti di capi indiani in visita a Washington richiesti a Charles Bird King (1785-1862) dal \"Bureaus of Indian Affairs\" (l'Ufficio per gli affari indiani). Le sue opere per molti anni a venire sarebbero state le pi\u00f9 note rappresentazioni di quei popoli. Non bisogna, infine, dimenticare che il Parlamento americano commission\u00f2 a Seth Eastman (1808-1875), ufficiale ed insegnante di disegno all'accademia di West Point, diversi quadri per decorare la Camera dei Rappresentanti.\nMa molto pi\u00f9 di questi quadri \"ufficiali\", il tema \"western\" fu reso popolare attraverso le illustrazioni di romanzi e racconti che con gli anni acquistavano sempre maggiore popolarit\u00e0, in particolare grazie al fenomeno editoriale tutto anglosassone delle riviste a basso costo che proponevano racconti brevi (le dime novel negli Stati Uniti e le penny dreadful nel Regno Unito) che, sempre pi\u00f9 spesso, davano spazio anche al tema western.\nFra i pi\u00f9 famosi di questi illustratori si ricorda \"Felix Octavius Carr Darley\" (1822-1888) che illustr\u00f2 alcuni dei racconti di \"James Fenimore Cooper\". Questi primi artisti, per\u00f2, non visitarono mai l'ovest, limitandosi a proporne una visione stereotipata. Ma la situazione era destinata a cambiare con il progredire della conquista del west che avrebbe attratto anche tanti artisti-avventurieri noti come \"expeditionary painters\" () che, come gli esploratori ed i mercanti, avrebbero corso pericoli e vissuto avventure in prima persona, trovando anche l'occasione di vivere con gli indiani.\nInizialmente il loro tema preferito era rappresentato dagli sconfinati e selvaggi panorami dell'ovest, dalla sua flora e dalla sua fauna. Ben presto, per\u00f2, l'interesse si allarg\u00f2 anche verso le scene di vita degli indiani, dei cowboy, dei pistoleri, della caccia ai bisonti o alla commemorazione di fatti d'arme della lotta contro gli indiani, temi che sarebbero divenuti i canoni propri del \"genere western\". Alcuni di questi pittori viaggiarono per quelle terre a seguito di spedizioni governative. Il tedesco di nascita Albert Bierstadt (1830-1902), ad esempio, nel 1859 scatt\u00f2 delle foto da cui trasse ispirazione per i suoi quadri. Sebbene i suoi lavori appaiono estremamente realistici, in realt\u00e0 intervenne non poco per \"migliorare\" la natura, come suggerisce il romantico \"A Halt in the Yosemite Valley\" ().\nAltri ancora si recarono in quelle terre chi da soli, chi al seguito di mecenati: \nCome si \u00e8 visto, il tema western \u00e8 trattato in pittura esclusivamente da artisti americani o europei immigrati, inoltre per tutto il XIX secolo la pittura western fu anche considerata come arte nazionale. Solo con la dichiarazione da parte dello storico Frederick Jackson Turner nel 1893 della fine della frontiera, la pittura di soggetti ispirati all'ovest americano divenne sempre pi\u00f9 marginale e un'espressione quasi esclusiva di artisti di quelle terre.\nPer quanto riguarda gli artisti contemporanei, molto importante \u00e8 Howard Terpning (1927-vivente) che vive ai piedi dei Monti Catalina in Arizona, una volta terra della trib\u00f9 degli Apache. Anche lui ha trovato negli indiani il tema preferito e li ha ritratti in atteggiamenti quotidiani, mentre si preparano per la battaglia o per la caccia. Fra i suoi quadri si ricordano \"Caution\" () del 1987, \"Soldier Hat\" () del 1993 e \"When Trails Turn Cold\" () del 1978 rappresentano indiani che sorvegliano animali, nemici o che riescono a sopravvivere ad inverni molto duri.\nIl western e la scultura.\n\"Bronco Buster\" () del 1900 di Frederic Remington \u00e8 stata una delle prime sculture di un domatore di cavalli mentre \"Rattlesnake\" () del 1905 \u00e8 un lavoro particolarmente complesso per la sua composizione. Importanti produzioni sono anche di Solon Borglum (1868-1922) (fratello di Gutzon, lo scultore di Mount Rushmore) con il suo \"On the Borders of the White Man&amp;apos;s Land\" del 1906 e Charles Schreyvogel (1861-1912) con \"The Last Drop\" () che poi serv\u00ec come modello per un quadro dello stesso nome, e James Earle Frazer (1876-1953) con il suo \"End of the Trail\" () del 1894.\nLetteratura western.\nIl racconto western nacque a met\u00e0 del XIX secolo prima in Gran Bretagna con i \"penny dreadful\" e poi negli Stati Uniti con le \"dime novel\", pubblicazioni economiche che prendevano il nome dal loro prezzo (un penny e 10c di dollaro, rispettivamente). Queste storie furono pubblicate per sfruttare il credito normalmente accordato dal grande pubblico alle leggende sorte sul West che vedevano per protagonisti banditi, mandriani, coloni ed uomini di legge. A partire dal 1900, inoltre, questo genere fu ulteriormente alimentato dalla diffusione delle \"pulp magazine\", riviste economiche che erano piene di racconti di avventura e non mancavano quelle sul West.\nA partire dal 1880 le storie western divennero molto popolari anche in Europa sebbene la critica letteraria dell'epoca le bollasse come banali. Il precursore fu il tedesco Karl May che fece proprio il genere e si ciment\u00f2 nella scrittura di veri romanzi e non racconti brevi. Contemporaneamente, il genere western fioriva in Italia grazie alla penna di Emilio Salgari, fondatore del genere avventuroso in Italia. Salgari scrisse numerosi romanzi (tanti da considerarli un vero e proprio ciclo) ambientati nella frontiera americana, tra cui si ricordano: \"Avventure tra le pellirosse\", \"La Sovrana del Campo d'Oro\", \"Sulle frontiere del Far-West\", \"La scotennatrice\".\nGabriele D'Annunzio nel 1883 ambient\u00f2 il poemetto \"Il Sangue delle Vergini\" fra i Nativi americani, nell'immaginaria regione di Cheresto.\nLa letteratura western in America.\nNell'ambito della letteratura americana, i racconti western cominciarono a emergere grazie ai romanzi di James Fenimore Cooper, ma non ottennero di essere riconosciuti come genere a s\u00e9 stante fino alla pubblicazione de \"Il virginiano\" di Owen Wister nel 1902. La loro popolarit\u00e0 crebbe ulteriormente con la pubblicazione nel 1912 de \"La valle delle sorprese\" di Zane Grey. Con il successo dei \"pulp magazine\", negli anni venti i racconti western si diffusero ulteriormente facendo nascere una schiera di autori specializzati in storie brevi. Fra questi si distinse Max Brand, autore di \"Cheyenne Gold\" e di altri famosi romanzi del genere. La contemporanea popolarit\u00e0 dei film western favor\u00ec ulteriormente l'affermazione di questo genere letterario.\nNegli anni quaranta furono composti alcuni dei pilastri del genere: \"Alba fatale\" (1940) di Walter van Tilburg Clark; \"Il grande cielo\" (1947) e \"La via del west\" (1949) di A .B. Guthrie Jr.; \"Il cavaliere della valle solitaria\" (1949) di Jack Schaefer Molti altri autori western si imposero negli anni cinquanta. Tra questi si ricordano soprattutto Luke Short, Ray Hogan e Louis L'Amour, conosciuto nei primi anni cinquanta anche come Tex Burns, pseudonimo con il quale ha firmato una serie di quattro romanzi western su Hopalong Cassidy, il mitico eroe dello scrittore Clarence E. Mulford. Questi romanzi furono tradotti in Italia da Bruno Oddera: \"Hopalong Cassidy e gli Aquilotti\" (titolo originale \"Hopalong Cassidy and the Eagle's Brood\") per la collana Western della casa editrice Consalvo di Milano nell'anno 1953 \u00e8 il primo della serie cui seguiranno quelli scritti da Tex Burns. Si annoverano inoltre altri romanzi dello stesso autore sul personaggio di Hopalong Cassidy, fino a crearne un mito dell'Ottocento che a torto o a ragione molti credono che sia esistito veramente.\nIl genere raggiunse il massimo della popolarit\u00e0 solo nei primi anni sessanta, soprattutto grazie alla massiccia produzione televisiva. Questo successo comunque non fu sufficiente per salvare dal declino, iniziato gi\u00e0 nei primi anni cinquanta, dei racconti brevi pubblicati sulle pulp magazine. La sovraesposizione del genere dovuta al suo intenso sfruttamento in televisione port\u00f2 ad una disaffezione ed alla perdita dell'interesse da parte del grande pubblico gi\u00e0 alla fine degli anni sessanta. Solo grazie ai lavori di Louis L'Amour negli anni settanta la letteratura western riguadagn\u00f2 un certo seguito. Oggi, per\u00f2, \u00e8 piuttosto marginale, come testimonia la scarsa disponibilit\u00e0 di titoli nella gran parte delle librerie al di fuori degli Stati dell'ovest. Nel 1953 gli autori western americani hanno fondato la Western Writers of America, un'organizzazione per rappresentarli e che consegna ogni anno un premio annuale noto come Golden Spur Award.\nFilm western.\nI primi film western furono girati all'inizio del XX secolo e, come tutte le produzioni dell'epoca, esclusivamente in studio. Quando per\u00f2 l'evoluzione tecnologica consent\u00ec le riprese anche in esterno, le ambientazioni scelte per il western cominciarono subito ad essere scelte tra gli angoli pi\u00f9 desolati della California, dell'Arizona, dello Utah, del Nevada, del Colorado o del Wyoming e ben presto il panorama stesso non rappresent\u00f2 solo uno sfondo per la vicenda ma un elemento portante del racconto.\nD'altra parte in un genere come il western, solitamente caratterizzato da dialoghi molto semplici, i panorami costituiscono il giusto contrappunto alle vicende e per sottolineare gli stati d'animo dei protagonisti.\nCowboy e pistoleri svolgono una parte prominente nei film western. Molto frequenti sono anche i combattimenti con gli indiani, sebbene i western revisionisti propongano un punto di vista pi\u00f9 favorevole a questi ultimi. Altri temi ricorrenti sono i viaggi delle carovane e le bande di criminali che terrorizzano piccole citt\u00e0 come ne \"I magnifici sette\".\nInfine, i film western sono ulteriormente suddivisi in sottogeneri ben definiti: il western epico, il western sparatutto, il western cantato, la commedia western ed il western revisionista con cui il genere si \u00e8 reinventato.\nFilm western classici.\nIl capostipite del filone western cinematografico \u00e8 individuato in \"The Great Train Robbery\", un film muto diretto da Edwin S. Porter ed interpretato da Broncho Billy Anderson. Fu proiettato nel 1903 e fu cos\u00ec popolare che Anderson divenne una vera star del genere, tanto che negli anni a venire gir\u00f2 diverse centinaia di cortometraggi western.\nNegli Stati Uniti il western ha ispirato autori di diversi generi (commedia, tragedia, parodia, musical, ecc.). L'et\u00e0 d'oro del film western \u00e8 rappresentata dalle opere di due registi: John Ford (che scelse spesso John Wayne per i suoi film) e Howard Hawks. \"Ombre rosse\", l'epico film di Ford del 1939, \u00e8 comunemente considerato uno dei migliori del genere, segnando il confine fra il western degli anni trenta - fatto prevalentemente di eroi poco realistici - e quello degli anni successivi, molto pi\u00f9 realistico e fedele all'epopea. \"Ombre rosse\" \u00e8 di fatto la bibbia del genere, in esso vi sono tutti gli ingredienti che verranno utilizzati per i pi\u00f9 grandi film che seguiranno - la diligenza, lo sceriffo inflessibile ma dal cuore d'oro, il medico ubriacone, il banchiere moralista e truffatore emulo del politicante corrotto, il baro, la prostituta redenta, l'eroe che ha subito un torto e vuole vendicarsi, l'assalto degli indiani, la Monument Valley, l'arrivo della cavalleria e quindi dei \"nostri\", il duello finale e il coronamento della storia d'amore dei protagonisti.\n\u00c8 con \"Ombre rosse\" che comincia l'epoca d'oro del genere, sviluppatosi poi nel dopoguerra attraverso una serie di capolavori e il contributo di grandi registi che oltre a Ford e Hawks comprendono Raoul Walsh, Anthony Mann e il suo celebre ciclo con James Stewart, Budd Boetticher e il ciclo con Randolph Scott. Ma quasi tutti i grandi registi americani realizzano in questo periodo un grande western, diventato il genere americano per eccellenza, in cui il semplice riferimento storico di partenza veniva trasceso per raccontare grandi storie sull'umanit\u00e0 in s\u00e9, il concetto di frontiera, i conflitti tra la natura e la civilt\u00e0, la libert\u00e0 individuale e la Legge, tutti grandi temi archetipici affrontati attraverso un racconto che sembrava solo esteriormente semplice.\nIl grande critico francese Andr\u00e9 Bazin lo defin\u00ec il film americano per eccellenza, trovando che la sua fase pi\u00f9 classica era stata negli anni immediatamente precedenti la seconda guerra mondiale, mentre il western del dopoguerra non si accontenta pi\u00f9 delle sue radici, ma cerca di aggiungere interessi supplementari, di ordine estetico, sociologico, psicologico, morale, politico. In questo periodo di maggior espansione, realizzano grandi film western anche William Wellman, Henry King, Fritz Lang, Allan Dwan, King Vidor, John Sturges, Otto Preminger, Delmer Daves, fino alle nuove direzioni indicate da Fred Zinnemann, Robert Aldrich, Nicholas Ray, Samuel Fuller, Sergio Leone, infine Sam Peckinpah.\nIl western del suo periodo d'oro aveva anche una ricca galleria di star, che andavano da John Wayne a Gary Cooper, da Henry Fonda a Joel McCrea, da Randolph Scott a Kirk Douglas, Robert Mitchum, Glenn Ford e James Stewart.\nGli \"Spaghetti-western\".\nNegli anni sessanta e settanta del secolo scorso il western venne reinventato in Italia con il filone degli \"spaghetti-western\" (detti anche \"Italo-Westerns\" in inglese). Le vicende narrate in questi film propongono un maggiore ricorso alla violenza rispetto a quelle di Hollywood.\nInizialmente il termine, nato negli Stati Uniti, voleva solamente indicare delle pellicole caratterizzate dal fatto di essere girate in italiano, con budget ridotti ed uno stile minimalista, secondo le convenzioni dei primi western, in parte intenzionalmente, in parte come conseguenza dei mezzi limitati. Inoltre, il termine voleva alludere al sangue sparso copiosamente nei film, che ricordava molto il sugo sugli spaghetti. Nonostante questa iniziale diffidenza, a poco a poco il genere si \u00e8 sempre pi\u00f9 distinto, e gi\u00e0 negli anni ottanta i film appartenenti al genere sono stati fortemente rivalutati dalla critica, soprattutto grazie a quello che \u00e8 il pi\u00f9 importante esponente e maestro del genere, il regista Sergio Leone, \nGli stessi americani, anzi, dovettero fare i conti col nuovo stile rimbalzato dall'Europa e imposto da Sergio Leone, tanto che gi\u00e0 dalla met\u00e0 degli anni settanta in molti western prodotti negli Stati Uniti si nota una diversa impostazione di personaggi e situazioni, che si fa via via pi\u00f9 vicina a quella dello \"spaghetti-western\" piuttosto che al western classico alla John Ford. Molte produzioni erano a basso costo e perci\u00f2 erano girate in luoghi simili ma meno dispendiosi del lontano west americano (spesso nel sud della Spagna o nel Nordafrica).\nI film pi\u00f9 conosciuti, e probabilmente gli \"archetipi\" del genere, sono quelli della cosiddetta \"trilogia del dollaro\", diretti proprio da Sergio Leone, con Clint Eastwood (che diede vita al ruolo dell'uomo senza nome) e le famosissime colonne sonore di Ennio Morricone (tre nomi che ormai oggi sono sinonimi del genere stesso): \"Per un pugno di dollari\" (1964), \"Per qualche dollaro in pi\u00f9\" (1965) ed infine \"Il buono, il brutto, il cattivo\" (1966). Quest'ultimo \u00e8 senza dubbio uno dei western pi\u00f9 famosi di tutti i tempi, ed ebbe, relativamente agli altri film, un budget atipicamente alto: quasi un milione di dollari.\nOltre agli studios e alle location italiane, molte scene vennero girate nel deserto spagnolo dell'Almer\u00eda. Proprio per questi scenari e per il contesto, che rendeva facilmente reperibile attori e comparse spagnole, temi ricorrenti di alcuni \"spaghetti-western\" sono la \"Rivoluzione messicana\", i banditi messicani e la zona \"calda\" del confine tra il Messico e gli USA. Tipici del genere sono i titoli particolari e quasi \"parlanti\", delle vere e proprie frasi che rispecchiano gli stereotipi delle pellicole (vedi filmografia a fondo pagina), al pari dei nomi e soprattutto dei soprannomi dei personaggi: \"Trinit\u00e0\", \"Alleluja\", \"il Magnifico\"... Altrettanto caratterizzante \u00e8 la presenza ricorrente di alcuni personaggi, \"Django\", \"Sartana\", \"Sabata\" giusto per citare i pi\u00f9 famosi, a creare delle saghe a volte lunghe anche una decina di film, che puntavano molto sul richiamo del personaggio gi\u00e0 noto al pubblico, oppure creando ogni volta nuovi protagonisti molto simili tra loro (ci sono svariati \"Joe\" ed altrettanti \"Colt\", vedi anche qui la filmografia).\nIl genere, dopo l'esplosione incredibile degli anni sessanta e settanta, scomparve repentinamente quasi del tutto, dando vita a pochissimi film negli anni ottanta e novanta. Gli \"spaghetti-western\", inoltre, furono il trampolino di lancio o la consacrazione per altri attori americani quali Clint Eastwood, Charles Bronson, Lee Van Cleef, James Coburn, Eli Wallach, Henry Fonda, Tomas Milian e il tedesco Klaus Kinski, senza dimenticare gli italiani come Bud Spencer, Terence Hill, Gian Maria Volont\u00e9, Franco Nero, Giuliano Gemma e Fabio Testi.\nAltri generi di Western.\nSulla falsariga del termine \"spaghetti-western\" sono state coniate definizioni simili per altri filoni tipici; alcuni film similari di produzione spagnola prendono il nome di \"Chorizo-Western\" o \"Paella-Western\", mentre una pubblicit\u00e0 per la commedia giapponese \"Tampopo\" coni\u00f2 la definizione di \"Noodle-Western\" (\"noodle\" sono proprio gli spaghetti giapponesi) per descrivere la parodia di un ristorante di \"noodle\".\nArmi usate nei film western.\nNel corso di tutto il periodo della colonizzazione dell'ovest americano furono impiegati moltissimi modelli di armi da fuoco, sia lunghi che corti, tanto che sarebbe arduo elencare anche soltanto i principali. Basta infatti osservare le foto dell'epoca per rendersi conto della grande variet\u00e0 di pistole e carabine o fucili. Nel cinema western tuttavia, sin quasi dall'inizio, si prefer\u00ec uniformare il tipo di armi impiegate: in pratica solo le pistole Colt 1873 e le carabine Winchester a leva. Ci\u00f2 comport\u00f2, specialmente nei western \u201cdi serie B\u201d, apparizioni \"anacronistiche\" come l'uso delle Colt 1873 durante la guerra di Secessione (1861-1865).\nLe ragioni di questa standardizzazione sono molto complesse. Certamente vi furono motivazioni pratiche o economiche ma anche dettate dalle esigenze nell'\u201cazione\u201d. Sarebbe stato decisamente troppo lungo far caricare ai protagonisti dei revolver ad avancarica (con fiaschetta per la polvere, pallottole separate e capsule): nelle scene concitate era pi\u00f9 semplice l'uso dei revolver a cartucce, anche se questo poteva portare ad inesattezze dal punto di vista storico. La velocit\u00e0 di sparo e la precisione nel colpire il bersaglio sono poi diventate addirittura cos\u00ec esasperate da essere in certi casi assolutamente inverosimili, come \u00e8 inoltre dimostrato anche oggi dalle prestazioni dei migliori tiratori nelle gare di \"tiro western\", \"Old West Shooting\", molto popolari negli Stati Uniti. Sono poi comparse, specialmente nei Western all'italiana, strane e fantasiose elaborazioni di armi comuni di cui difficilmente si riesce a capire l'utilit\u00e0 ma che hanno indubbiamente aumentato la spettacolarit\u00e0 dell'azione.\nNei western pi\u00f9 recenti, per\u00f2, sembra in atto una controtendenza sotto questo punto di vista: le armi usate nelle pellicole odierne variano molto di pi\u00f9 e soprattutto rimangono sempre storicamente fedeli al periodo in cui si svolge la vicenda.\nRevisionismo del genere western.\nAnche grazie agli spaghetti-western, e a seguito del clima sociale di contestazione instauratosi dopo il 1968, a cominciare dai tardi anni sessanta del secolo scorso si \u00e8 iniziato a mettere in discussione alcuni dei temi tradizionali del genere: dalla proposizione dei Nativi americani come selvaggi al dualismo buono-cattivo all'uso della violenza come metro per misurare la forza di carattere o per affermare di essere nel giusto. Esempi di \"western revisionisti\" sono rappresentati da \"Soldato blu\", \"Corvo rosso non avrai il mio scalpo\" (\"Jeremiah Johnson\"), \"Il piccolo grande uomo\", \"Balla coi lupi\", \"Il texano dagli occhi di ghiaccio\" e \"Gli spietati\", o dal pi\u00f9 recente \"La ballata di Buster Scruggs\".\nIn molti di tali film i Nativi americani cominciano ad essere visti non pi\u00f9 come spietati e pericolosi selvaggi, ma come vittime di un vero e proprio genocidio operato dai bianchi durante i decenni della conquista delle terre nordamericane dell'ovest.\nGli stessi eroi della storia americana, lungamente mitizzati e celebrati nei decenni precedenti, vengono ora rivisti in modo critico, come Buffalo Bill nel film \"Buffalo Bill e gli indiani\", se non addirittura sbeffeggiati come ad esempio il generale Custer ne \"Il piccolo grande uomo\". In alcuni dei western pi\u00f9 moderni, inoltre, le donne assumono ruoli preminenti, come in \"Terra di confine - Open Range\", \"The Quick and the Dead - Pronti a morire\" e \"The Missing\". Non bisogna dimenticare, per\u00f2, che gi\u00e0 nel 1969 Claudia Cardinale era uno dei personaggi principali di \"C'era una volta il West\". Del 2017 \u00e8 l'indonesiano \"Marlina, omicida in quattro atti\" di Mouly Surya, con protagonista una donna. \nStudi sul genere Western.\nDopo oltre mezzo secolo di storia, solo negli anni sessanta il cinema ottenne il riconoscimento ufficiale di arte a s\u00e9 stante, favorendo la formazione di una comunit\u00e0 di studiosi e critici che ben presto svilupparono una teoria cinematografica per arrivare ad una comprensione compiuta dei film. Questo port\u00f2 ben presto, sulla falsariga di quanto gi\u00e0 era accaduto in letteratura, alla definizione di genere cinematografico, ovvero una classificazione dei film in funzione della trama, dei contenuti, delle ambientazioni.\nTra i generi fu presto definito anche quello western che in un primo tempo fu bistrattato per il moralismo semplicistico che ne costituiva il messaggio pi\u00f9 importante. Un'analisi pi\u00f9 approfondita port\u00f2 per\u00f2 all'individuazione e decodifica di un linguaggio, di meccanismi e convenzioni proprie ed originali ben pi\u00f9 complesse e degno di nota: il cappello bianco indossato dal buono, quello nero del cattivo; due persone che si incontrano in una strada deserta crea l'attesa per uno scontro; gli allevatori sono solitari, i cittadini sono integrati in una comunit\u00e0 e (pre) disposti a creare una famiglia...\nFilm come \"Il piccolo grande uomo\" e \"Maverick\" a partire dagli anni settanta hanno sovvertito esteriormente i canoni del west: ad es. il personaggio principale \u00e8 l'indiano e non il cowboy. \"Balla coi lupi\" di Kevin Costner nel 1990 li ha invece recuperati tutti, fatto salvo il giudizio su indiani e soldati: nel suo film gli indiani sono i buoni e i soldati sono i cattivi. Anche Clint Eastwood con \"Gli spietati\" usa tutte le convenzioni originali ma ne inverte i risultati: l'eroe positivo piagnucola ed invoca piet\u00e0 invece di morire coraggiosamente; i buoni non si salvano ed i cattivi alla fine riescono a mettere in atto la loro vendetta.\nQuesti studi hanno anche posto la domanda legittima ed intrigante: i western devono necessariamente essere ambientati nel west americano del XIX secolo? Ad esempio \"Hud il selvaggio\" con Paul Newman ed \"I sette samurai\" di Akira Kurosawa sono esempi di film con ambientazioni diverse ma che rispettano in pieno i canoni del western. Allo stesso modo \u00e8 stato evidenziato che la semplice ambientazione western non rende necessariamente il film di genere.\nParodie.\nIl genere western \u00e8 stato, come tutti i principali generi cinematografici, al centro di numerose parodie, che ne hanno messo in luce stereotipi e clich\u00e9. La pellicola americana pi\u00f9 celebre di questo tipo \u00e8 sicuramente \"Mezzogiorno e mezzo di fuoco\" di Mel Brooks, con Gene Wilder. O ancora \"I compari\" di Robert Altman, parodia che sfocia nella tragedia scatenata dall'inadeguatezza del protagonista, alla sua fama di eroe.\nMolto nutrita \u00e8 anche la produzione italiana, con numerosi film interpretati da Franco Franchi e Ciccio Ingrassia: \"Il bello, il brutto, il cretino\" di Giovanni Grimaldi e con Mimmo Palmara e Gino Buzzanca; \"I due sergenti del generale Custer\" di Giorgio Simonelli e con Aroldo Tieri; \"I due figli dei Trinit\u00e0\" di Osvaldo Civirani; \"I due figli di Ringo\" ancora di Simonelli e con George Hilton; \"Il bianco, il giallo, il nero\" di Sergio Corbucci.\nPi\u00f9 tardi, negli anni settanta sar\u00e0 la coppia formata da Terence Hill e Bud Spencer a fare da protagonista in una serie di film che costituiscono una chiara parodia di situazioni e personaggi del genere, in particolare dello spaghetti-western, con un successo tale da diventarne anzi il principale sottogenere. Sottogenere, per indicare il quale, taluni critici hanno coniato il termine fagioli-western.\nMolto riuscito anche il lungometraggio a cartoni animati \"West and Soda\", di Bruno Bozzetto, che ripropone e smonta una carrellata di luoghi comuni del cinema western, con alcune esplicite citazioni dei film di Sergio Leone.\nDue parodie asiatiche importanti sono \"Sukiyaki Western Django\", di Takashi Miike, e \"Il buono, il matto , il cattivo\", di Kim Ji-woon.\nRapporti del Western con altri generi.\nVerso la fine degli anni cinquanta i film western divennero un modello di riferimento per i Bills, una sottocultura della Repubblica Democratica del Congo.\nMolti western dopo il 1960 furono pesantemente influenzati dai film sui samurai giapponesi di Akira Kurosawa: \"I magnifici sette\" \u00e8 una riproposizione dei \"I sette samurai\", mentre sia \"Per un pugno di dollari\" che \"Ancora vivo\" si rifanno a \"La sfida del samurai\". D'altra parte lo stesso Kurosawa per \"La sfida del samurai\" si era ispirato a \"Piombo e sangue\", una storia poliziesca dell'americano Dashiell Hammett. Pi\u00f9 d'uno, inoltre, ha messo in evidenza che lo stesso Kurosawa \u00e8 stato influenzato non poco dai western americani, in special modo dai lavori di John Ford. Senses of Cinema\nNonostante gli impedimenti frapposti dalla Guerra fredda, il genere western in quegli anni ha influenzato non poco il cinema dell'Europa orientale, che ne svilupp\u00f2 un filone proprio detto \"Western rosso\" o \"Ostern\". In generale questo assunse due forme: \nUn'altra branca del genere \u00e8 rappresentato dal western \"post-apocalittico\" che propone i sopravvissuti di una catastrofe planetaria che combattono per ricostruire la societ\u00e0 umana, una situazione certamente assimilabile alla frontiera del XIX secolo: le serie de \"l'uomo del giorno dopo\" e \"Mad Max\" o il videogioco \"Fallout\".\nMolti elementi dei film che narrano dei viaggi spaziali sono spesso ripresi dai canoni western. Ad esempio \"Atmosfera zero\" di Peter Hyams trasferisce nello spazio interstellare la trama di \"Mezzogiorno di fuoco\". Dal canto suo Gene Roddenberry, il creatore della saga \"Star Trek\", una volta ha paragonato la sua serie televisiva a \"Wagon Train to the stars\" (una carovana verso le stelle). Recentemente la serie televisiva \"Firefly\" ha utilizzato esplicitamente il tema western per la sua schematizzazione del mondo di frontiera. Canoni del western possono essere ritrovati facilmente anche in film di altro genere. Per esempio \"I guerrieri\" (non a caso con Clint Eastwood) \u00e8 un film di guerra ma l'azione ed i personaggi sono di stampo western.\nDiverse sono le parodie del genere western. Esempi famosi sono \"Il dito pi\u00f9 veloce del West\", \"Cat Ballou\" e \"Mezzogiorno e mezzo di fuoco\" di Mel Brooks insieme a numerosi film italiani di Franco Franchi e Ciccio Ingrassia quali \"Il bello, il brutto, il cretino\" di Giovanni Grimaldi, \"I due sergenti del generale Custer\" e \"I due figli di Ringo\" di Giorgio Simonelli o \"I due figli dei Trinit\u00e0\" di Osvaldo Civirani. Anche \"Guerre stellari\" di George Lucas usa molti elementi western e lo stesso regista-produttore ha pi\u00f9 volte affermato che con la sua saga ha inteso rivitalizzare la mitologia cinematografica, originariamente creata proprio dal western: gli Jedi, che prendono il nome da Jidai-geki (filone televisivo giapponese che racconta dell'epoca dei samurai), sono caratterizzati dai samurai e mostrano chiaramente influenze della cinematografia di Kurosawa; il personaggio Ian Solo veste come un pistolero ed il locale nella citt\u00e0 di Mos Eisley su Tatooine rassomiglia ad un saloon del vecchio west.\nIl Western in televisione.\nNegli USA il \"film del sabato sera\" \u00e8 una tradizione di successo della programmazione televisiva e spesso venivano proposti proprio serie western. Audie Murphy, Tom Mix e Johnny Mack Brown divennero in questo modo i principali idoli giovanili insieme a cantanti cowboy come Gene Autry, Rex Allen, Roy Rogers e Dale Evans. Tutti questi personaggi avevano un cavallo come co-protagonista e Trigger il cavallo di Rogers in Golden Palomino, divenne una vera star. Nella categoria dei B-movie western si annoverano \"Lash La Rue\" e \"Durango Kid\". Herbert Jeffreys, nel ruolo di Bob Blake con il suo cavallo Stardust, \u00e8 apparso in molti film girati per gli afroamericani quando era ancora in vigore la segregazione razziale nei cinema e teatri. Anche Bill Pickett, un afro-americano che ebbe molto successo nei rodei, \u00e8 apparso nei primi film western girati per lo stesso tipo di pubblico Bill Pickett.\nCon l'esplosione delle televisione, tra la fine degli anni quaranta e per tutti gli anni cinquanta i western divennero una forma di intrattenimento molto popolare sul piccolo schermo e b-movie del genere erano trasmessi molto di frequente. A quell'epoca risalgono anche alcuni importanti classici: \"Lo sceriffo di Dodge City\", \"Rin Tin Tin\", \"La grande vallata\", \"Bonanza\", trasmessi anche in Italia oltre a \"Il cavaliere solitario\", \"The Rifleman\", \"Have Gun - Will Travel\", \"Maverick\", \"Ai confini dell'Arizona\" e molti altri ancora. In America l'anno di maggior successo per il western televisivo fu il 1959, quando ben 26 di questo tipo di spettacolo erano trasmessi in prima serata.\nGli anni settanta hanno visto una revisione del genere western che ha portato all'introduzione di nuovi temi: \nGli anni novanta hanno continuato a vedere la produzione di film western da parte dei grandi network: \"Conagher\" di Louis L'Amour, \"La collina del demonio\" di Tony Hillerman e poi \"L'ultimo fuorilegge\", \"The Jack Bull\", ecc. ed alcune commedie come \"The Cisco Kid\", \"The Cherokee Kid\" e la dura \"\".\nIl XXI secolo per il telefilm western \u00e8 cominciato con la produzione di \"Crossfire Trail\" e \"Monte Walsh\" di Louis L'Amour e \"Coyote Waits\" e \"A Thief of Time\" di Hillerman. I DVD, inoltre, stanno offrendo una seconda giovinezza a serie televisive quali \"Peacemakers - Un detective nel West\" e \"Deadwood\". Serie tv pi\u00f9 recenti e acclamate dalla critica sono \"Godless\", \"Hatfields &amp; Mccoys\" e, per l'ambientazione, \"Westworld\".\n\u00c8 quindi chiaro che il genere western non \u00e8 morto ma si \u00e8 lentamente evoluto a partire dalle prime serie televisive a colori come \"Cisco Kid\" (\"The Cisco Kid\"), passando per gli episodi di mezz'ora sparatutto di \"The Life and Legend of Wyatt Earp\" o \"Have Gun - Will Travel\" per poi finire ai film superficiali di un'ora di oggi.\nFumetti e animazione.\nMolto numerosi sono gli esempi di utilizzo del tema western nel fumetto. Anche questo caso si \u00e8 partito dagli Stati Uniti per poi diffondersi anche nel resto del mondo ed in special modo in Italia.\nDa notare che, probabilmente per il particolare linguaggio, moltissimi fumetti che hanno ambientazioni non propriamente western ne adottano in pieno i canoni.\nIl Western nei fumetti e nei cartoni animati americani.\nI fumetti western cominciarono ad affacciarsi sul mercato verso la fine degli anni quaranta e spesso riproponevano i pi\u00f9 famosi personaggi cinematografici quali Roy Rogers, Gene Autry, Monte Hale, Tom Mix, Rocky Lane, Charles Starrett e Tim Holt.\nIn particolare:\nDopo il successo dei primi anni anche i fumetti western entrarono in crisi e nel 1957 molti titoli non erano pi\u00f9 pubblicati. Nel 1961 resisteva solo quelli della DC Comics. Marvel rilanci\u00f2 il genere nei primi anni sessanta soprattutto tramite ristampe che resistettero per tutti gli anni settanta. Solo la Charlton Comics \u00e8 riuscita a proporre titoli western fino a mett\u00e0 degli anni ottanta.\nIl Western nei fumetti e nei cartoni animati italiani.\nIn Italia esiste una fortissima tradizione fumettistica di tema esplicitamente western, con saghe che non accusano flessioni di gradimento da diversi decenni: \"Tex Willer\" (1948), \"Capitan Miki\" (1951), \"Il grande Blek\" (1954), \"Cocco Bill\" (1957), \"Zagor\" (1961), \"Maschera Nera\" (1962), \"El Gringo\" (1965), \"Comandante Mark\" (1966), \"Ken Parker\" (1977).\nNel 1965 esce \"West and Soda\", parodia del genere western, primo lungometraggio animato di Bruno Bozzetto e terzo di produzione italiana. Da non dimenticare poi \"Il Giustiziere del West\", il mitico \"Hondo\", personaggio creato dallo scrittore di avventure western, l'americano Louis L'Amour e interpretato sullo schermo da John Wayne nel 1953, \"Gordon Jim\" e \"Un ragazzo nel far west\".\nIl primo fumetto western italiano fu quello creato dall'illustratore e fumettista Rino Albertarelli, \"Kit Carson\" nel 1937 per la casa editrice Arnoldo Mondadori Editore, che si ispir\u00f2 ad un personaggio vissuto nella prima met\u00e0 del XIX secolo, il famoso esploratore Christopher Carson (1809 - 1868). Anche il grande Andrea Pazienza dedica un racconto al tema, con la \"Piccola guida ragionata al (o del?) West\".\nIl Western e la musica country.\nUno specifico genere musicale che si ispira al tema western \u00e8 costituito dalla country e western, spesso indicata come \"country-western\" o semplicemente \"country\".\nEssa \u00e8 nata e si \u00e8 sviluppata nel sud degli Stati Uniti ed affonda le sue radici negli stili blues e spiritual.\nIl componimento musicale pi\u00f9 propriamente western \u00e8 costituito dalle ballate.\nIl Western sul palcoscenico.\nIl Western e l'opera lirica.\nEsiste almeno un esempio di genere western applicato all'Opera lirica: \"La fanciulla del West\", musicata da Giacomo Puccini e rappresentata per la prima volta nel 1910."}
{"id": "219292", "revid": "767487", "url": "https://it.wikipedia.org/wiki?curid=219292", "title": "Atterraggio forzato (film 1948)", "text": "Atterraggio forzato (\"Broken Journey\") \u00e8 un film del 1948 diretto da Ken Annakin e Michael C. Chorlton."}
{"id": "219293", "revid": "767487", "url": "https://it.wikipedia.org/wiki?curid=219293", "title": "Attila (film 1918)", "text": "Attila \u00e8 un film del 1918, diretto dal regista Febo Mari.\nTrama.\nIl film \u00e8 suddiviso in sei episodi o quadri.&lt;br&gt;\nInizia con l'uccisione per mano di Attila del fratello Bleda. Postosi alla testa degli Unni, Attila tratta con i Visigoti per avanzare pretese sull'Impero Romano d'Oriente. Dopo alcune campagne militari e numerosi amori, Attila viene ucciso da Onoria, la donna romana che le era stata offerta per aver risparmiato la distruzione della citt\u00e0."}
{"id": "219294", "revid": "287204", "url": "https://it.wikipedia.org/wiki?curid=219294", "title": "Western (letteratura)", "text": ""}
{"id": "219295", "revid": "767487", "url": "https://it.wikipedia.org/wiki?curid=219295", "title": "Attila (film 1954)", "text": "Attila \u00e8 un film del 1954 diretto dal regista Pietro Francisci.\nTrama.\nNel 450, mentre l'impero romano \u00e8 in crisi, l'imperatore Valentiniano III invita Flavio Ezio a arginare pacificamente la presenza sempre pi\u00f9 invadente degli Unni. Attila senza esitazione va avanti e attacca l'impero, bench\u00e9 avvertito dalla moglie Grune, che ha previsto cattivi presagi. Arrivato sugli Appennini, Attila \u00e8 bloccato da papa Leone I."}
{"id": "219296", "revid": "767487", "url": "https://it.wikipedia.org/wiki?curid=219296", "title": "Bambola di carne (film 1933)", "text": "Bambola di carne (\"Liebe mu\u00df verstanden sein\") \u00e8 un film del 1933, diretto da Hans Steinhoff.\nTrama.\nMargit, una stenodattilografa, dovrebbe fare un versamento in banca per il suo capo, Bruno Plaumann, che si sta recando a Dresda, per acquisire il brevetto di un telecomando. Ma la ragazza perde tempo a rimirare una vetrina e arriva in banca che questa \u00e8 ormai chiusa. Non sapendo che fare, a Margit non resta che partire per Dresda a confessare tutto a Plaumann. Arrivata a Dresda esausta, Margit si chiude in albergo, addormentandosi. Quando si sveglia, scopre di essere nella stanza di Peter Lambach, l'inventore del telecomando.\nProduzione.\nIl film fu prodotto dall'Universum Film (UFA).\nDistribuzione.\nUsc\u00ec nelle sale cinematografiche tedesche il 4 agosto 1933."}
{"id": "219297", "revid": "767487", "url": "https://it.wikipedia.org/wiki?curid=219297", "title": "Bambola di carne (film 1995)", "text": "Bambola di carne \u00e8 un film del 1995 diretto da Andrew White (pseudonimo di Andrea Bianchi).\nIl soggetto \u00e8 tratto da un'opera di Oscar Wilde.\nRiprese.\nLe riprese del film si sono svolte a Sperlonga (Latina) e a Milano.\nDistribuzione.\nIl film \u00e8 stato distribuito in diversi Paesi con date e titoli differenti:"}
{"id": "219299", "revid": "1652635", "url": "https://it.wikipedia.org/wiki?curid=219299", "title": "Valerio Massimo", "text": "Biografia.\nNulla \u00e8 certo della vita di questo autore se non che proveniva da una famiglia povera, che viveva a Roma da alcune generazioni. Nel 27 avrebbe accompagnato il proconsole Sesto Pompeo (console nel 14 d.C.) in Asia e questi, per ringraziarlo, lo avrebbe aiutato ad entrare nel circolo letterario, del quale il poeta Ovidio fece parte.\nAl tempo dell'imperatore Tiberio (14-37) raggiunse l'apice della notoriet\u00e0 e fu anche il massimo periodo di produzione letteraria, specie dopo la caduta del prefetto del pretorio Seiano, esecrato tra gli esempi di ingratitudine.\nOpera.\nDopo aver accompagnato nel suo proconsolato in Asia il suo protettore Sesto Pompeo, Valerio Massimo scrisse un manuale di esempi retorico-morali \"Factorum et dictorum memorabilium libri IX\" (31). Opera erudita di carattere divulgativo, raccoglieva fatti e aneddoti ripresi da fonti diverse (tra le quali Cicerone, Tito Livio, Varrone e, fra i greci, Erodoto e Senofonte in particolare), suddivisi in 9 libri (un ipotetico decimo libro potrebbe essere andato perduto) e 95 categorie di vizi e virt\u00f9, al loro interno suddivisi in romani ed esterni.\nTratti per la maggior parte dalla storia romana e, in misura minore, da quella greca, gli aneddoti hanno un carattere moraleggiante. La modesta finalit\u00e0 dell'autore \u00e8 infatti quella di portare al lettore \"exempla\" (esempi) attraverso i comportamenti virtuosi (oppure tramite quelli pi\u00f9 sleali) dei grandi uomini del passato, di modo che i retori, a cui questa opera sembra essere indirizzata, potessero farne uso nei loro discorsi per dare peso alle loro argomentazioni.\nL'opera di questo autore si propone anche di essere un'edificante e piacevole lettura per il lettore occasionale, non necessariamente colto nell'arte della retorica.\nValerio Massimo fu pi\u00f9 volte usato e citato dagli autori latini successivi. Nel IV secolo dalla sua opera furono tratti due compendi; uno, che ci \u00e8 giunto integralmente, di Giulio Paride (riduzione a un solo libro, una sorta di manuale di rapida consultazione per accompagnare discorsi con\nexempla) l'altro, che si arresta al III libro, di Nepoziano (Januarius Nepotianus)."}
{"id": "219300", "revid": "767487", "url": "https://it.wikipedia.org/wiki?curid=219300", "title": "Bandiera gialla (film 1937)", "text": "Bandiera gialla (\"Die gelbe Flagge\") \u00e8 un film del 1937 diretto da Gerhard Lamprecht. La sceneggiatura si basa su un romanzo di Fred Andreas e il film ha come interpreti principali Hans Albers, Olga Tschechowa, Dorothea Wieck e Rudolf Klein-Rogge.\nTrama.\nL'equipaggio di una nave in viaggio per il Sudamerica viene messo in quarantena a causa di un'epidemia di peste. Dolores, l'infermiera, si innamora di Peter Diercksen, un avventuriero al servizio del professor Cameron come capo di una spedizione. L'uomo, per\u00f2, le preferisce Helen, una giornalista americana. Dolores, allora, falsa le analisi cliniche di Diercksen, inducendolo a credere di essere gravemente malato. Diercksen lascia Helen, e parte per Buenos Aires con Dolores. Ma l\u00ec, casualmente, scopre la verit\u00e0. Ritornato in Sudamerica, salva Cameron e i sopravvissuti della spedizione che era stata attaccata dagli indigeni, ritrovando anche Helen.\nProduzione.\nIl film, che fu prodotto dalla berlinese Euphono-Film GmbH, fu girato in Jugoslavia.\nDistribuzione.\nIn Germania, dove usc\u00ec il 12 ottobre 1937, il film fu distribuito dalla M\u00e4rkische Film GmbH e dalla Willy Schneider Filmvertrieb. Distribuito internazionalmente, usc\u00ec in Ungheria (il 24 marzo 1938 con il titolo \"S\u00e1rga lobog\u00f3\"), in Spagna (il 22 luglio a Barcellona e il 19 agosto 1940 a Madrid come \"La bandera amarilla\"), in Francia (l'11 settembre 1942, ribattezzato \"Le Drapeau jaune\"). In Cecoslovacchia, fu distribuito dalla Beda Heller e in Austria dalla Huschak &amp; Company.\nNel dopoguerra, ne venne fatta una riedizione che circol\u00f2 nella Germania Ovest distribuita dalla Panorama-Film e dalla Bavaria-Filmverleih."}
{"id": "219301", "revid": "767487", "url": "https://it.wikipedia.org/wiki?curid=219301", "title": "Bandiera gialla (film 1950)", "text": "Bandiera gialla (\"Panic in the Streets\") \u00e8 un film del 1950 diretto da Elia Kazan. La pellicola segn\u00f2 l'esordio dell'attore Jack Palance.\nTrama.\nNew Orleans: uno straniero proveniente dall'Armenia viene assassinato. L'autopsia rivela che era affetto da peste. La citt\u00e0 viene messa in quarantena e inizia la caccia agli assassini dell'uomo prima che questi possano far propagare il morbo fra la popolazione. Il tenente medico Clinton Reed e il capitano di polizia Tom Warren cercano in ogni modo di risalire alle persone frequentate dall'armeno. Gli inconsapevoli portatori del contagio fanno di tutto per non farsi trovare dalla polizia, visto che sono anche gli assassini ricercati.\nProduzione.\nRiprese.\nLa scena della risalita sulla nave lungo una corda \u00e8 stata girata dagli stessi Richard Widmark e Jack Palance dopo che due stuntmen avevano fallito.\nRiconoscimenti.\nPresentato in concorso alla 15\u00aa Mostra internazionale d'arte cinematografica di Venezia, il film ha vinto l'Oscar al miglior soggetto.\nNel 1950 il National Board of Review l'ha inserito nella lista dei migliori dieci film dell'anno.\nCuriosit\u00e0.\nLa pellicola segn\u00f2 l'esordio dell'attore Jack Palance."}
{"id": "219302", "revid": "767487", "url": "https://it.wikipedia.org/wiki?curid=219302", "title": "Barbabl\u00f9 (film 1941)", "text": "Barbabl\u00f9 \u00e8 un film del 1941, diretto dal regista Carlo Ludovico Bragaglia, basato su un romanzo di Luisa-Mar\u00eda Linares: \"En poder de Barba Azul\" (1939).\nTrama.\nIl conte Juan de Sezka detto anche \"Barbabl\u00f9\" per il colore della barba, \u00e8 costretto ad ospitare nel suo palazzo una ragazza ricca e viziata promessa sposa fuggita dalla cerimonia di nozze.&lt;br&gt;Nonostante le buone intenzioni della fanciulla, il conte non ne vuol sapere di instaurare un rapporto che vada oltre la semplice amicizia fra i due; ma a poco a poco i due scopriranno che hanno molto in comune e che condividono la stessa anima.\nLa critica.\nGiuseppe Isani su Cinema del 25 dicembre 1941 \" La storia della ragazza milionaria che vuole uscire una buona volta dal mondo ferreo e noioso che la circonda e l'incontro fatale con l'uomo del cuore che naturalmente \u00e8, come principio, nemico giurato del bel sesso, la conoscete ormai da anni. Tuttavia, le vesti che Bragaglia ha dato agli eterni personaggi, hanno in questo lavoro una freschezza nuova e una vivacit\u00e0 in certi punti straordinaria. Lilia Silvi, dispettosa e piacevole, mette in mostra tutte le insidiose armi di cui una donna \u00e8 fornita, per conquistare la pi\u00f9 agguerrita roccaforte e lo fa con garbo e piacevolezza\""}
{"id": "219304", "revid": "767487", "url": "https://it.wikipedia.org/wiki?curid=219304", "title": "Barbabl\u00f9 (film 1951)", "text": "Barbabl\u00f9 (\"Barbe-Bleue\") \u00e8 un film del 1951, diretto da Christian-Jaque.\nProduzione.\nIl film, una co-produzione franco-svizzera-tedesca, fu prodotto dalle compagnia Alcina, Como Film e Union-Film.\nVenne girato parte a Chierese, nel Tirolo in Austria, parte negli studi Franstudio di Joinville-le-Pont.\nDistribuzione.\nIl film fu presentato il 30 giugno 1951 alle Journ\u00e9es du Cin\u00e9ma de Carcassone uscendo poi nelle sale francesi, distribuito dalla Cin\u00e9dis, il 28 settembre. In Italia, il film venne distribuito dalla Artisti Associati."}
{"id": "219305", "revid": "767487", "url": "https://it.wikipedia.org/wiki?curid=219305", "title": "Barbarossa (film 1917)", "text": "Barbarossa (\"Barberousse\") \u00e8 un film muto del 1917 diretto da Abel Gance.\nUna copia del film \u00e8 conservata presso la Cin\u00e9math\u00e8que fran\u00e7aise.\nTrama.\nUn giornalista commette dei misfatti per essere il primo a darne notizia sui giornali.\nProduzione.\nIl film fu prodotto nel 1917 dalla societ\u00e0 Le Film d'Art. Venne girato a Bouches-du-Rh\u00f4ne, nel sud della Francia.\nDistribuzione.\nIl film usc\u00ec nelle sale francesi il 13 aprile 1917.\nIl titolo originale \u00e8 Barberousse Francia, in Italia il nome \u00e8 Barbarossa, in Francia Barbe Russe"}
{"id": "219307", "revid": "767487", "url": "https://it.wikipedia.org/wiki?curid=219307", "title": "Barbarossa (film 1965)", "text": " \u00e8 un film del 1965 diretto da Akira Kurosawa.\nSi tratta di un adattamento cinematografico del romanzo di Sh\u016bgor\u014d Yamamoto \"Il racconto del dottor Barbarossa\" del 1958.\nIl romanzo \"Umiliati e offesi\" di F\u00ebdor Dostoevskij ha ispirato una parte della trama relativa ad una ragazzina, Otoyo, salvata da un bordello. \"Barbarossa\" affronta la problematica dell'ingiustizia sociale ed esplora due dei filoni narrativi preferiti da Kurosawa: l'umanesimo e l'esistenzialismo.\nTrama.\nKoishikawa, XIX secolo. Il giovane dottore tirocinante Noboru Yasumoto, di elevata estrazione sociale e fresco di studi presso un'importante scuola medica olandese di Nagasaki, aspira ad entrare direttamente alle dipendenze della corte imperiale tramite raccomandazione paterna. Viene invece spedito in un affollato ospedale di periferia gestito con fermezza e parsimonia dal dottor Kyoj\u014d Niide, detto Barbarossa. Il giovane la prende malissimo: sicuro di essere vittima di un complotto ordito dal padre della sua ex fidanzata, che lo ha tradito, rifiuta di lavorare, di prendersi cura dei pazienti, di rispettare le regole dell'ospedale e persino di indossare il kimono d'ordinanza, sperando in tal modo di essere cacciato dall'istituto.\nIn realt\u00e0 col passare del tempo Noboru inizia a stabilire un legame sempre pi\u00f9 profondo col primario, coi colleghi e soprattutto coi malati. I degenti dell'ospedale gli offrono infatti uno spaccato profondo e doloroso della parte di umanit\u00e0 pi\u00f9 povera e tormentata, e che pertanto \u00e8 pi\u00f9 bisognosa di aiuto: dalla donna mantide, una ninfomane pluriomicida che a seguito di violenze subite da ragazzina prova continuamente l'impulso di uccidere gli uomini con cui si unisce carnalmente, a Sahachi, vittima di un amore travolgente e tragico, che dal giorno del suicidio della propria moglie dedica anima e corpo all'aiuto del prossimo, fino alla dodicenne Otoyo, sottratta dai medici alla casa di tolleranza in cui era sfruttata, che stabilisce un rapporto speciale con Noboru."}
{"id": "219308", "revid": "767487", "url": "https://it.wikipedia.org/wiki?curid=219308", "title": "Beatrice (film 1919)", "text": "Beatrice \u00e8 un film muto del 1919, diretto da Herbert Brenon e interpretato da Francesca Bertini.\nTrama.\nIl film narra l'incontro di Dante Alighieri e Beatrice Portinari a Firenze che segner\u00e0 il poeta per tutta la vita. Infatti Dante la amer\u00e0 per sempre, anche dopo la morte prematura di lei e quando l'incontra nel Paradiso. La vicenda si svolge ne ventennio che precede la fine del Duecento e Dante, anche se prova sentimenti sinceri per Beatrice, si vede costretto ad abbandonare la sua ricerca amorosa a causa del netto rifiuto di lei. Tuttavia Dante incomincia anche ad avere delle strane visioni riguardo al destino della sua amata, che nel frattempo si era sposata con un ricco fiorentino. Infatti poco dopo Beatrice muore in giovanissima et\u00e0 e Dante la incontra pochi anni dopo nel suo percorso di redenzione assieme al poeta Virgilio. Giunti nel Paradiso Terrestre alle pendici del Purgatorio, il poeta augusteo scompare per lasciare la sua pecorella smarrita Dante nelle braccia amorevoli della beata Beatrice che lo conduce a visitare il Paradiso. L\u00ec Dante scorger\u00e0 le anime di molti santi e beati, nonch\u00e9 quelle di alcuni suoi antenati. Infine Dante rester\u00e0 abbagliato dalla Santa Trinit\u00e0 di Dio."}
{"id": "219309", "revid": "767487", "url": "https://it.wikipedia.org/wiki?curid=219309", "title": "Beatrice (film 1921)", "text": "Beatrice \u00e8 un film muto del 1921 diretto da Herbert Brenon e interpretato dall'attrice Marie Doro. Brenon e la Doro girarono alcuni film in Italia, cui partecip\u00f2 anche il direttore della fotografia Giuseppe Filippa.\nProduzione.\nIl film fu prodotto nel 1921 dalla Caesar Film, una compagnia di produzione italiana.\nDistribuzione.\nDistribuito dall'Unione Cinematografica Italiana, il film usc\u00ec negli USA con il titolo \"The Stronger Passion\".\nDate di uscita.\nIMDb\nAlias"}
{"id": "219310", "revid": "2169878", "url": "https://it.wikipedia.org/wiki?curid=219310", "title": "Beatrice Cenci (film 1909)", "text": "Beatrice Cenci \u00e8 un cortometraggio del 1909 diretto da Mario Caserini.\nTrama.\nLa protagonista del film \u00e8 la giovane figlia del conte Francesco Cenci, Beatrice; dopo aver trascorso una vita triste e disgraziata, dalla monacazione puerile fino alle nozze con il suo genitore, Beatrice verr\u00e0 processata e giustiziata dopo aver assassinato il violento padre."}
{"id": "219312", "revid": "2", "url": "https://it.wikipedia.org/wiki?curid=219312", "title": "Gravitazione quantistica", "text": ""}
{"id": "219314", "revid": "767487", "url": "https://it.wikipedia.org/wiki?curid=219314", "title": "Beatrice Cenci (film 1910)", "text": "Beatrice Cenci \u00e8 un cortometraggio muto del 1910 diretto da Ugo Falena.\nTrama.\nBeatrice Cenci \u00e8 una nobile romana costretta fin da piccola a rimanere in un monastero femminile.&lt;br&gt;Dopo essere uscita di l\u00ec la ragazza \u00e8 costretta a sposare suo padre Francesco che la violenta in continuazione. Beatrice non potr\u00e0 neanche condurre una vita migliore dopo l'omicidio del padre organizzato da lei perch\u00e9 verr\u00e0 processata e decapitata."}
{"id": "219317", "revid": "767487", "url": "https://it.wikipedia.org/wiki?curid=219317", "title": "Beatrice Cenci (film 1926)", "text": "Beatrice Cenci \u00e8 un film muto italiano del 1926 diretto da Baldassarre Negroni.\nTrama.\nPer impedirle di sposarsi, Beatrice Cenci viene segregata dal padre, il conte Francesco Cenci, un uomo violento e dissoluto, a Petrella Salto in un piccolo castello denominato \"La rocca\". Con la complicit\u00e0 del castellano Olimpio Calvetti, divenuto suo amante, Beatrice si vuole vendicare di quella forzata prigionia ma soprattutto per tutte le angherie e le insidie del padre che in giovent\u00f9 fu costretta a subire. Con l'aiuto della matrigna Lucrezia e dei propri fratelli Giacomo e Bernardo, induce Olimpio ad uccidere il padre nel sonno, facendolo poi precipitare da un balcone, perch\u00e9 si creda ad una disgrazia. Scoperti e processati, i colpevoli si difendono affermando che Francesco era stato ucciso per aver stuprato la figlia Beatrice, nel frattempo divenuta madre. Ma Papa Clemente VIII, inesorabilmente, infligge condanne terribili: lo squartamento per Giacomo, la decapitazione per Beatrice e Lucrezia, l'ergastolo per il giovane Bernardo.\nProduzione.\nLa sceneggiatura del film ripercorre le vicende, tra storia e leggenda, della vita di Beatrice Cenci.\nIl personaggio di Beatrice, gi\u00e0 assurto ad eroina popolare e pi\u00f9 volte ispirazione per opere sia figurative che letterarie che, \u00e8 di particolare interesse anche per il cinema, e pi\u00f9 volte lo ha portato sullo schermo. Lo stesso regista, Baldassarre Negroni, ne aveva gi\u00e0 firmata una versione nel 1913, mentre Maria Jacobini aveva gi\u00e0 interpretato la nobildonna romana in uno dei suoi primi film.\nQuesta versione muta, in cui la parte del giovane Bernardo Cenci \u00e8 interpretata dall'attrice Lillian Lyl, ed \u00e8 conosciuta all'estero anche con il titolo \"The Tragic Hour\", ottenne il \"visto censura\" n. 23134 il 30 novembre 1926. Nel luglio del 1930 la pellicola venne anche sonorizzata."}
{"id": "219318", "revid": "767487", "url": "https://it.wikipedia.org/wiki?curid=219318", "title": "Beatrice Cenci (film 1941)", "text": "Beatrice Cenci \u00e8 un film del 1941, diretto dal regista Guido Brignone.\nDelle sette pellicole narranti la tragica vicenda della nobildonna romana vissuta nel '500, questa \u00e8 la prima del periodo sonoro (escludendo la pellicola del 1926 di Baldassarre Negroni girata muta, ma in seguito sonorizzata e ridistribuita nel 1930).\nTrama.\nL'azione del film si svolge alla fine del XVI secolo tra Roma e l'Abruzzo. Il conte romano Francesco Cenci, uomo dissoluto e violento, \u00e8 condannato per debiti a sette mesi di esilio da trascorrere in una lontana rocca dell'Abruzzo. Vero tiranno, esige che i membri della propria famiglia lo accompagnino, il che addolora soprattutto la figlia Beatrice costretta a lasciare il proprio fidanzato per seguire il padre. Sottoposta alle pi\u00f9 dure umiliazioni da parte del crudele padre, chiede aiuto al fidanzato che decide di liberarla ed arriva alla rocca con l'intento di rapirla. Il piano fallisce ed il giovane rimane bloccato dentro il castello. La mattina seguente, il cadavere del conte Cenci viene ritrovato in un burrone, sotto la finestra della propria stanza. Disgrazia o delitto? Si inizia il processo durante il quale i sospetti gravano ora su l'uno ora su l'altro dei familiari. Beatrice, l'unica che si era opposta all'autorit\u00e0 paterna, \u00e8 colei sulla quale sembrano cadere i maggiori indizi, indizi che assumono l'importanza di una prova e viene quindi condannata alla decapitazione. Quando la verit\u00e0, che prova l'innocenza di Beatrice, si fa strada, la sentenza \u00e8 gi\u00e0 stata eseguita.\nProduzione.\nIl film fu realizzato negli studi del Centro Sperimentale di Cinematografia di Roma.\nDistribuzione.\nIl film fu distribuito nelle sale cinematografiche italiane il 9 settembre del 1941.\nOpere correlate.\nLa storia della nobildonna romana \u00e8 stata trasposta al cinema per ben sette volte rispettivamente da: Mario Caserini (1909), Ugo Falena (1910), Baldassarre Negroni (in due diverse pellicole, la prima del 1913 e la seconda del 1926), Guido Brignone (1941), Riccardo Freda (1956) e Lucio Fulci (1969)."}
{"id": "219319", "revid": "767487", "url": "https://it.wikipedia.org/wiki?curid=219319", "title": "Beatrice Cenci (film 1956)", "text": "Beatrice Cenci \u00e8 un film del 1956 diretto da Riccardo Freda.\nTrama.\nNel 1598 nell'inchiesta sulla morte di Francesco Cenci, patrizio violento e dissoluto, \u00e8 coinvolto il figlio Giacomo, amante della matrigna Lucrezia. Per difenderlo Lucrezia accusa Olimpio Calvetti, intendente di Francesco, che aveva aiutato Beatrice Cenci. Messa sotto tortura anche Beatrice accusa Olimpio, ma viene condannata a morte e decapitata a Castel Sant'Angelo. Alla fine il giudice fa rinchiudere anche Giacomo e Lucrezia."}
{"id": "219320", "revid": "125999768", "url": "https://it.wikipedia.org/wiki?curid=219320", "title": "Beatrice Cenci (film 1969)", "text": "Beatrice Cenci \u00e8 un film del 1969 diretto da Lucio Fulci.\n\u00c8 un film drammatico che narra le vicende di un nobiluomo romano Francesco Cenci, che dopo avere commesso molti crimini salvandosi grazie alla propria ricchezza, viene alfine assassinato dai propri familiari con l'aiuto di due complici. Il processo per l'omicidio si conclude con la condanna di tutti i Cenci superstiti, tra cui la moglie di Francesco, Lucrezia, e la figlia Beatrice Cenci, poi destinata a divenire un'eroina nell'immaginario popolare. Il film \u00e8 uscito nelle sale cinematografiche italiane nel giugno 1969.\nTrama.\nFrancesco Cenci \u00e8 un nobile romano inviso a tutta la citt\u00e0 e odiato dai suoi stessi figli. Approfittando di scappatoie legali e corrompendo le autorit\u00e0, Francesco \u00e8 solito commettere abusi sui suoi concittadini, sia di modesta estrazione che di pari rango. Dopo l'ultimo delitto, viene esiliato nella sua villa di campagna, mentre la gendarmeria pontificia gli confisca parte dei beni. Stanca di vivere nella paura, la figlia, Beatrice, complice un servitore innamorato, gli commissiona l'uccisione del padre. Il servitore assolda un assassino che, inscenando un suicidio, precipita il nobile da un balcone. Scettico sull'ipotesi del suidicio, uno scudiero inizia a indagare fino a scoprire la verit\u00e0. Il servo confesser\u00e0 il nome della vera mandante dell'omicidio: Beatrice, che riveler\u00e0 di essere giunta a organizzare la morte del padre a causa delle continue violenze subite per mano dello stesso.\nDistribuzione.\nVenne distribuito nelle sale cinematografiche italiane il 14 novembre 1969.\nNegli Stati Uniti venne distribuito dalla Athena Films nel settembre 1976 con il titolo \"The Cospiracy of Torture\" ed in versione ridotta (84 minuti)."}
{"id": "219328", "revid": "220472", "url": "https://it.wikipedia.org/wiki?curid=219328", "title": "Carlo Sini", "text": "Biografia.\nCarlo Sini ha studiato all'Universit\u00e0 degli Studi di Milano con Giovanni Emanuele Bari\u00e9 ed Enzo Paci, con il quale si \u00e8 laureato in Filosofia, diventandone in seguito assistente. Dopo aver conseguito la libera docenza in Filosofia teoretica, ha insegnato Filosofia della storia e Storia della filosofia presso l'Universit\u00e0 degli Studi dell'Aquila. Nel 1976 \u00e8 stato chiamato a ricoprire la cattedra di Filosofia teoretica della Facolt\u00e0 di Lettere e Filosofia dell'Universit\u00e0 di Milano, dove ha anche svolto per un triennio la funzione di Preside di facolt\u00e0. Membro per molti anni del Collegium Phaenomenologicum di Perugia, del Direttivo Nazionale della Societ\u00e0 Filosofica Italiana e dell'Institut International de Philosophie di Parigi, \u00e8 socio nazionale dell'Accademia Nazionale dei Lincei, dell'Istituto lombardo di scienze e lettere e dell'Archivio Husserl di Lovanio. Insignito nel 1985 per una sua opera del Premio della Presidenza del Consiglio dello Stato italiano, ha ricevuto nel 2002 la Croce d'onore di I Classe per le scienze e le arti dallo Stato austriaco.\nHa tenuto corsi, seminari e conferenze negli Stati Uniti, in Canada, Argentina, Spagna, Svizzera e altri paesi europei. Ha collaborato per oltre un decennio alle pagine culturali del \"Corriere della Sera\" e collabora tuttora con la Rai, con la Radiotelevisione svizzera, con vari settimanali e testate giornalistiche. Dirige per AlboVersorio la collana \"Pragmata\" ed \u00e8 membro del comitato scientifico del festival \"La Festa della Filosofia\". Il 7 dicembre 2014 viene premiato dal Comune di Milano con l'Ambrogino d'oro.\nPensiero.\nErmeneutica.\nSini \u00e8 stato tra i primi a segnalare all'attenzione del pubblico italiano l'importanza dell'opera di Charles Sanders Peirce, e ha proposto un filone di ricerca sulla convergenza teoretica dei percorsi filosofici di Peirce e Heidegger sul filo dell'ermeneutica bench\u00e9 la sua formazione didattica fosse di orientamento prevalentemente fenomenologico.\nIl tema della scrittura e successivi sviluppi.\nLa sua proposta teoretica si \u00e8 in seguito concentrata sul tema della scrittura e sulla centralit\u00e0 dell'alfabeto greco come forma logica del pensiero occidentale. In particolare, in \"Figure dell'enciclopedia filosofica\", Sini rende conto della radicalit\u00e0 del gesto istitutivo platonico e della nascita della filosofia in modo da illuminare la genealogia della nostra civilt\u00e0 e le figure del suo destino. Questa pubblicazione si misura con nodi problematici e profondi della nostra cultura. Viene mostrata la verit\u00e0 del gesto filosofico di Platone nel tratto tecnologico della parola alfabetica che trasforma la relazione al mondo in \"cosit\u00e0\". La pratica del concetto, infatti, in-forma il paradigma dell'oggettivit\u00e0 e traduce le \u201csterminate antichit\u00e0\u201d dell'umano all'interno dell'ambito cronotopico della visione logica elaborata dalla scansione alfabetica del mondo (con la conseguente nascita del tempo e del sapere storico).\nAll'educazione mitologica dell'uomo si sostituisce l'educazione psichica dell'anima nella rimozione delle qualit\u00e0 sensibili della vita vissuta. Prima operazione di ingegneria genetica che comporta sia la nascita del soggetto morale nella \"paideia\" del bio-politico (come Nietzsche aveva intuito) sia il conseguente destino nichilista rivelato dall'epoca contemporanea intesa come \u201cepoca del disincanto\u201d, secondo la nota definizione di Max Weber. Ma l'intreccio, che dalla preistoria conduce ai nostri giorni, rinvia al desiderio e all'iscrizione originaria che danza nelle figure della sessualit\u00e0 e della morte. La soglia cos\u00ec dischiusa, annunciata dalla verit\u00e0 analogica dell'evento mimato nella generazione, permette il passaggio del movente desiderante nel \u201cdesiderio di vita eterna\u201d. Platone e la logica disgiuntiva hegeliana rappresentano i due poli pi\u00f9 rilevanti di questa consapevolezza lancinante. Addirittura, tutta la filosofia platonica \u00e8 probabilmente da pensare come la domanda pi\u00f9 alta e profonda che sia mai stata posta alla sapienza dionisiaca.\nE cos\u00ec, dagli ominidi alla societ\u00e0 dell'informazione (sul filo delle pratiche che ne circoscrivono le traiettorie) la trama del senso transita dai \u201csigna\u201d ai \u201csegni\u201d, disegnando le coordinate del nostro tempo e il predominio della visione scientifica e delle sue figure che dileguano la consistenza oggettuale dell'oggettivit\u00e0, profilando nel rituale pubblico del potere finanziario, e nella conseguente imposizione dell'universalit\u00e0 oggettiva, un paradosso costitutivo che nasconde nuove e positive opportunit\u00e0 ancora tutte da scoprire (e attualmente mascherate dalla deleteria mercificazione imperante). Delineando nuove occasioni di senso, le \"Figure dell'enciclopedia\" invitano a \u201csognare pi\u00f9 vero\u201d, vale a dire ad abitare la conoscenza filosofica nell'esercizio dell'evento del significato nella concretezza delle sue pratiche. \"Ethos\" di una nuova scrittura della soggezione del mortale al desiderio, nell'apertura al transito della vita eterna.\nRecentemente Sini ha approfondito la questione del \"logos\" e della tecnica facendo, sulla scia dei lavori precedenti, del primo (ragione e parola) il fondamento ultimo, della seconda l'essenza. Una posizione di rilievo e in controtendenza all\u00b4interno del panorama di questa specifica area della filosofia contemporanea."}
{"id": "219337", "revid": "287204", "url": "https://it.wikipedia.org/wiki?curid=219337", "title": "Iuwlot", "text": "Biografia.\nFiglio di Osorkon I e fratello del predecessore Sheshonq C, svolse la funzione sacerdotale a Tebe principalmente durante la prima parte del regno dell'altro fratello Takelot I del quale pare per\u00f2 non abbia avuto una grande considerazione. Dalle assai scarse notizie in nostro possesso infatti sembra che Iuwlot abbia aumentato il distacco di Tebe dal resto del regno inficiando cos\u00ec, in parte, l'opera di riunificazione attuata dai primi due sovrani della dinastia (Sheshonq I ed Osorkon I).\nAlla sua morte, la sua carica venne assegnata ad un altro fratello, Nisubanebdjed."}
{"id": "219340", "revid": "181699", "url": "https://it.wikipedia.org/wiki?curid=219340", "title": "Cotangente", "text": "In matematica, in particolare in trigonometria, la cotangente di un angolo \u00e8 definita come la proiezione sull'asse formula_1 del punto di incontro tra il prolungamento del secondo lato dell'angolo orientato e la retta che tange la circonferenza goniometrica nel punto formula_2. Spesso si usa definirla anche tramite il rapporto tra il coseno ed il seno dello stesso angolo:\nformula_3,\noppure ricordando che la cotangente \u00e8 il reciproco della tangente:\nformula_4\nIn un triangolo rettangolo, la cotangente di un angolo acuto corrisponde al rapporto fra il cateto ad esso adiacente e quello opposto. Ne segue appunto che la cotangente \u00e8 il reciproco della tangente.\nLa cotangente \u00e8 una funzione continua nel dominio ed \u00e8 periodica con periodo minimo formula_5, cio\u00e8 formula_6. Non \u00e8 una funzione limitata, n\u00e9 invertibile. Tuttavia se si restringe il dominio all'intervallo formula_7 la funzione cotangente ristretta risulta invertibile in quanto strettamente monotona (in particolare strettamente decrescente) in tale intervallo.\nLa sua derivata \u00e8 formula_8, mentre la sua funzione primitiva \u00e8:\nformula_9\nLa funzione inversa della cotangente ristretta all'intervallo formula_7 prende il nome di arcocotangente.\nLo sviluppo di Taylor della funzione cotangente (qui arrestato al quinto ordine) \u00e8:\nformula_11\nInoltre la cotangente, essendo il reciproco della tangente che \u00e8 una funzione dispari, \u00e8 ancora una funzione dispari, e ci\u00f2 comporta che: \nLa seguente tabella elenca i principali valori notevoli della funzione cotangente:"}
{"id": "219349", "revid": "729019", "url": "https://it.wikipedia.org/wiki?curid=219349", "title": "Nimlot", "text": "&lt;-n:U1-r:V13-&gt; \nn m3 r t - Nemarot (Nimlot)\nNimlot ricevette, dal padre, il governo di Heracleopolis, che ormai costituiva un principato quasi del tutto autonomo rispetto al regno d'Egitto."}
{"id": "219350", "revid": "110157", "url": "https://it.wikipedia.org/wiki?curid=219350", "title": "Dietikon", "text": "Dietikon (toponimo tedesco) \u00e8 un comune svizzero di 27\u00a0076 abitanti del Canton Zurigo, nel distretto di Dietikon del quale \u00e8 capoluogo; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDietikon \u00e8 servito dall'omonima stazione sulle ferrovie Zurigo-Olten, Bremgarten-Dietikon (linea S17 della rete celere di Zurigo; Dietikon \u00e8 servita anche dalle linee S3 e S19) e B\u00f6zbergbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219363", "revid": "110157", "url": "https://it.wikipedia.org/wiki?curid=219363", "title": "Schlieren", "text": "Schlieren (toponimo tedesco) \u00e8 un comune svizzero di 18\u00a0749 abitanti del Canton Zurigo, nel distretto di Dietikon; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchlieren \u00e8 servito dall'omonima stazione sulle ferrovie Zurigo-Olten e B\u00f6zbergbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219373", "revid": "120565613", "url": "https://it.wikipedia.org/wiki?curid=219373", "title": "Orazio Coclite", "text": "Publio Orazio Coclite (Latino: ) \u00e8 un eroe mitico romano del VI secolo a.C. (\"cocles\" in Latino significa \"con un solo occhio\") che difese da solo il ponte che conduceva a Roma contro gli Etruschi di Chiusi guidati dal loro lucumone Porsenna. Era il nipote di Marco Orazio Pulvillo che fu console nel 509 a.C.. Entrambi discendevano dai tre fratelli Orazi (536 - 490 a.C.). \nStoria.\nSi narra che nel 508 a.C. Orazio Coclite riusc\u00ec ad arrestare l'avanzata degli Etruschi mentre i compagni demolivano il \"pons Sublicius\" per impedire che i nemici passassero per il Tevere. Inizialmente al suo fianco combatterono Spurio Larcio e Tito Erminio, futuri consoli nel 506 a.C.. \nQuando rimase da abbattere soltanto una piccola parte del ponte, Orazio ordin\u00f2 loro di mettersi in salvo, rimanendo a combattere da solo. Al termine della demolizione si gett\u00f2 nel Tevere con tutta l'armatura e qui, secondo Polibio, affog\u00f2. Secondo Tito Livio, invece, riusc\u00ec ad attraversare il fiume nuotando e a rientrare in quella citt\u00e0 a cui aveva evitato, con il suo eroico gesto, un infausto destino. Il popolo di Roma gli dimostr\u00f2 la sua gratitudine dedicandogli una statua e donandogli un appezzamento di terreno pari a quanto ne poteva arare in un intero giorno. Accanto agli onori ufficiali, ci furono anche attestati di gratitudine da parte dei privati cittadini, i quali, nonostante il periodo di grande carestia, donarono una razione dei loro viveri, secondo le proprie possibilit\u00e0.\nNonostante la grande popolarit\u00e0 non divenne mai console per una malattia che lo colse alle gambe e gli impediva di camminare.\nLetteratura.\nLo scrittore inglese Thomas Babington Macaulay nel suo \"Canti di Roma antica\" al canto XXVII fa parlare Orazio Coclite mentre scende in battaglia con queste parole:\nIl passo \u00e8 citato nel film Oblivion con Tom Cruise, nel film \"L'ora pi\u00f9 buia\" e nell'episodio \"Il pozzo di Satana\" (stagione II, episodio VIII) della serie televisiva fantascientifica \"Doctor Who\"."}
{"id": "219375", "revid": "1573940", "url": "https://it.wikipedia.org/wiki?curid=219375", "title": "Smendes III", "text": "Biografia.\nPi\u00f9 noto col nome grecizzato di Smendes (III), era figlio di Osorkon I e fratello del predecessore Iuwlot e svolse la funzione sacerdotale a Tebe durante il regno dell'altro fratello Takelot I. Il suo nome ci \u00e8 noto dalle registrazioni del livello del Nilo incise sul muro esterno del tempio di Karnak.\nR8-U36-D1*p:n-i-mn:n-N5:Z1\nhm ntr tpi n imn r\u055a - \"Primo Profeta di Amon-Ra\"\nV22:n-E10-R11-R11-A52\nni swb3 nb dd - Nisubanebdjed"}
{"id": "219383", "revid": "1776051", "url": "https://it.wikipedia.org/wiki?curid=219383", "title": "Oberengstringen", "text": "Oberengstringen (toponimo tedesco) \u00e8 un comune svizzero di 6\u00a0611 abitanti del Canton Zurigo, nel distretto di Dietikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219387", "revid": "1543377", "url": "https://it.wikipedia.org/wiki?curid=219387", "title": "Hector Berlioz", "text": "Biografia.\nFiglio di Louis-Hector Berlioz, medico d'una certa fama, coltivava la sua passione per la musica, che molto probabilmente il padre gli trasmise, quasi esclusivamente per diletto, servendosi di un flauto e una chitarra per suonare ci\u00f2 che udiva. Si accost\u00f2 per la primissima volta alla scrittura della composizione verso i 12 anni scarabocchiando su un foglio alcune note. Mai impar\u00f2 a suonare il pianoforte. Dopo aver compiuto i suoi studi ginnasiali nel paese natale, Berlioz fu inviato da suo padre a Parigi per seguire i corsi della scuola di medicina.\nIn seno alla citt\u00e0 che si chiama ancora \"la capitale delle arti\", era difficile che la passione di Berlioz non si accrescesse invece di sopirsi. Essa esercit\u00f2 ben presto su di lui un imperio tale che abbandon\u00f2 i banchi della facolt\u00e0 per quelli del conservatorio. Irritato dal vedere la sua autorit\u00e0 misconosciuta, suo padre lo priv\u00f2 dei mezzi di sussistenza che gli aveva fornito fino ad allora e Berlioz non ebbe altra risorsa che farsi ammettere come corista al teatro del Ginnasio Drammatico.\nIl 1\u00ba novembre 1829, le stesse composizioni furono udite di nuovo in un concerto nel quale l'autore fece eseguire una nuova opera che aveva per titolo: \"Concerts des Sylphes\".\nDal 1826, Berlioz era rientrato nel novero degli allievi del conservatorio, che si chiamava allora Scuola reale di musica, e seguiva le lezioni di Lesueur per lo stile libero, poich\u00e9 aveva bisogno di un protettore in vista del grande concorso di composizione denominato \"Prix de Rome\". Questo protettore gli era tanto pi\u00f9 necessario in quanto Cherubini era mal disposto verso di lui e mostrava una vera antipatia per la sua musica. Pi\u00f9 volte Berlioz aveva sostenuto l'esame preparatorio di questo concorso senza esservi ammesso. Infine, dopo ben cinque tentativi la sua perseveranza la ebbe vinta sugli ostacoli e nel concorso del 1830 gli fu assegnato il primo premio per la composizione di una cantata della quale Sardanapalo era il soggetto.\nNel marzo del 1854 mor\u00ec la prima moglie, l'attrice teatrale Harriet Smithson, di origine irlandese, e pochi mesi dopo l'artista si rispos\u00f2 in seconde nozze. A Londra nel 1855 incontr\u00f2 Wagner, ma la cordialit\u00e0 iniziale si trasform\u00f2 in freddezza. Altri due avvenimenti drammatici turbarono gli ultimi anni della sua vita, e cio\u00e8 la prematura scomparsa del figlio Louis e la morte della seconda moglie. Altri viaggi, come quello trionfale in Russia, altre composizioni e un ritorno di fiamma per una donna che aveva amato in giovent\u00f9 si susseguiranno nella vita di Berlioz, fino alla sua morte, avvenuta nel 1869. \u00c8 risaputo e documentato che Mendelssohn, molto apprezzato da Cherubini, pur essendo amico di Berlioz, non lo considerava un grande compositore.\nFu membro della Massoneria.\nAmicizie e rivalit\u00e0.\nBerlioz ebbe come amici alcuni tra i pi\u00f9 grandi musicisti dell'Ottocento. Strinse una forte amicizia con Franz Liszt, Fryderyk Chopin e Camille Saint-Sa\u00ebns; conobbe Richard Wagner e furono anche amici per un po' di tempo, ma entrambi arrivarono poi a odiarsi. Conobbe anche Johann Strauss e assistette personalmente ad alcuni suoi concerti. \nIl mondo della musica si divise nel considerarlo un genio oppure un pazzo.\nBerlioz come critico musicale, scrittore e teorico.\nCome critico e come scrittore, Berlioz si \u00e8 fatto una reputazione giustamente meritata, ci sono dell'arditezza nelle sue idee e dell'originalit\u00e0 nella sua forma di cui ha dato prova negli anni di collaborazione con la Gazzetta musicale di Parigi e il \"Journal des d\u00e9bats\". Al numero considerevole di articoli che fece pubblicare vanno aggiunti:\nVa infatti ricordato che prima di altri, che sistemeranno e miglioreranno ulteriormente l'argomento durante il XX secolo, teorizz\u00f2 la moderna orchestrazione gettando le basi della distribuzione spaziale dei musicisti funzionale all'acustica ideale.\nInoltre un libro di memorie:\nBerlioz come personaggio letterario.\nLa ricca personalit\u00e0 di Berlioz ha ispirato romanzi, racconti, opere di teatro, eccetera.\nRiconoscimenti discografici.\nBerlioz, \"Benvenuto Cellini\" - BBC Symphony Orchestra, Chorus of the Royal Opera House, Covent Garden, Christiane Eda-Pierre, Jane Berbi\u00e9, Nicolai Gedda, Robert Massard, Roger Soyer &amp; Sir Colin Davis, 1972 Philips - \"Grammy Award for Best Opera Recording\" 1973\nInfluenza culturale.\nA Berlioz \u00e8 intitolato il cratere Berlioz su Mercurio."}
{"id": "219389", "revid": "1543377", "url": "https://it.wikipedia.org/wiki?curid=219389", "title": "Shania Twain", "text": "Shania ha venduto pi\u00f9 di 100 milioni di dischi, risultando cos\u00ec uno degli artisti musicali con maggiori vendite. \u00c8 anche l'artista femminile nella storia della musica country ad aver avuto maggior successo ed \u00e8 per questo soprannominata \"The Queen of Country Pop\" (\"Regina del Country Pop\").\nIl suo secondo album del 1995 \"The Woman in Me\", ha venduto 20 milioni di copie nel mondo e l\u2019ha resa famosa, facendole guadagnare un Grammy Award come Miglior Album Country, che per la prima volta and\u00f2 a un musicista non statunitense. Il terzo album del 1997, \"Come On Over\", \u00e8 diventato l'album di un'artista femminile pi\u00f9 venduto di tutti i tempi e il pi\u00f9 venduto album country di sempre, con all'attivo pi\u00f9 di 40 milioni di copie nel mondo, di cui pi\u00f9 di 20 milioni vendute solo negli Stati Uniti, 15,6 milioni di copie certificate da Nielsen SoundScan. L'album ha debuttato alla numero 1 della classifica \"Billboard Top Country Albums\" restandoci per 50 settimane non consecutive, rimanendo nelle prime dieci posizioni per 151 settimane. Dall'album sono stati estratti singoli come \"You're Still the One\", \"That Don't Impress Me Much\" e \"Man! I Feel like a Woman!\", e ha fatto guadagnare alla Twain quattro Grammy Award.\n\u00c8 l'unica musicista donna ad aver pubblicato tre album premiati come \"dischi di diamante\" dalla RIAA, ha vinto cinque premi Grammy e ha ottenuto quasi 40 riconoscimenti anche dalla Broadcast Music Incorporated (BMI). Complessivamente ha venduto pi\u00f9 di 65 milioni di dischi, di cui 48 milioni nei soli Stati Uniti. Per questi risultati, congiuntamente al suo impegno nei confronti dei meno fortunati, \u00e8 stata insignita del prestigioso Ordine del Canada.\nBiografia.\nGli inizi.\n\u00c8 figlia di Sharon e Clarence Edwards, separatisi quando lei aveva due anni. Sharon rispos\u00f2 Jerry Twain, di origine Ojibwa. Sebbene si sia scritto che Shania Twain abbia queste origini, la cantante sment\u00ec dichiarando che il padre biologico era in realt\u00e0 di ascendenza Cree. Ha altres\u00ec origini irlandesi, francesi e inglesi. Una sua bisnonna materna discende dal colono francese Zacharie Cloutier, mentre la nonna materna, Eileen Pearce, era un'emigrante di Newbridge, in Irlanda.\nLa Twain crebbe tra alcune difficolt\u00e0 a Timmins, nell'Ontario settentrionale. I suoi genitori vissero in ristrette condizioni economiche, e Sharon si trovava spesso in depressione per la mancanza di cibo in famiglia. Tuttavia ebbe fiducia nella passione di sua figlia per il canto, e cos\u00ec Eilleen port\u00f2 a casa qualche guadagno cantando in club locali e bar.\nA 13 anni la Twain fu invitata ad esibirsi su un programma della CBC, \"Tommy Hunter Show\". Ai tempi del liceo a Timmins fu la cantante del gruppo locale Longshot, che faceva cover di varie canzoni di successo in quel periodo. Quando la madre e il padre adottivo morirono in un incidente d'auto il 1\u00ba novembre 1987, la Twain mise per un po' da parte la carriera musicale, e cominci\u00f2 a prendersi cura della famiglia. Insieme ai fratelli Mark, Darryl e Carrie-Ann si trasfer\u00ec ad Huntsville, dove si sostenne cantando per il vicino locale Deerhurst.\nNel 1991 l'avvocato di spettacolo Dick Frank, di Nashville, la ascolt\u00f2 e la invit\u00f2 a registrare un demo. Cos\u00ec la Twain firm\u00f2 un contratto per conto di Richard Frank, della Mercury Nashville Records. L\u00ec adott\u00f2 il nome d'arte \"Shania\", termine Ojibwa che significherebbe \"a modo mio\". Robin Eggar, biografo di Shania Twain, rivel\u00f2: \"Si \u00e8 parlato confusamente del vero significato di 'Shania' e si \u00e8 speculato se fosse o non fosse una parola o un'espressione Ojibwe. [...] Non c'\u00e8 un'espressione, pur pronunciata o capita scorrettamente, in lingua Ojibwe n\u00e9 in lingua Cree che si avvicini al significato di 'a modo mio'. Tuttavia, la leggenda attorno al suo nome continua a essere riproposta dai media fino ad oggi\".\nIl comune di Timmins le ha dedicato una strada, le ha conferito le chiavi della citt\u00e0 e ha costruito lo Shania Twain Centre in suo onore. Twain ha visitato Timmins per aprire ufficialmente lo Shania Twain Centre e per filmarne uno speciale su CTV, il 2 novembre 2004.\nCarriera.\nPrimi successi.\nNel 1993 usc\u00ec l'omonimo \"Shania Twain\". Tuttavia l'autrice non ne rimase molto soddisfatta, perch\u00e9 sentiva di essere forzata dalla casa discografica a lasciar scrivere ai compositori di Nashville. Infatti collabor\u00f2 ad una sola canzone, e sent\u00ec l'album come se non fosse proprio. Il disco non piacque molto al pubblico, e i singoli estratti non ebbero grande successo. I primi due brani pubblicati, \"What Made You Say That\" e \"Dance with the One That Brought You\", quest'ultimo accompagnato da un videoclip diretto da Sean Penn, ebbero un tiepido successo nella classifica country di Billboard. Alla fine del 1993, il debutto omonimo vendette solo 250.000 copie. Shania Twain si fece notare nella scena country, allora ancora alquanto conservatrice, per i suoi videoclip in cui metteva in mostra l'ombelico.\nLa cantautrice si sent\u00ec alienata dalla scena musicale di Nashville, e per lei l'album era privo della sua passione e propensione al country. Per sua fortuna, le cose cambiarono qualche tempo dopo. Il produttore Robert Lange ascolt\u00f2 le canzoni della Twain e ne intu\u00ec le potenzialit\u00e0. Cos\u00ec si offr\u00ec di produrne i dischi successivi e di scrivere canzoni con lei. Dopo molte conversazioni al telefono, s'incontrarono al Nashville's Fan Fair nel giugno del 1993. Il 28 dicembre dello stesso anno si sposarono.\nLange e Twain formarono una coppia affiatata anche in campo musicale, e la cantautrice ha spesso commentato che un motivo di tale sodalizio stava proprio nelle loro diverse vedute; inoltre Lange \u00e8 di 17 anni pi\u00f9 anziano di lei. Cos\u00ec iniziarono a lavorare su un secondo album, e nel 1995 \"The Woman in Me\" cominci\u00f2 subito a riscuotere consensi, grazie a singoli come \"Any Man of Mine\" e \"Whose Bed Have Your Boots Been Under?\". La casa discografica invest\u00ec miratamente in una promozione incentrata sui videoclip dei singoli estratti, creando un'immagine commercialmente riconoscibile di Shania Twain. Alla fine il disco rimase per mesi al primo posto nelle classifiche country e al quinto di Billboard, e vendette 12 milioni di copie. \"The Woman in Me\" vinse un Grammy come \"Best Country Album\", ma anche un premio dall'Academy of Country Music, come album dell'anno; dallo stesso istituto, fu premiata come miglior cantante donna esordiente.\n\"Come on Over\".\nNel 1997 la Twain registr\u00f2 e pubblic\u00f2 \"Come on Over\". Grazie a questo disco, la cantautrice divenne definitivamente tra le pi\u00f9 importanti del mainstream.\nForte di 172.000 copie nelle prime settimane, non fu inizialmente molto acclamato, e poi le vendite impennarono in modo graduale. Pur avendo raggiunto solo il secondo posto a Billboard, ebbe elevato successo grazie soprattutto al singolo \"You're Still the One\". Canzoni come \"Don't Be Stupid\", \"Honey, I'm Home\", \"Man! I Feel like a Woman!\", \"That Don't Impress Me Much\" e \"From This Moment On\" furono anch'esse distribuite come singoli, ottenendo risultati altrettanto notevoli, e in Gran Bretagna il disco giunse ugualmente al primo posto. Rimasto su Billboard per 99 settimane, \"Come on Over\" ha venduto 39 milioni di copie, di cui 20 milioni nei soli Stati Uniti. Per l'album arrivarono quattro premi Grammy, tra cui \"Best Country Song\" per la Twain e Lange (\"You're Still the One\", \"Come on Over\"\") e \"Best Female Country Performance\" (\"You're Still the One\", \"Man! I Feel like a Woman!\").\nLe canzoni di \"Come on Over\" contenevano testi e melodie orecchiabili, e Lange vi apport\u00f2 tecniche di produzione molto affini ai suoi lavori precedenti, nell'hard rock di gruppi come Def Leppard ed AC/DC. Riducendo le influenze strumentali pi\u00f9 tipicamente country, genere tradizionalmente legato al Nord America, il \"sound\" della Twain si impose sulle frequenze radiofoniche di tutto il mondo, segnando di fatto la sua incursione nella musica pop.\nNel 1998 Shania partecip\u00f2 alla prima edizione del concerto \"VH1 Divas\", al fianco Mariah Carey, C\u00e9line Dion, Gloria Estefan ed Aretha Franklin. Nello stesso anno prese il via il suo primo grande tour, con l'aiuto del manager Jon Landau (gi\u00e0 al lavoro con Bruce Springsteen). I concerti furono ben stimati dal pubblico di tutto il mondo, e convinse i critici che prima credevano che non fosse in grado di esibirsi dal vivo. Durante il tour, in ogni citt\u00e0 visitata permise ad una giovane cantante di unirsi a lei in stage, per una delle sue canzoni. Tra tali cantanti vi fu anche Avril Lavigne, che con la Twain duett\u00f2 ad un suo concerto ad Ottawa. La Lavigne sarebbe poi diventata un'artista non meno fortunata, in ambito pop rock.\nNel 1999 fu nominata artista dell'anno, sia dall'Academy of Country Music che dalla Country Music Association. \u00c8 la prima tra due artisti non statunitensi, ed una tra solo cinque soliste, a vincere la versione CMA del premio. L'altro non americano \u00e8 Keith Urban, e le altre artiste sono Reba McEntire, Barbara Mandrell, Dolly Parton e Loretta Lynn.\nLo stesso anno, la canzone \"Man! I Feel like a Woman!\" venne usata da Revlon per un suo spot commerciale.\nPrimi anni 2000.\nDopo il successo di \"Come on Over\" e gli impegni che ne conseguirono, Shania Twain rivel\u00f2 di soffrire di esaurimento nervoso e decise di prendere una pausa biennale. All'epoca nacque suo figlio Eja, e successivamente la Twain registr\u00f2 \"Up!\", pubblicato nel novembre del 2002, e torn\u00f2 in tourn\u00e9e con l\"'Up! Tour\", che la port\u00f2 a esibirsi in vari Stati europei. Il materiale per l'album \u00e8 stato realizzato in varie citt\u00e0 all'estero, tra cui Berlino e Mumbai.\n\"Up!\" usc\u00ec come triplo album, con tre dischi dedicati a pop, country e musica indiana/latina. Per il Nord America il disco pop fu pubblicato insieme a quello country, mentre all'estero insieme a quello indiano/latino. Quest'ultimo fu registrato a Mumbai, in India. \"Up!\" debutt\u00f2 al primo posto di Billboard, vendendo 874\u00a0000 copie solo nella prima settimana. Rimase al numero uno in classifica per cinque settimane di seguito.\nIl primo singolo estratto fu \"I'm Gonna Getcha Good!\". Ebbe successo modesto in ambito country ma non in quello pop negli Stati Uniti; in Gran Bretagna, invece, si piazz\u00f2 al quarto posto tra i singoli pi\u00f9 venduti. Segu\u00ec il singolo \"Up!\", che non ebbe sorte migliore nelle classifiche pop e country. Tuttavia ad avere pi\u00f9 fortuna fu la romantica ballata \"Forever and for Always\", pubblicata come singolo nell'aprile del 2003 ed entrata al quarto posto in classifica country, mentre in quella USA rimase al primo posto per sei settimane non consecutive. \"She's Not Just a Pretty Face\" fu anch'esso una hit country, mentre solo in Nord America usc\u00ec \"It Only Hurts When I'm Breathing\", al primo posto sia nelle classifiche di genere che in quelle nazionali. Ad oggi \"Up!\" ha venduto pi\u00f9 di 17 milioni di copie, di cui 5,5 milioni negli USA (anche se per regola la RIAA l'ha certificato 11 volte disco di platino, contandolo come doppio album).\nNel 2003 la Twain partecip\u00f2 ad un \"tribute-album\" per Dolly Parton, \"Just Because I'm a Woman\". Della Parton, che in varie occasioni ha citato tra le proprie maggiori influenze, ha reinterpretato \"Coat of Many Colors\".\nNel 2004 la cantautrice pubblic\u00f2 \"Greatest Hits\", con tre tracce nuove. La raccolta ha venduto finora pi\u00f9 di 7,5 milioni di copie, di cui 3,5 milioni di copie negli Stati Uniti. Del primo singolo \"Party for Two\" esistono due versioni: quella con Billy Currington, di successo in ambiente country, e quella pop con Mark McGrath dei Sugar Ray, molto di successo in Gran Bretagna e Germania. Un po' meno fortunati furono i successivi \"Don't!\" e \"I Ain't No Quitter\".\n\"Still the One\" e il \"Rock This Country Tour\".\nNell'agosto del 2005 usc\u00ec il brano \"Shoes\", per la colonna sonora di \"Desperate Housewives\", che per\u00f2 arriv\u00f2 a stento nelle prime 30 posizioni delle classifiche statunitensi. \"Shoes\" \u00e8 anche il primo singolo non scritto del tutto dalla Twain e dal marito Robert Lange (dai tempi del primo album), insieme alla reinterpretazione \"Coat of Many Colors\", presente nell'album tributo di Dolly Parton, \"Just Because I'm A Woman\". Nel 2008 la Twain ri-cant\u00f2 assieme alla cantante country canadese Ann Murray la hit di questa \"You Needed Me\" per l'album di duetti \"Anne Murray Duets: Friends &amp; Legends\".\nL'8 maggio 2011 la star canadese \u00e8 stata protagonista di un reality dal titolo 'Why Not? with Shania Twain' andato in onda sul canale americano 'OWN' di propriet\u00e0 di Oprah Winfrey. Nel corso del programma, la cantante affronta il blocco creativo che l'ha colpita a partire dal doloroso divorzio dal marito, e ripercorre la sua infanzia difficile e la sua dolorosa adolescenza. Per l'occasione ha inciso un nuovo singolo dal titolo \"Today Is Your Day\", nonch\u00e9 un duetto con Lionel Richie nella reinterpretazione di \"Endless Love\", inserito nell'album di questi \"Tuskagee\".\nIl 3 maggio 2011 \u00e8 uscito \"From This Moment On\", il suo primo libro autobiografico, in cui racconta di come le sue difficolt\u00e0 personali le avessero inibito completamente le velleit\u00e0 canore.\nSempre nel 2011 duett\u00f2 con Michael Bubl\u00e9 in \"White Christmas\", brano presente sull'album di questi \"Christmas\" e usato anche come primo singolo.\nDal 1\u00ba dicembre 2012 Shania Twain ritorna sul palco dopo una lunga pausa e diventa presenza fissa al Caesars Palace di Las Vegas con il residency show 'Shania: Still the One', iniziando due anni di spettacoli al Caesars Palace, durati fino alla fine del 2014.\nIl 3 marzo 2015 la Twain pubblica l'album dal vivo e DVD del suo show, intitolato \".\nIl 4 marzo 2015 la star dichiar\u00f2 a \"Good Morning America\" che, dopo 11 anni di pausa, avrebbe intrapreso un nuovo tour. Qualche mese dopo Shania Twain ritorn\u00f2 in tourn\u00e9e con quello che defin\u00ec il suo \"tour di addio\". Il \"Rock This Country tour\" part\u00ec il 5 giugno 2015 da Seattle per concludersi il 27 ottobre 2015 a Kelowna, nella Columbia Britannica, dopo vari concerti tra Stati Uniti e Canada. La star comment\u00f2 che, sebbene il \"Rock This Country tour\" doveva originariamente essere l'ultimo, non escludeva la possibilit\u00e0 di portare il tour al di fuori del Nord America, n\u00e9 di ritornare a esibirsi a Las Vegas.\nShania Twain specific\u00f2 all'epoca che la sua carriera non era finita, e che anzi stava lavorando attivamente a un nuovo album in studio con nuovi produttori; in un'intervista defin\u00ec lo stile del futuro disco \"musica per l'anima\". Nell'agosto del 2015 dichiar\u00f2 di aver gi\u00e0 composto 38 nuove canzoni. Il 29 aprile 2017 Shania Twain si esib\u00ec all'interno dello Stagecoach Festival di Indio (California), dove interpret\u00f2 in esclusiva le sue nuove canzoni, tra cui \"Life's About to Get Good\", brano che verr\u00e0 poi estratto come primo singolo dal suo nuovo album nel giugno 2017. Il 16 giugno 2017 Shania Twain si esib\u00ec inoltre in un concerto estivo organizzato dal \"Today Show\". La pubblicazione dell'album \"Now\", a 15 anni di distanza dall'ultimo, \u00e8 avvenuta il 29 settembre 2017. L'album \u00e8 stato preceduto dai singoli \"Life's About To Get Good\" e \"Swingin' with My Eyes Closed.\"\nNel 2018 l'artista port\u00f2 avanti il New Tour per la promozione dell'album, mentre a dicembre 2019 diede inizio alla sua seconda residency a Las Vegas, chiamata Let's Go e con una durata prevista di due anni. Il progetto \u00e8 stato successivamente messo in stand by a causa della pandemia da Covid-19. Il 13 novembre 2020 ha collaborato con la cantante country Kelsea Ballerini nel brano \"Hole in a Bottle\".\nVita privata.\nShania Twain \u00e8 vegetariana, nonch\u00e9 seguace del Sant Mat, una filosofia spirituale orientale che predica la meditazione quotidiana e l'astinenza da alcolici e droghe.\nShania Twain conobbe il produttore Robert John Lange dopo che questi aveva manifestato il proprio interesse per il primo album di lei e si offr\u00ec di scrivere e produrre canzoni con lei; s'incontrarono a Nashville nel giugno 1993, e si sposarono il 28 dicembre dello stesso anno. Nel 2001 \u00e8 nato il primogenito della coppia, Eja.\nNel 2004 la Twain si ritir\u00f2 dalla scene per vivere con la sua famiglia a La Tour-de-Peilz, in Svizzera. Vive tuttora a Corseaux, sempre in Svizzera.\nIl 15 maggio 2008 un portavoce della Mercury Nashville ha annunciato che la Twain e Lange si stavano separando poich\u00e9 lui aveva una relazione con Marie-Anne Thi\u00e9baud; i due hanno divorziato il 9 giugno 2010. Il 1\u00ba gennaio 2011 Shania Twain ha sposato l'imprenditore svizzero della Nestl\u00e9 Fr\u00e9d\u00e9ric Thi\u00e9baud, ex-marito di Marie-Anne Thi\u00e9baud, in una cerimonia a Porto Rico.\nImmagine e \"media\".\nShania Twain si \u00e8 imposta sul mercato discografico con videoclip iconici, i pi\u00f9 celebri dei quali - quelli dell'era \"Come on Over\" - diretti dal regista Paul Boyd, con scenografie e abiti di scena riconoscibili (come in \"That Don't Impress Me Much\" e \"Man! I Feel like a Woman!\"), presentando un'immagine che \"Entertainment Weekly\" ha descritto come \"femme fatale della porta accanto\". D'altronde, gi\u00e0 dal suo debutto nella scena country americana, nei primi anni Novanta, si era fatta notare per il videoclip del singolo \"What Made You Say That\", in cui fu la prima artista country a mettere in mostra l'ombelico. Infatti fu criticata dall'allora ancora conservatore mondo country.\nShania Twain \u00e8 sempre co-autrice dei brani che interpreta; scrive testi che parlano di amore e fedelt\u00e0, di potere alle donne e fiducia in s\u00e9, descrive spaccati di vita quotidiana e frequentemente mette in luce con ironia e sarcasmo il materialismo e la superficialit\u00e0 del mondo contemporaneo.\nNel 2001 \u00e8 stata eletta dalla PETA come vegetariana pi\u00f9 sexy dell'anno.\nNel 2003 \u00e8 stata inclusa nella Canada's Walk of Fame.\nUn suo biopic televisivo, \"Shania: A Life in Eight Albums\", \u00e8 stato trasmesso sulla CBC il 7 novembre 2005. Il ruolo di Twain \u00e8 stato interpretato da Meredith Henderson.\nNel 2005 ha avviato un accordo commerciale con la Coty Inc. per la creazione della sua linea di profumi \"Shania by Stetson\". Nello stesso periodo \u00e8 apparsa in un episodio del reality show \"The Apprentice\". Nel settembre 2007 ha prodotto una seconda fragranza ufficiale, \"Shania Starlight\".\nNel 2009 la BBC riport\u00f2 uno studio condotto dalla University of Toronto e dalla University of California, San Diego, pubblicato sulla rivista \"Vision Research\", secondo cui Shania Twain avrebbe il \"viso perfetto\".\nNel 2010 ha portato la Torcia olimpica nella sua cittadina in occasione delle Olimpiadi invernali di Vancouver.\nL'autobiografia della cantante, \"From This Moment On\", \u00e8 stata pubblicata il 27 marzo 2011.\nIl 2 giugno 2011 \u00e8 stata inserita ufficialmente nella Hollywood Walk of Fame.\nPremi e riconoscimenti.\n\u00c8 stata nominata diciotto volte ai Grammy Award, e ha vinto cinque premi."}
{"id": "219390", "revid": "110157", "url": "https://it.wikipedia.org/wiki?curid=219390", "title": "Unterengstringen", "text": "Unterengstringen (toponimo tedesco) \u00e8 un comune svizzero di 3\u00a0758 abitanti del Canton Zurigo, nel distretto di Dietikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219395", "revid": "2224133", "url": "https://it.wikipedia.org/wiki?curid=219395", "title": "Compravendita", "text": "La compravendita \u00e8 un contratto disciplinato dagli articoli dal 1470 fino al 1509 del codice civile, che la chiama semplicemente \"vendita\". L'art. 1470 afferma che \u00ab\"La vendita \u00e8 il contratto che ha per oggetto il trasferimento della propriet\u00e0 di una cosa o il trasferimento di un altro diritto verso il corrispettivo di un prezzo\"\u00bb.\nSi possono individuare due parti: il venditore (alienante) che trasferisce il diritto e il compratore o acquirente (alienatario), che si obbliga a pagare un prezzo, (espresso in una somma di denaro contante o sotto forma di altri mezzi di pagamento quali carte di credito o di debito assegni e cambiali), come corrispettivo. \nLa prima vendita, scritta su tavoletta d'argilla, proviene da Ugarit (Siria) ed \u00e8 datata circa 3.400 anni fa: \"\u00abDal presente giorno, davanti a testimoni, Ilya, figlio di Sinya e Padya, suo fratello, hanno venduto 4 iku del loro campo, che si trova tra i campi del villaggio di Sau, per 180 sicli d'argento, a Sharelli, la regina\u00bb. \"\nDeriva dall'analogo istituto romano dell'emptio venditio, con cui per\u00f2 ha alcune sostanziali differenze.\nDescrizione.\nNel presente paragrafo si parla di vendita ma, essendo il contratto di \"compravendita\", vale anche per la simmetrica fase di acquisto.\nCaratteri tipici del contratto di vendita.\n\u00c8 il contratto che ha per oggetto il trasferimento della propriet\u00e0 di una cosa o il trasferimento di un altro diritto verso il corrispettivo di un prezzo, determinato o determinabile (in difetto il prezzo viene determinato da un giudice o si fa riferimento a quello usualmente applicato per il bene oggetto di compravendita). \u00c8 tipicamente un contratto consensuale a effetti reali, cio\u00e8 la propriet\u00e0 del bene si trasferisce con il semplice consenso. Il contratto \u00e8 necessario per confermare il trasferimento della propriet\u00e0 dei beni da una parte all'altra. Pu\u00f2 diventare la base per un rimborso o uno scambio dell'oggetto della transazione se si \u00e8 rivelato di scarsa qualit\u00e0. \nSorgono tuttavia in capo alle parti obbligazioni: il venditore ha l'obbligo di far acquistare il possesso della cosa all'acquirente, e di garantire il compratore dall'evizione e dai vizi del bene. In capo all'acquirente sorge l'obbligo di pagare il prezzo convenuto. La cosa deve essere consegnata unitamente agli accessori, alle pertinenze e ai titoli relativi alla propriet\u00e0 della cosa venduta. Eventuali spese della vendita sono a carico del compratore.\nEsistono diverse tipologie del contratto di compravendita:\nNel caso di vendita di cosa altrui, quando l'oggetto \u00e8 costituito da un bene mobile e il bene viene consegnato si perfeziona la fattispecie dell'art. 1153 c.c. Si ha un acquisto a titolo originario perch\u00e9 l'acquisto della propriet\u00e0 \u00e8 indipendente dal diritto del precedente titolare. Se l'acquirente ha acquistato la propriet\u00e0 a titolo originario pu\u00f2 domandare la risoluzione? Giurisprudenza: s\u00ec.\nForma del contratto.\nLa forma di un contratto di compravendita \u00e8 libera (pu\u00f2 anche manifestarsi oralmente o per comportamenti concludenti), ma per SPECIFICI per lo pi\u00f9 riferiti alla natura dell'oggetto, la legge dispone l'obbligatoriet\u00e0 della forma scritta (atto pubblico o scrittura privata), per esempio nel caso di trasferimento della propriet\u00e0 di cose immobili (art. 1350 c.c.), a pena di nullit\u00e0. In tal caso si parler\u00e0 anche di \"contratto formale\".\nModello standard ICC di contratto internazionale; accenno alle ADR e ai loro standard ICC.\nEsiste un modello standard di contratto di compravendita internazionale, che non \u00e8 obbligatorio ma fornisce un buon punto di partenza per stilarne uno. Esso \u00e8 l'ICC Model International Sales Contract, creato nel 1997 e promosso dalla Camera internazionale del commercio. In questo modello standard, salvo emendamenti su accordo di entrambe le parti, il compratore non \u00e8 l'utilizzatore del bene, non sta stipulando un accordo di fornitura nel lungo termine ed \u00e8 rivolto a beni acquistati per la rivendita (Manifactured goods intended for resale). Siccome sono prodotti lavorati, non sono materie prime come le commodities. Questo modello standard disponibile gratis fa anche parte degli strumenti della Trade Facilitation Implementation Guide delle Nazioni Unite. Gli slot vuoti vanno riempiti, mentre alcune sezioni si scelgono rispetto ad altre alternative crocettando una casella rettangolare vuota. Gli elementi base sono:\nCasi particolari di compravendita.\nBeni immobili.\nPer i beni immobili la vendita pu\u00f2 essere a misura o a corpo, secondo rispettivamente che in contratto si faccia o meno riferimento all'estensione superficiaria del bene per la determinazione del prezzo. Se, per esempio, la vendita avviene per un corrispettivo di X euro per metro quadrato, si tratta di una vendita a misura, diversamente \u00e8 una vendita a corpo. La circostanza rileva anche in ordine a eventuali successive compensazioni del prezzo, che possono essere richieste anche dopo la conclusione del contratto, qualora si riscontri una differenza rispetto alla superficie dichiarata. Si noti che anche nella vendita a corpo, per\u00f2, pu\u00f2 aversi titolo a una richiesta di compensazione qualora la misura sia comunque indicata (e ci\u00f2 anche se la vendita sia dichiaratamente a corpo), se la differenza fra il valore indicato e quello effettivamente riscontrato sia maggiore di un ventesimo (5%), in pi\u00f9 o in meno.\nVendita diretta o vendita tramite agenzia.\nLa vendita del bene immobile pu\u00f2 avvenire direttamente con un concordato tra le parti in causa (acquirente e venditore) in genere attraverso annunci pubblicitari di vendita su appositi mezzi di comunicazione (es. giornali o siti web specializzati) che si conclude con il passaggio di propriet\u00e0 tramite regolare atto notarile oppure avvenire, come pi\u00f9 spesso accade, tramite ricorso all'intermediazione di un'agenzia immobiliare attraverso i rispettivi agenti immobiliari. L'agenzia ha il compito di pubblicizzare l'immobile e fornire un'adeguata valutazione immobiliare del bene intermediando tra acquirente e venditore e assistendo le parti in causa in tutte le fasi della compravendita: se la vendita va in porto si procede con il cosiddetto contratto preliminare di acquisto (detto anche \"compromesso\") prima di arrivare a un rogito finale. L'agenzia come controparte per il suo lavoro richiede una quota percentuale sul prezzo di vendita dell'immobile, una parte sull'acquirente e una parte sul venditore. Spesso la vendita dell'immobile chiama in causa anche un altro soggetto ovvero una banca che provvede per la concessione di un mutuo all'acquirente che copra parzialmente o interamente l'immobile chiedendo in cambio garanzie sul mutuo stesso come ad esempio l'ipoteca.\nVendita con riserva di propriet\u00e0.\nNella vendita a rate con riserva di propriet\u00e0, il compratore acquista la propriet\u00e0 della cosa solo con il pagamento dell'ultima rata di prezzo, ma assume i rischi dal momento della consegna (art. 1523 c.c.). Se il compratore non paga, alle scadenze pattuite, le rate del prezzo, il venditore pu\u00f2 ottenere la risoluzione del contratto. Non pu\u00f2 per\u00f2 ottenerla per il mancato pagamento di una sola rata che non superi l'ottava parte del prezzo, nonostante ogni patto contrario. Risolto il contratto per l'inadempimento del compratore, il venditore esiger\u00e0 la restituzione delle cosa, ma dovr\u00e0 a sua volta restituire le rate gi\u00e0 riscosse, salvo il diritto a un equo compenso per l'uso della cosa, oltre al risarcimento del danno.\nVendita con riserva di gradimento.\nLa vendita con riserva di gradimento \u00e8 disciplinata dall'art. 1520 c.c.; la vendita in questo caso non si perfeziona fino a che il gradimento non sia comunicato dal compratore al venditore. La dichiarazione di gradimento \u00e8 assolutamente discrezionale: secondo l'opinione prevalente siamo in presenza di un patto d'opzione.\nVendita con patto di riscatto.\nIl venditore \u00e8 indotto a vendere per realizzare denaro liquido, ma spera di avere, entro un certo termine, la somma necessaria per farsi restituire la cosa venduta. Se la condizione si verifica ha effetto retroattivo. L'esercizio del diritto di riscatto \u00e8 sottoposto a un breve termine di decadenza (2 anni beni mobili, 5 anni beni immobili). \nCi sono stati vari orientamenti nel tempo:\nPer la Cassazione quando le parti regolano i propri interessi prescindendo da questi due elementi (godimento e rischio) allora il trasferimento della propriet\u00e0 \u00e8 attuato per fini diversi cio\u00e8 come fine di garanzia. Un indice pu\u00f2 essere la clausola con cui l'acquirente viene esonerato da ogni rischio inerente al bene nei confronti dei terzi; oppure il patto di retro comodato del bene con cui l'acquirente contestualmente retrocede il godimento del bene al venditore. Tizio e Caio si accordano con preliminare che il promissario acquirente possa pretendere la stipula del definitivo nel caso in cui il promissario venditore non adempie a una sua obligatio. La Cassazione ha affermato che \u00e8 nullo il preliminare di compravendita che risulta stipulato concretamente con scopo di garanzia: per esempio, contratto di opzione con trasferimento della propriet\u00e0 di un bene con accordo che l'opzionario possa accettare la proposta irrevocabile se il concedente la prelazione \u00e8 inadempiente a una sua obligatio. L'opzionario pu\u00f2 esercitare il suo diritto se il concedente non sar\u00e0 adempiente a una parallela obligatio a scopo di garanzia. Quindi anche l'art. 1500 c.c. pu\u00f2 essere usato a scopo di garanzia per eludere.\nDiversa dalla vendita con patto di riscatto \u00e8 la vendita con patto di retrovendita, con questo patto il compratore si obbliga nei confronti del venditore a ricedergli il bene in un secondo momento. In questo caso non basta la semplice dichiarazione del venditore per riacquistare il bene, ma serve un ulteriore negozio di trasferimento, in cui oltre alla volont\u00e0 del venditore c'\u00e8 quella del compratore. Il patto di retrovendita ha la stessa funzione di un contratto preliminare, con il patto di retrovendita le parti si vincolano reciprocamente a stipulare un nuovo negozio di vendita. Nel caso in cui il compratore non volesse ritrasferire il bene, il venditore pu\u00f2 agire in via esecutiva e ottenere (ex art 2932 c.c.) una sentenza costitutiva che produce gli stessi effetti del contratto che si sarebbe dovuto porre in essere.\nGaranzia nella vendita.\nIl venditore deve garantire il bene venduto sia da vizi occulti sia dall'evizione (art. 1476 c.c.), ossia che la cosa venduta non possa essere rivendicata da altri.\nLa garanzia per l'evizione \u00e8 funzionale alla tutela del compratore per eventuali \"vizi giuridici\", non conosciuti al momento della conclusione del contratto, che limitano il godimento del diritto o del bene. Si distinguono tre tipi di evizione:\nL\u2019evizione totale si ha nel caso in cui il compratore subisca l'accoglimento di un'azione di rivendicazione proposta da un terzo, perdendo cos\u00ec la propriet\u00e0 del bene. In tal caso \u00e8 previsto che il compratore possa proporre l'azione di risoluzione del contratto, ottenendo la condanna del venditore alla restituzione del prezzo e al risarcimento del danno.\nL\u2019evizione parziale si ha nel caso in cui una cosa sia solo parzialmente di propriet\u00e0 altrui. Se al momento della conclusione del contratto il compratore avrebbe ugualmente avuto interesse ad acquistare il bene nonostante la sussistenza di tale situazione, allora ha diritto alla sola riduzione del prezzo oltre al risarcimento del danno; nel caso in cui la sussistenza del rischio di evizione avrebbe fatto venire meno l'interesse ad acquistare, il compratore pu\u00f2 chiedere la risoluzione del contratto e il risarcimento del danno.\nL\u2019evizione limitativa si ha quando sul bene i terzi vantino diritti reali minori, in tal caso la disciplina opera come per l'evizione parziale.\nIl compratore ha l'onere di chiamare a testimoniare il venditore nella eventualit\u00e0 che un terzo vanti diritti sul bene acquistato, qualora non lo facesse perderebbe la garanzia per l'evizione. Ci\u00f2 si spiega con il fatto che il venditore pu\u00f2 eccepire in giudizio la validit\u00e0 dell'atto traslativo e smentire le pretese del terzo.\nCome la garanzia per l'evizione la garanzia per i vizi \u00e8 un effetto naturale della compravendita. Con tale tipo di garanzia il venditore garantisce l'assenza di vizi materiali del bene che non ne consentano l'uso per il quale \u00e8 destinato. La garanzia opera quindi solo se i vizi sono tali da rendere la cosa inidonea, in tutto o in parte, all'uso cui \u00e8 destinata o sono tali da diminuire sensibilmente il valore del bene. La mancanza delle \"qualit\u00e0 promesse\" o delle \"qualit\u00e0 necessarie\" per l'uso cui la cosa \u00e8 destinata, pu\u00f2 portare alla risoluzione contrattuale se la mancanza delle qualit\u00e0 eccede il limite di tollerabilit\u00e0 determinato dagli usi, ma non alla sostituzione o alla riparazione. La garanzia per i vizi pu\u00f2 essere contrattualmente limitata, la limitazione non opera per\u00f2 per i vizi che sono stati in malafede taciuti dal venditore, n\u00e9 per i vizi che erano, al momento della stipulazione del contratto, conosciuti o conoscibili usando la diligenza dell'uomo medio. I rimedi in caso di vizi sono: la riduzione del prezzo (azione estimatoria) e la risoluzione contrattuale (azione redibitoria).\nLa garanzia deve essere fatta valere dal compratore entro 8 giorni dal momento della scoperta dei vizi a pena di decadenza, dopodich\u00e9 il diritto di far valere la garanzia si prescrive in 1 anno dalla data di consegna della cosa.\nL'acquisto da parte del consumatore.\nGli articoli 1469-bis/1469-sexies c.c. e gli articoli 1519-bis/1519-nonies c.c. introdussero la disciplina della vendita ai consumatori e della vendita dei beni di consumo. Tali articoli sono stati abrogati dal \"Codice del Consumo\", che ne ha ripreso il contenuto nei suoi articoli 33-37.\nLa \"ratio\" di questi articoli si trova nella necessit\u00e0 di garantire il consumatore da eventuali squilibri contrattuali che i venditori possono compiere. Infatti il consumatore si trova in una posizione subordinata, si tratta di un soggetto che aspira a conseguire un bene che pochi offrono, mentre i professionisti si trovano nella posizione di offrire i beni o i servizi a una molteplicit\u00e0 di persone. La disciplina sancisce la nullit\u00e0 di alcune clausole cosiddette vessatorie che determinano gravi squilibri contrattuali a meno che queste non siano state oggetto di una seria trattativa (non semplicemente di sottoscrizione). Si \u00e8 tuttavia prevista la nullit\u00e0 delle clausole, che sebbene oggetto di trattativa, determinino l'adesione del consumatore a condizioni generali e a clausole che al momento della stipulazione non poteva conoscere, oppure limitino la responsabilit\u00e0 del professionista e le azioni che pu\u00f2 esperire il consumatore. L'eventuale sanzione di nullit\u00e0 della clausola vessatoria non determina la nullit\u00e0 del contratto. Il giudizio di vessatoriet\u00e0 non riguarda l'oggetto e il prezzo, salvo questi non siano determinati chiaramente.\n\u00c8 stata introdotta anche una disciplina volta a garantire la conformit\u00e0 del bene al contratto (articolo 129 del \"Codice del Consumo\"). La conformit\u00e0 va valutata non soltanto in relazione al contratto, ma anche con riguardo all'informazione pre-contrattuale e alle descrizioni del professionista, nonch\u00e9 alla pubblicit\u00e0 o all'etichettatura del bene. La conformit\u00e0 \u00e8 comunque fondata su:\nLa rilevanza \u00e8 esclusa se al momento della conclusione del contratto il consumatore ne era a conoscenza o avrebbe dovuto esserlo usando l'ordinaria diligenza.\nCome rimedio a disposizione del consumatore la sostituzione del bene o la sua riparazione. Resta in piedi la possibilit\u00e0 di richiedere la risoluzione del contratto con restituzione del prezzo. La scelta tra riparazione e sostituzione sono esperibili sono nel caso in cui non siano troppo onerosi, altrimenti subentrer\u00e0 la scelta tra azione redibitoria o estimatoria.\nNel caso dei beni di consumo si ha un termine di decadenza di due mesi dalla scoperta e un termine di prescrizione di due anni dalla consegna. qualora il difetto si manifesti entro 6 mesi dalla consegna allora si presume gi\u00e0 presente al momento della consegna, salvo la prova contraria.\nVendita estimatoria e vendita a prova.\nCon il contratto estimatorio una parte si obbliga nei confronti dell'altra a trasferire la propriet\u00e0 di una determinata quantit\u00e0 di beni dietro il pagamento di un prezzo. L'acquirente pu\u00f2 liberarsi dall'obbligazione di pagare il prezzo restituendo i beni che ha ricevuto dal venditore.\nSi tratta di una prassi molto diffusa nei contratti di distribuzione, infatti il fornitore si garantisce una diffusione capillare dei suoi prodotti, mentre il rivenditore non rimane vincolato al pagamento del prezzo, potendo infatti ottenere la liberazione da tale obbligazione restituendo il bene al fornitore.\nI rischi del perimento dei beni gravano sull'acquirente, il quale sar\u00e0 ugualmente costretto a pagare anche se i beni periscono per causa a lui non imputabile.\nLa vendita a prova (art. 1521 c.c.) \u00e8 invece una particolare compravendita sottoposta alla condizione sospensiva che la cosa abbia le qualit\u00e0 pattuite, quindi la vendita produrr\u00e0 pienamente i suoi effetti solo nel momento in cui si sia palesato che la cosa ha tutte le qualit\u00e0 pattuite ex ante. Una modalit\u00e0 pratica diffusa \u00e8 quella della campionatura ovvero della consegna di campione, da parte del fornitore, rappresentativo del lotto di prodotto che sar\u00e0 poi oggetto di ordine vero e proprio da parte del cliente.\nLa buona fede dell'acquirente.\nIn base all'art. 1153 c.c. il possessore in buona fede (ossia che ignora di ledere un altrui diritto) di un bene che ha acquistato a titolo oneroso, si considera il legittimo proprietario anche se ha acquistato a non domino. Per i diritti sugli immobili la regola del \u00abpossesso vale il titolo\u00bb non pu\u00f2 trovare applicazione, visto il regime di pubblicit\u00e0 a cui sono soggetti gli immobili. In tal caso se la trascrizione del titolo di trasferimento avviene prima della trascrizione di una qualsiasi azione volta a modificare la situazione del dante causa su quel bene, tali azioni non saranno a lui opponibili. Per la cessione di credito (art. 1260 e ss. c.c.) la cessione ha efficacia nei confronti del debitore nel momento in cui gli verr\u00e0 notificata.\nI divieti di alienazione.\nI divieti di alienazione sono limitazioni all'autonomia contrattuale. Se il divieto di alienazione ha fonte legale, l'eventuale atto traslativo \u00e8 nullo. Il divieto di alienazione pu\u00f2 essere anche pattuito, in tal caso il divieto non ha efficacia erga omnes, l'eventuale alienazione comporter\u00e0 quindi la sola sanzione di inadempimento contrattuale ex art. 1218 c.c.\nLa determinazione del prezzo affidata a un terzo.\nIl prezzo costituisce elemento essenziale della compravendita, inteso come corrispettivo in denaro. Esso deve essere determinato, o almeno determinabile, indipendentemente da una nuova manifestazione di volont\u00e0 delle parti. Normalmente \u00e8 concordato dalle parti, ma la sua determinazione pu\u00f2 essere rimessa a un terzo chiamato arbitratore. In questa ipotesi si applicano i principi enunciati negli artt. 1349/1473 c.c."}
{"id": "219397", "revid": "574302", "url": "https://it.wikipedia.org/wiki?curid=219397", "title": "Nuku\u02bbalofa", "text": "Nuku\u02bbalofa \u00e8 la capitale di Tonga.\nNel 19\u00b0 secolo Nuku\u02bbalofa divenne il centro della cristianit\u00e0 a Tonga e questo prov\u00f2 una notevole espansione della citt\u00e0, divenne dunque essenziale che fosse riorganizzata per un'efficace amministrazione della capitale. La riorganizzazione di Nuku\u02bbalofa ha diviso la citt\u00e0 in tre aree distrettuali principali: Kolomotu\u02bba, Kolofo'ou e Ma\u02bbufanga.\nLa capitale ha subito ingenti danni a seguito dell'eruzione dell'Hunga Tonga del 2022.\nGeografia fisica.\n\u00c8 situata nella parte settentrionale dell'isola di Tongatapu, su uno stretto istmo affacciato a nord sull'Oceano Pacifico e a sud sulla laguna di Fanga'uta.\nInfrastrutture e trasporti.\nLa citt\u00e0 ha un aeroporto internazionale (Nuku'alofa - Fuaamotu International Airport).\nMonumenti.\nL'attrazione principale \u00e8 il palazzo reale, situato sul lungomare nel centro della citt\u00e0. Costruito in Nuova Zelanda nel 1867 in stile vittoriano e poi trasportato sull'isola, il palazzo non \u00e8 aperto al pubblico.\nNei pressi del palazzo si trova il Pangao Si'i, un parco pubblico all'interno del quale si trovano in un'area riservata le tombe (Mala'ekula) di tutti i reali di Tonga."}
{"id": "219401", "revid": "1169970", "url": "https://it.wikipedia.org/wiki?curid=219401", "title": "Alleluia", "text": "Alleluia, Hallelujah o Halleluyah sono traslitterazioni della parola ebraica \u05d4\u05b7\u05dc\u05b0\u05bc\u05dc\u05d5\u05bc\u05d9\u05b8\u05d4\u05bc (ebraico tradizionale Hall\u0259luya, ebraico tiberiense Hall\u0259l\u00fby\u0101h), composta da \"Hallelu\" e \"Yah\", che si traduce letteralmente \"preghiamo / lodiamo (\u05d4\u05b7\u05dc\u05b0\u05bc\u05dc\u05d5\u05bc) YHWH (Yah \u05d9\u05b8\u05d4\u05bc)\", dove \"Yah\" \u00e8 la forma abbreviata di YHWH (nome proprio di Dio, indicato con il tetragramma \u05d9\u05d4\u05d5\u05d4).\nLa parola \u00e8 usata 24 volte nella Bibbia Ebraica, specialmente nel libro dei \"Salmi\" (Salmi ), dove inizia e termina una serie di Salmi e quattro volte nella versione greca del libro dell\"Apocalisse\" (\"Nuovo Testamento\").\nLa parola \u00e8 di uso comune nelle liturgie cristiane, specialmente quella cattolica e ortodossa e fa parte del vocabolario di molte lingue europee e anche extraeuropee.\nPer molti cristiani, \"Alleluia\" \u00e8 la parola pi\u00f9 gioiosa per esprimere lode e acclamare Dio. In molti riti non viene recitato o cantato nel tempo di Quaresima o in altri tempi penitenziali, quando \u00e8 sostituito da un'acclamazione.\nStoria.\nLa parola ebraica \"Halleluyah\" \u00e8 stata preservata intatta dai primi cristiani sia col suo suono originario sia con il significato originario di massimo ringraziamento, gioia e trionfo (per i cristiani simile ad \"Osanna\").\nL\"Alleluia\" compare nell'antica Liturgia di San Giacomo (translitterato in greco come \u1f00\u03bb\u03bb\u03b7\u03bb\u03bf\u03cd\u03ca\u03b1), ancora oggi in uso nel Patriarcato di Gerusalemme, e nella Chiesa maronita - nella sua versione in lingua siriaca.\nIl canto liturgico dell'alleluia.\nNella liturgia cattolica, l'alleluia \u00e8 anche un canto presente sia nella Liturgia delle ore che nel proprio della messa, dove \u00e8 cantato prima della lettura del vangelo.\nLe origini di questo canto sono complesse. In origine era riservato alle celebrazioni del giorno di Pasqua. In seguito \u00e8 stato esteso anche al tempo pasquale fino ad essere incluso in tutte le domeniche dell'anno, celebrazioni ebdomadarie della risurrezione, con l'eccezione dei tempi penitenziali, dove viene sempre omesso (al pari del \"Gloria in Excelsis Deo\" e del \"Te Deum\"): nelle messe del tempo di Quaresima, come pure in tutta la Settimana Santa fino alla Veglia Pasquale esclusa, \u00e8 infatti rimasto il tratto, canto molto pi\u00f9 antico. Nella forma tridentina del rito romano l'alleluia si omette anche in Settuagesima e nelle messe per i defunti.\nNel canto dell'alleluia si distinguono tre elementi:\nNel canto gregoriano \u00e8 il pi\u00f9 recente tra i canti del \"proprium\".\nLa melodia posta sulla parola \"alleluia\" \u00e8 generalmente sillabica o poco ornata. Dopo il terzo alleluia \u00e8 presente lo \"jubilus\", un vocalizzo sul nome divino \"Yah\". Questa espressione gioiosa di lode \u00e8 molto antica, probabilmente di origine ebraica e bene si adatta ad introdurre la lettura della Parola del Signore cos\u00ec come \u00e8 d'uso anche oggi, ma nulla indica che questa \u00e8 stata la sua funzione originaria.\nIl canto del versetto prolunga la lode e offre all'assemblea un motivo di meditazione e di approfondimento del tema liturgico della celebrazione. Nel finale si riprende il tema dello \"jubilus\" seguito poi dal triplice canto dell\"alleluia\".Gli alleluia in cui la melodia conclusiva del versetto si differenzia da quella dello \"jubilus\" sono quelli di pi\u00f9 antica composizione.\nNei codici medievali, il canto dell'alleluia era raggruppato in appendice, a differenza degli altri brani del \"proprium\", e non aveva una posizione liturgica determinata. Era il cantore che sceglieva di volta in volta il canto che preferiva (\"quale volueris\").\nRito bizantino.\nNel rito bizantino della Chiesa ortodossa e della Chiese greco-cattoliche, l'Alleluia \u00e8 presente durante la divina liturgia: dopo la lettura degli Apostoli (un'Epistola di Paolo, di Pietro, o di Giovanni), il lettore annuncia quale degli Otto toni dell'Alleluia deve essere cantato. \nIl coro risponde: \"Alleluia\", per tre volte. Ci\u00f2 che cambia \u00e8 il tono dell'Alleluia, e l'inno pronunciato dal lettore (\"Sticheron\", in greco).\nL\"Alleluia\" \u00e8 uno dei canti che possono essere usati per il \"Prokeimenon\" (in greco, letteralmente, \"che precede\", \"introduttivo\"), equivalente del Graduale nel rito romano. Il \"Prokeimenon\" \u00e8 un salmo oppure un cantico scelto per introdurre le Sacre Letture o altri punti specifici della Divina Liturgia o dell'Ufficio divino. Possono esservi fino a tre letture degli apostoli, ma possono essere cantati al massimo due \"Prokeimena\".\nNelle Chiese di rito orientale e nella Chiesa ortodossa, l\"Alleluia\" viene cantato durante il periodo della Quaresima.\nLa celebrazione eucaristica non \u00e8 permessa durante la Quaresima Maggiore, e durante le festivit\u00e0 che comunque prevedono la liturgia e l'ufficio propri della Quaresima: digiuno per la Nativit\u00e0 di Ges\u00f9 (periodo di digiuno e astinenza dal 15 novembre al 25 dicembre, in altri riti dal 1\u00ba dicembre), digiuno per la festa dei Santi Apostoli (29 giugno, iniziando dal giorno dopo la solennit\u00e0 di Ognissanti), e per la solennit\u00e0 della Dormizione (dal 1\u00b0 al 14 agosto).\nPoich\u00e9 il canto dell\"Alleluia\" al Mattutino \u00e8 caratteristico del periodo quaresimale, i giorni di Quaresima sono chiamati anche \"Giorni dell'Alleluia\".\nAnzich\u00e9 durante la Messa, l\"Alleluia\" \u00e8 cantato al Mattutino. In questo tipo di preghiera, \u00e8 prevista la lettura scritturale, ma l\"Alleluia\" non \u00e8 utilizzato come canto introduttivo: sostituisce, invece, il canto \"Theos Kyrios\" (letteralmente \"Dio \u00e8 il Signore\"), salmo responsoriale basato sul ritornello del Salmo 117 (versi 26-27). \u00c8 cantato l\"Alleluia\" previsto per ciascuna delle otto settimane (\"Octoechos\"), e seguito dai tre inni alla Santissima Trinit\u00e0 (\"Triadica\", uno per ognuna delle Tre Persone), nel medesimo tono dell\"Alleluia\".\nLe parole iniziali \"Theos Kyrios\" sono intonate di norma dal diacono, che per\u00f2 non presta il servizio liturgico durante la Quaresima, dove \u00e8 sostituito dal sacerdote che si gira rispetto all'uditorio per porsi davanti (\"de visu\") all'icona dell'iconostasi. L\"Alleluia\" \u00e8 anche cantato per i funerali, per alcuni servizi di memoriale e per il Sabato in cui ricorre la Festivit\u00e0 di tutte le anime. Anche qui, l\"Alleluia\" sostituisce il \"Theos Kyrios\", ma \u00e8 seguito da un tropo, in onore e riparazione dell'anima trapassata.\nDurante la celebrazione del Sacramento battesimale, il coro canta l\"Alleluia\": prima del Vangelo e mentre il sacerdote versa l'Olio dei catecumeni nel fonte battesimale."}
{"id": "219403", "revid": "1658", "url": "https://it.wikipedia.org/wiki?curid=219403", "title": "Alleluja", "text": ""}
{"id": "219406", "revid": "1305772", "url": "https://it.wikipedia.org/wiki?curid=219406", "title": "Hallelujah (disambigua)", "text": ""}
{"id": "219408", "revid": "1658", "url": "https://it.wikipedia.org/wiki?curid=219408", "title": "Halleluyah", "text": ""}
{"id": "219409", "revid": "110157", "url": "https://it.wikipedia.org/wiki?curid=219409", "title": "Regensdorf", "text": "Regensdorf (toponimo tedesco) \u00e8 un comune svizzero di 18\u00a0191 abitanti del Canton Zurigo, nel distretto di Dielsdorf; ha lo status di citt\u00e0.\nGeografia fisica.\nComprende una parte dei laghi Katzensee.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRegensdorf \u00e8 servito dall'omonima stazione sulla ferrovia Zurigo-Baden S6 e sulla ferrovia Zurigo-Regensdorf-Watt S15.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219412", "revid": "12290", "url": "https://it.wikipedia.org/wiki?curid=219412", "title": "Galep", "text": ""}
{"id": "219415", "revid": "767487", "url": "https://it.wikipedia.org/wiki?curid=219415", "title": "Weiningen", "text": "Weiningen (toponimo tedesco) \u00e8 un comune svizzero di 4\u00a0770 abitanti del Canton Zurigo, nel distretto di Dietikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219416", "revid": "3831", "url": "https://it.wikipedia.org/wiki?curid=219416", "title": "Polizia Postale e delle Comunicazioni", "text": ""}
{"id": "219432", "revid": "1776051", "url": "https://it.wikipedia.org/wiki?curid=219432", "title": "D\u00e4llikon", "text": "D\u00e4llikon (toponimo tedesco) \u00e8 un comune svizzero di 4\u00a0080 abitanti del Canton Zurigo, nel distretto di Dielsdorf.\nStoria.\nDal suo territorio nel 1843 fu scorporata la localit\u00e0 di D\u00e4nikon, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nD\u00e4llikon \u00e8 servito dalla stazione di Buchs-D\u00e4llikon sulla ferrovia del Furttal.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219436", "revid": "1776051", "url": "https://it.wikipedia.org/wiki?curid=219436", "title": "Geroldswil", "text": "Geroldswil (toponimo tedesco) \u00e8 un comune svizzero di 4\u00a0958 abitanti del Canton Zurigo, nel distretto di Dietikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219437", "revid": "466539", "url": "https://it.wikipedia.org/wiki?curid=219437", "title": "Tiraspol", "text": "Tiraspol (; ) \u00e8 una citt\u00e0 della Moldavia, capoluogo dell'unit\u00e0 territoriale autonoma della Transnistria e \"de facto\" capitale della Repubblica Moldava di Pridnestrovie.\nSeconda citt\u00e0 della Moldavia per popolazione dopo la capitale Chi\u0219in\u0103u, \u00e8 stata a lungo capitale della Repubblica Socialista Sovietica Autonoma Moldava ed \u00e8 il principale centro russofono del paese. Con l'autoproclamazione di secessione della Transnistria, la citt\u00e0 \u00e8 divenuta capitale dello Stato.\nGeografia fisica.\nLa citt\u00e0 si trova sulla riva sinistra del fiume Dnestr, a dal confine con l'Ucraina e a circa dal liman.\nOrigini del nome.\nIl toponimo deriva dal greco ed \u00e8 formato dalle parole \"Tyras\" (), nome di una vicina colonia greca e antico nome del fiume Dnestr, e \"polis\" ().\nStoria.\nNel 1792 l'esercito dell'Impero russo, guidato dal generale Aleksandr Suvorov, scelse di costruire una fortezza per difendere i confini dei territori guadagnati con il trattato di Ia\u0219i, mentre l'insediamento si svilupp\u00f2 a partire dal 1795. Con il trattato di Bucarest del 1812 l'Impero annesse i territori del principato di Moldavia e cos\u00ec la citt\u00e0 fu colonizzata sia dai russi che dagli ucraini.\nTra il 1924 e il 1940 \u00e8 stata capitale della Repubblica Socialista Sovietica Autonoma Moldava, una repubblica autonoma della Repubblica Socialista Sovietica Ucraina.\nNel 1940 con il patto Molotov-Ribbentrop, la Bessarabia fu ceduta all'Unione Sovietica fino a quando durante l'operazione Barbarossa la citt\u00e0 fu conquistata dalla Romania, che divenne una delle forze dell'Asse. Tiraspol fu riconquistata dall'Armata Rossa il 12 aprile 1944 e torn\u00f2 a far parte della Repubblica Socialista Sovietica Moldava.\nIl 27 gennaio 1990 si tenne in citt\u00e0 un referendum che spinse alla dichiarazione d'indipendenza della citt\u00e0, affiancata dalla municipalit\u00e0 di Tighina. Poco pi\u00f9 tardi quell'anno, il 2 settembre, fu proclamata la Repubblica Moldava di Pridniestrov, con capitale Tiraspol, non ricevendo alcun riconoscimento internazionale, neanche dalla vicina Unione Sovietica.\nSport.\n\u00c8 sede di due societ\u00e0 di calcio: lo , squadra pi\u00f9 titolata della Moldavia (vincitore di 19 campionati nazionali) e prima e unica squadra moldava a partecipare a un\u2019edizione della UEFA Champions League (2021-2022), e la Dinamo-Auto, militante in Divizia Nationala.\nAmministrazione.\nGemellaggi.\nTiraspol \u00e8 gemellata con:"}
{"id": "219440", "revid": "1776051", "url": "https://it.wikipedia.org/wiki?curid=219440", "title": "Oetwil an der Limmat", "text": "Oetwil an der Limmat (toponimo tedesco) \u00e8 un comune svizzero di 2\u00a0451 abitanti del Canton Zurigo, nel distretto di Dietikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "219445", "revid": "198277", "url": "https://it.wikipedia.org/wiki?curid=219445", "title": "Associazione Sportiva Roma 2000-2001", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 2000-2001.\nStagione.\nNel maggio 2000, mentre i concittadini laziali festeggiano lo scudetto, la Roma diviene la seconda societ\u00e0 italiana (proprio dopo i biancocelesti) a venire quotata in borsa. La campagna acquisti porta nella capitale il centravanti Batistuta (ex Fiorentina), i difensori Samuel e Zebina, il centrocampista Emerson (giunto infortunato). In Coppa Italia la squadra \u00e8 subito eliminata dall', per una sconfitta che causa la contestazione della tifoseria a Trigoria.\nIl campionato inizia con 3 vittorie consecutive, che portano i capitolini in vetta. Alla 4\u00aa giornata arriva il primo rovescio, quando l' vince per 2-0 a Milano e i romani furono superati da e Atalanta. Seguono 4 successi in fila, l'ultimo dei quali contro la : autore del gol decisivo \u00e8 Batistuta, che dopo aver segnato non esulta e scoppia in lacrime. Dopo un pari senza reti a Perugia, vengono battuti i friulani (con un gol di Totti rimasto negli annali) e i rivali cittadini (per un'autorete): nell'ultima gara prima della sosta, c'\u00e8 lo 0-0 con la che rimane cos\u00ec distaccata di 6 punti. Alla ripresa il divario non muta, cosicch\u00e9 i giallorossi possono fregiarsi del titolo invernale.\nAlcune settimane pi\u00f9 tardi, l'ambiente viene scosso dall'eliminazione in Coppa UEFA: il batte i giallorossi tra le polemiche. Le battute iniziali del girone di ritorno, tra cui il 3-2 contro l'Inter, spingono sempre pi\u00f9 la formazione verso lo scudetto: il primo aprile, sono 9 i punti che la Juventus dovrebbe recuperare. Un leggero calo primaverile illude i bianconeri, le cui speranze tramontano per\u00f2 con il 2-2 dello scontro diretto di Torino (in cui i padroni di casa si erano trovati avanti di due gol). Di l\u00ec al termine del campionato, la Roma non ha difficolt\u00e0 a gestire il cospicuo margine per conquistare il tricolore all'ultima giornata quando il , gi\u00e0 qualificato per i preliminari di UEFA Champions League, viene sconfitto per 3-1 davanti al pubblico festante dell'Olimpico.\nMaglie e sponsor.\nLo sponsor tecnico \u00e8 Kappa, lo sponsor ufficiale \u00e8 INA Assitalia. La prima divisa \u00e8 costituita da maglia rossa con colletto giallo, pantaloncini bianchi e calzettoni neri. In trasferta i Lupi usano una costituita da maglia bianca, pantaloncini bianchi, calzettoni bianchi. Come terza divisa viene usato un kit completamente blu. I portieri usano due divise: una costituita da maglia gialla, pantaloncini e calzettoni rossi, una uguale alla terza divisa.\nOrganigramma societario.\nDi seguito l'organigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\nDi seguito la rosa comunicata in Lega Calcio.&lt;ref name=\"Rosa AS Roma - Saison 00/01\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra."}
{"id": "219451", "revid": "131962", "url": "https://it.wikipedia.org/wiki?curid=219451", "title": "Jazz Manouche", "text": ""}
{"id": "219455", "revid": "31789", "url": "https://it.wikipedia.org/wiki?curid=219455", "title": "\u0411", "text": "La \u0411, minuscolo \u0431, chiamata be, \u00e8 la seconda lettera dell'alfabeto cirillico. Rappresenta la consonante occlusiva bilabiale sonora IPA . In russo quando si trova in fine di parola viene desonorizzata e si pronuncia . Appare simile ad un \"6\", e non dev'essere confusa con la lettera cirillica \u0412 che ha la forma della lettera latina B ma indica il suono della V italiana. Entrambe le lettere sono derivate dalla lettera greca Beta (\u0392, \u03b2).\nIn serbo e in macedone, la Be minuscola \u00e8 spesso rappresentata in modo differente, simile a una Delta greca (\u03b4), sia in stampatello sia in corsivo.\nL'antico nome di \u0411 era buki. Non possiede valori numerici.\nPosizione nei codici.\nI corrispondenti codici HTML sono: &amp;#1041; o &amp;#x411; per il maiuscolo &amp;#1073; o &amp;#x431; per il minuscolo."}
{"id": "219456", "revid": "831312", "url": "https://it.wikipedia.org/wiki?curid=219456", "title": "Giro d'Italia 1976", "text": "Il Giro d'Italia 1976, cinquantanovesima edizione della \"Corsa Rosa\", si svolse in ventidue tappe dal 21 maggio al 12 giugno 1976, per un percorso totale di 4\u00a0162 km. La vittoria fu appannaggio dell'italiano Felice Gimondi, che complet\u00f2 il percorso in 119h58'15\", precedendo il belga Johan De Muynck e il connazionale Fausto Bertoglio. \nA 34 anni Gimondi si aggiudic\u00f2 il suo terzo Giro, vincendo il duello con De Muynck nella cronometro dell'ultimo giorno, sul circuito di Arcore. In questa edizione del Giro fu istituita la classifica giovani, che premiava il corridore di et\u00e0 inferiore ai 24 anni meglio piazzato nella classifica generale e la vinse Alfio Vandi, che concluse il Giro in settima posizione.\nL'edizione rimase tristemente famosa per la morte del corridore spagnolo Juan Manuel Santisteban avvenuta durante la prima semitappa del primo giorno, a Catania.\nVenne trasmesso in tv dalla Rai Tv2 e in radio da Rai Radio1."}
{"id": "219457", "revid": "287204", "url": "https://it.wikipedia.org/wiki?curid=219457", "title": "Comano", "text": ""}
{"id": "219462", "revid": "165042", "url": "https://it.wikipedia.org/wiki?curid=219462", "title": "Barcola", "text": "Barcola (\"Barkovlje\" in sloveno) \u00e8 un quartiere del comune di Trieste, tra Roiano e Miramare, nel Friuli Venezia Giulia.\nStoria.\nIn epoca romana ospit\u00f2 una delle pi\u00f9 sfarzose ville della regione, forse appartenuta alla favorita di Nerone Calvia Crispinilla. L'edificio, edificato nella seconda met\u00e0 del I secolo a.C. e ampliato nel secolo successivo, si estendeva per una lunghezza di trecento metri sul lungomare e aveva degli impianti termali, un molo ed estesi giardini. Molti ambienti erano decorati da mosaici e statue. Alcuni reperti sono conservati nel Lapidario Tergestino al Castello di San Giusto.\nIn et\u00e0 moderna \u00e8 stata principalmente un insediamento di pescatori fino alla met\u00e0 del XIX secolo (nel 1826 contava 418 abitanti), quando i triestini iniziarono a costruire le loro residenze estive nel quartiere. Secondo l'ultimo censimento austriaco del 1911, il 73,7% della popolazione era di madrelingua slovena, e il 16,2 di madrelingua italiana.\nNel 1884 venne fondata a Barcola la \"distilleria a vapore Camis &amp; Stock\", dove rimase fino al 1929, quando si trasfer\u00ec nel nuovo stabilimento nel rione di Roiano.\nDurante l'amministrazione alleata del Territorio Libero di Trieste, tra il 1947 e il 1953, a Barcola fu costruito un palazzo per la residenza degli ufficiali alleati (pi\u00f9 nota come \"casa degli americani\") coinvolti nel governo del territorio.\nMonumenti e luoghi d'interesse.\nUno degli edifici pi\u00f9 importanti di Barcola \u00e8 senza dubbio la chiesa di San Bartolomeo Apostolo, costruita nel 1785, con un rosone proveniente dalla chiesa di San Pietro, che sorgeva in piazza Unit\u00e0 fino a fine Ottocento. Vi si trova la statua di \"San Matteo\" dello scultore veneziano Enrico Merengo.\nA monte di Barcola si trova il forte Kressich, costruito nel 1854, sopra il quale venne eretto tra il 1923 ed il 1927 il faro della Vittoria.\nEventi.\nDal 1969 ogni anno nel mese di ottobre - per l'esattezza la seconda domenica del mese - nel mare antistante la localit\u00e0 si svolge un'importante manifestazione nautica, la Barcolana, la pi\u00f9 affollata regata velica del Mediterraneo, con quasi duemila barche partecipanti.\nDurante tutto l'anno, il lungomare e la pineta di Barcola sono classici luoghi di passeggio per i triestini. Nelle calde estati gli stessi luoghi sono anche affollati dai bagnanti, che si ritrovano in particolare ai \"Topolini\", delle piattaforme balneari che sono anche luoghi di aggregazione per chi va al mare.\nInfrastrutture e trasporti.\nCollegata a Trieste dagli autoservizi Trieste Trasporti, durante buona parte del Novecento Barcola ospitava altres\u00ec un importante capolinea della rete tranviaria di Trieste."}
{"id": "219468", "revid": "320578", "url": "https://it.wikipedia.org/wiki?curid=219468", "title": "Beyond and Before", "text": ""}
{"id": "219471", "revid": "110157", "url": "https://it.wikipedia.org/wiki?curid=219471", "title": "Open Your Eyes (Yes)", "text": "Open Your Eyes \u00e8 un album del gruppo \"progressive\" inglese Yes.\nIl disco.\nDopo i due album gemelli \"Keys to Ascension\" e \"Keys to Ascension 2\" il tastierista Rick Wakeman aveva abbandonato il gruppo; \"Open Your Eyes\" segna l'ingresso al suo posto di Billy Sherwood, gi\u00e0 coinvolto nei progetti \"Keys\" come tecnico del suono e del mixer.\nLa genesi di \"Open Your Eyes\" presenta qualche analogia con quella di \"90125\". Il materiale dell'album \u00e8 frutto di una collaborazione fra Chris Squire e Billy Sherwood, e non era destinato ad apparire col nome di \"Yes\", bens\u00ec con quello di \"Chris Squire Experiment\"; quando il cantante Jon Anderson sent\u00ec le demo, per\u00f2, decise di voler partecipare al progetto, come era accaduto nel 1983 quando aveva ascoltato \"Owner of a Lonely Heart\" e gli altri brani che Squire andava preparando con Trevor Rabin. In seguito vennero coinvolti anche il chitarrista Steve Howe e il batterista Alan White, e \"Open Your Eyes\" divenne un album degli Yes.\nIl risultato non si rivel\u00f2 molto soddisfacente per i membri della band. Sia Anderson che Howe sostennero, in seguito, che l'album era stato realizzato troppo in fretta e che non avevano potuto contribuire con le proprie idee. Alla data della sua pubblicazione, \"Open Your Eyes\" (la cui copertina rimanda abbastanza esplicitamente a quella dell'album di debutto del gruppo, \"Yes\" del 1969) fu un flop commerciale e criticato apertamente da gran parte dei fan.\nUno dei brani dell'album, \"Somehow, Someday\" \u00e8 basato su una melodia gi\u00e0 apparsa col titolo \"Boundaries\" sull'album solista \"Animation\" di Jon Anderson (1983) e pubblicata nel 1997 anche col titolo \"O'er\", su un altro album di Anderson, \"The Promise Ring\".\nSebbene non ancora accreditato ufficialmente come membro della \"band\", su alcune tracce di \"Open Your Eyes\" suon\u00f2 il tastierista russo Igor Khoroshev, tastierista ufficiale nel successivo \"The Ladder\" (1999).\nTracce.\nTutti brani sono firmati Anderson, Howe, Sherwood, Squire e White.\n\"Open Your Eyes\" (Eagle EAGCD013) raggiunse la posizione #151 nelle classiche inglesi, e non entr\u00f2 neppure in classifica negli Stati Uniti."}
{"id": "219488", "revid": "1632387", "url": "https://it.wikipedia.org/wiki?curid=219488", "title": "Capitali degli Stati del mondo", "text": "Questa lista di capitali degli Stati del mondo elenca le citt\u00e0 capitali dei 208 Stati del mondo (195 riconosciuti sovrani, 11 autoproclamati ma con limitato o nessun riconoscimento internazionale e 2 in libera associazione con altro Stato) e l'anno nel quale sono state proclamate tali.\nLa capitale di uno Stato \u00e8 solitamente definita come la citt\u00e0 che ospita la sede del Governo nonch\u00e9 le principali istituzioni di quello Stato; tuttavia, \u00e8 possibile che in alcuni Paesi vi siano pi\u00f9 citt\u00e0 capitali, con funzioni differenti."}
{"id": "219498", "revid": "367445", "url": "https://it.wikipedia.org/wiki?curid=219498", "title": "Bi\u0161kek", "text": "Bi\u0161kek (in russo e kirghiso \"\u0411\u0438\u0448\u043a\u0435\u043a\", ; a volte translitterato Bishkek o Bi\u015fkek, dal 1926 al 1991, Frunze, in precedenza Pi\u0161pek) \u00e8 la capitale e il pi\u00f9 importante centro economico e culturale del Kirghizistan, inoltre \u00e8 il capoluogo della Regione di \u010cuj.\nIl suo nome in lingua chirghisa significa \"zangola\" (recipiente di legno utilizzato per trasformare la panna in burro), in particolare quella usata per ottenere il kumis, il latte di giumenta fermentato, che rappresenta la bevanda nazionale del Paese. Le lingue ufficiali sono il russo e chirghiso.\nVi sono numerose leggende sul motivo per cui si diede alla citt\u00e0 il nome di un attrezzo, ma la teoria pi\u00f9 accreditata \u00e8 che la scelta nacque dalla mera assonanza esistente fra il vecchio nome \"Pi\u015fpek\" (\u041f\u0438\u0448\u043f\u0435\u043a) e il termine kirghiso \"Bi\u0161kek\".\nGeografia fisica.\nTerritorio.\n\u00c8 situata a circa 800 m s.l.m. sul bordo settentrionale dei monti Alatau, una diramazione della catena del Tien Shan. La citt\u00e0 \u00e8 infatti circondata da una cornice di monti perennemente innevati alti oltre 4.800 m.\nClima.\nLa temperatura media \u00e8 pari a 10,4\u00a0\u00b0C mentre le precipitazioni totali annue sono di 441\u00a0mm. Il mese pi\u00f9 caldo \u00e8 luglio con una temperatura media di 24,7\u00a0\u00b0C e quello pi\u00f9 freddo \u00e8 gennaio con una media di \u22123,7\u00a0\u00b0C. Le precipitazioni sono distribuite nell'anno, lievemente maggiori nei mesi primaverili.\nStoria.\nNel 1825 il khan uzbeko di Kokand fece costruire, sulle rive di un affluente del fiume \u010cu, un forte di argilla, uno dei molti che punteggiavano i dintorni della Via della seta e delle altre strade carovaniere asiatiche. Nel 1862 il forte fu raso al suolo dai russi che insediarono nella zona una guarnigione e 16 anni dopo fondarono la citt\u00e0 di \"Pishpek\", abitata da contadini russi attratti dagli incentivi e dalla fertilit\u00e0 della terra.\nNel 1926 venne rinominata Frunze (\u0424\u0440\u0443\u043d\u0437\u0435) in onore del comandante russo Michail Vasil'evi\u010d Frunze, originario del posto e la citt\u00e0 divenne capitale della Repubblica Socialista Sovietica Autonoma del Kirghizistan. Nel 1991 la citt\u00e0 ha preso il nome di Bi\u0161kek.\nNella citt\u00e0 sono ancora chiaramente visibili resti dell'epoca sovietica. Nella piazza Ala-Too, invece, si pu\u00f2 ammirare una Statua della Libert\u00e0, inaugurata nel 1999 in occasione dell'ottavo anniversario di indipendenza del Kirghizistan. Essa rappresenta una donna kirghisa alata che sorregge una fiamma in una corona d'alloro dorata.\nNel 2002 gli Stati Uniti d'America hanno ottenuto il diritto di utilizzare il vicino aeroporto internazionale di Manas, come una base aerea per le operazioni militari in Afghanistan e in Iraq. Nel 2003 anche la Russia ha istituito a Kant, un sobborgo di Bi\u0161kek 20\u00a0km ad est della capitale, una base aerea. Questa installazione si basa sui resti di un'importante scuola di formazione per piloti militari sovietici, che annover\u00f2 tra i suoi studenti anche Hosni Mubarak, in seguito divenuto presidente dell'Egitto.\nMonumenti e luoghi d'interesse.\nLa piazza Ala-Too viene solitamente indicata come il centro di Bi\u0161kek: adornata da numerosi monumenti ed edifici di grande importanza culturale come la statua di Manas e il museo nazionale di storia. La piazza \u00e8 attraversata dalla strada \u010cuj, che la collega ad altri luoghi d'interesse come il bazar Osh e la Casa Bianca. Quest'ultima \u00e8 un edificio di sette piani realizzato in marmo, secondo i canoni del classicismo socialista, e completato nel 1985 come quartier generale del partito comunista della Repubblica Socialista Sovietica Kirghisa.\nAltri luoghi d'interesse sono la sede della filarmonica nazionale del Kirghizistan, il teatro dell'opera e del balletto e la stazione ferroviaria Bi\u0161kek-2, costruita nel 1946 da prigionieri di guerra tedeschi. A pochi passi dalla stazione vi \u00e8 la statua del militare sovietico Michail Frunze.\nSociet\u00e0.\nEvoluzione demografica.\nBi\u0161kek \u00e8 la citt\u00e0 pi\u00f9 popolosa del Kirghizistan. Stando alle stime del 2015, la popolazione si attesta intorno ai 937.400 abitanti, di cui il 66% \u00e8 appartenente all'etnia kirghisa e un ulteriore 20% da discendenti di europei (soprattutto russi e ucraini). Nonostante ci\u00f2 la lingua russa \u00e8 ancora la pi\u00f9 parlata nella capitale, mentre il kirghiso va assumendo un ruolo sempre pi\u00f9 marginale, soprattutto fra le nuove generazioni.\nEconomia.\nA partire dalla dissoluzione dell'Unione Sovietica, Bi\u0161kek \u00e8 una citt\u00e0 in via di sviluppo. \nOggi la citt\u00e0 kirghisa ha avviato un programma di sviluppo in campo del greggio, per ingenti giacimenti petroliferi presenti nel paese.\nInfrastrutture e trasporti.\nAereo.\nL'aeroporto pi\u00f9 vicino a Bi\u0161kek \u00e8 l'Aeroporto Internazionale di Manas (IATA: FRU, ICAO: UAFM) \u00e8 un aeroporto internazionale situato a 23\u00a0km a nord-ovest dal centro cittadino. Lo scalo aeroportuale \u00e8 la base tecnica e lo hub principale delle compagnie aeree Air Bishkek, Kyrgyzstan Air, Avia Traffic Company che collegano Bi\u0161kek tramite voli di linea con la Russia (Mosca, Novosibirsk, Krasnojarsk, Irkutsk), la Cina, gli Emirati Arabi Uniti, il Pakistan, l'India e il Kazakistan.\nTreno.\nLa citt\u00e0 dispone di una stazione ferroviaria, che ha tratte dirette con Mosca e con la Siberia (Novosibirsk e Novokuzneck).\nAmministrazione.\nGemellaggi.\nBi\u0161kek \u00e8 gemellata con:"}
{"id": "219501", "revid": "174925", "url": "https://it.wikipedia.org/wiki?curid=219501", "title": "Ezechiele", "text": "Biografia.\nEzechiele nacque verso la fine del regno di Giuda, intorno al 620 a.C. Apparteneva ad una famiglia di sacerdoti, ma visse ed oper\u00f2 da profeta.\nFu deportato in Babilonia nel 597 a.C. assieme al re Ioiachin e si stabil\u00ec nel villaggio di Tel Abib sul fiume Chebar, come riportato nel Libro di Ezechiele, in un sito da identificare probabilmente lungo il canale di Khabur, vicino all'antica citt\u00e0 di Nippur nell'odierno Iraq. Cinque anni pi\u00f9 tardi ricevette la chiamata alla missione di profeta. Doveva rincuorare i Giudei in esilio e quelli rimasti a Gerusalemme.\nNon \u00e8 conosciuta la data della morte, ma si sa solo che era ancora vivo 22 anni pi\u00f9 tardi della chiamata profetica.\nInascoltato all'inizio della sua missione, dopo la caduta di Gerusalemme il popolo gli diede ascolto perch\u00e9 aveva compreso la veridicit\u00e0 delle sue profezie. La sua predicazione si concentr\u00f2, da quel momento, sulla ricostruzione della Citt\u00e0 santa.\nDal testo biblico si evince che ricevette delle profezie complesse ed era in grado di vedere i fatti che si verificavano a Gerusalemme, pur essendone distante quasi 2.000\u00a0km. Rileva comunque lo storico ed archeologo Mario Liverani come nel libro di Ezechiele - in seguito alla stratificazione redazionale e ad \"un'ampia revisione del libro di Ezechiele da parte di discepoli che operarono al tempo dell'esilio o poco dopo\" - \"il testo del profeta ha poi senza dubbio subito degli aggiustamenti \"post eventum\". Per quanto riguarda inoltre uno dei suoi oracoli pi\u00f9 noti, l'imminente e definitiva distruzione di Tiro, gli esegeti del cattolico \"Nuovo Grande Commentario Biblico\" osservano che \"le predizioni di Ezechiele che Tiro sarebbe caduta non si avverarono mai\"; oltre due secoli dopo, nel 332 a.C., fu Alessandro Magno a conquistarla e distruggerla, anche se non definitivamente. Ezechiele, osservano gli stessi esegeti del Commentario, in data successiva riadatter\u00e0 tale profezia all'oracolo sulla sconfitta dell'Egitto, anche se, come rileva ancora lo storico Liverani, \"l'invasione di Nabucodonosor in Egitto, profetizzata sia da Ezechiele (29-30) sia da Geremia (43:8-13; 46:13-26), non avr\u00e0 mai luogo nei termini da essi indicati\".\nVedeva se stesso come pastore che doveva vegliare sul popolo, guidandolo dall'interno. Si considerava come anticipatore del Messia. Si presentava anche come guardiano del popolo poich\u00e9 doveva annunciargli l'imminente giudizio di Dio. Accusava gli israeliti per i loro peccati e li invitava alla conversione.\nIl messaggio.\nCentro del messaggio di Ezechiele era la trascendenza di Dio, caratteristica condivisa con gli altri grandi profeti scrittori. Egli infatti apre quasi tutti i suoi oracoli con l'espressione \"giunse a me la parola di Jhwh\". Inoltre, anche nella grande teofania iniziale e nella seconda grande teofania, evita accuratamente di dare una rappresentazione della divinit\u00e0, e descrive in termini fantasticamente antropomorfici 'la corte divina' - ispirata dal bestiario mitico dei Babilonesi - e non la persona divina in s\u00e9.\nCome gli altri profeti, di solito non usa l'espressione \"spirito\", anche se talvolta essa appare in riferimento letterale al soffio divino o ad un generico spirito che prende possesso del profeta, senza altre specificazioni. Solo di rado Ezechiele parla esplicitamente dello spirito di Dio.\nEzechiele aveva fatto proprio anche un messaggio di giudizio. Giuda aveva disobbedito alle leggi di Dio, trascurato il sabato, profanato il Tempio, praticato l'impurit\u00e0, stretto legami con popoli stranieri. Per questo doveva essere punito. Ma Ezechiele si fece portatore anche di un messaggio di speranza, perch\u00e9 Giuda si sarebbe risollevato dalla sua caduta come un morto che risuscita dalla tomba.\nIn merito al cosiddetto linguaggio apocalittico dei capitoli 38-39 - stante \"un'ampia revisione del libro di Ezechiele da parte di discepoli che operarono al tempo dell'esilio o poco dopo\" e la stratificazione redazionale del libro stesso - gli esegeti del cattolico \"Nuovo Grande Commentario Biblico\" osservano come \"questa parte viene solitamente considerata un'aggiunta pi\u00f9 tarda\".\nCulto.\nIl culto di Ezechiele \u00e8 stato introdotto molto presto dalla Chiesa cattolica. Il suo nome risulta inserito gi\u00e0 nel Martirologio di San Beda al 10 aprile.\nUna delle sue visioni pi\u00f9 famose, quella del campo cosparso di ossa che tornano a rivivere al soffio di Dio, viene vista dai cristiani quale simbolo della resurrezione della carne.\nUn'altra visione \u00e8 quella che mostra quattro viventi (uomo, leone, bue e aquila; cfr. Ezechiele 1, 10) attorno al trono dell'Eterno, nei quali si sono visti i simboli degli evangelisti."}
{"id": "219505", "revid": "1005847", "url": "https://it.wikipedia.org/wiki?curid=219505", "title": "Chiese protestanti", "text": ""}
{"id": "219521", "revid": "56620", "url": "https://it.wikipedia.org/wiki?curid=219521", "title": "Pontatico", "text": "Il pontatico era un antico tributo feudale, di entit\u00e0 prestabilita, corrisposto per il passaggio di ponti doganali o di propriet\u00e0 privata.\nEtimologia.\nIl termine deriva dal latino tardo \"pontaticum\", dalla parola \"pont(em)\" e dal suffisso feudale \"-\u00e0ticum\"."}
{"id": "219523", "revid": "181699", "url": "https://it.wikipedia.org/wiki?curid=219523", "title": "Cosecante", "text": "In trigonometria la cosecante \u00e8 una funzione definita come il reciproco del seno e indicata solitamente con la notazione \"csc\":\nPoich\u00e9 il seno di un angolo \u00e8 nullo quando l'angolo \u00e8 pari a formula_2 (formula_3 intero), la cosecante \u00e8 definita sul dominio dei reali privati dei multipli interi di formula_4. In conseguenza di ci\u00f2, il grafico della funzione cosecante ha asintoti verticali per formula_5. \nIn un triangolo rettangolo, la cosecante di un angolo acuto corrisponde al rapporto fra l'ipotenusa e il cateto a esso opposto: se tale cateto \u00e8 unitario, la cosecante dell'angolo corrisponde all'ipotenusa del triangolo.\nCaratteristiche.\nPeriodo.\nLa cosecante \u00e8 una funzione periodica con periodo formula_6, formalmente:\nValori notevoli.\nUna tabella di alcuni valori notevoli pu\u00f2 essere ottenuta facilmente ricordando che formula_8:\nDerivata.\nLa derivata prima della cosecante si ottiene ricordando la sua definizione ed applicando la regola di derivazione di una quoziente:"}
{"id": "219526", "revid": "121907282", "url": "https://it.wikipedia.org/wiki?curid=219526", "title": "Sirenia", "text": "I sirenii (Sirenia) sono un ordine di mammiferi acquatici erbivori, che vivono in ambienti marini costieri o in acque dolci della zona tropicale.\nClassificazione.\nI sirenii si dividono in due famiglie: i dugongidi (Dugongidae) e i trichechidi (Trichechidae), che comprendono rispettivamente la sola specie \"Dugong dugon\", il dugongo, e tre diverse specie di lamantini: il lamantino o manato comune, il lamantino delle Amazzoni e il lamantino dell'Africa occidentale.\nI sirenii sono mammiferi acquatici come i cetacei, quindi incapaci di vivere fuori dall'acqua, e si ritiene che siano lontanamente imparentati con gli elefanti e con gli iracidi.\nDescrizione.\nI lamantini e il dugongo hanno il corpo massiccio, ma fusiforme; la pelle \u00e8 coriacea e spessa.\nGli arti anteriori hanno la forma di pinne, quelli posteriori sono scomparsi e, per aiutarsi nel nuoto, hanno sviluppato una coda piatta ed orizzontale.\nPossono restare sott'acqua fino a venti minuti prima di riemergere in superficie per respirare.\nVivono in acque poco profonde e questo li difende dai predatori (come gli squali) che non si avventurano in acque basse. Il loro unico pericolo \u00e8 rappresentato dall'uomo, che in passato cacciava questi animali per la loro carne e per il grasso. Sono anche minacciati dall'inquinamento del loro habitat e dalle ferite inflitte dalle eliche delle imbarcazioni.\nIl dugongo, a differenza dei lamantini, ha la coda falciforme e vive nelle acque costiere dell'Oceano Indiano e del Pacifico Occidentale, mentre i lamantini vivono principalmente lungo le coste orientali dell'America centrale e meridionale, hanno la coda arrotondata, il labbro superiore suddiviso nel mezzo ed il corpo coperto di peli radi.\nEvoluzione.\nLa differenziazione dei Sirenii dagli altri ordini filogeneticamente vicini, come i Proboscidati e i Desmostili, \u00e8 stata calcolata intorno ai 60-65 milioni di anni fa nel Paleocene. Punto di partenza di questa evoluzione sembra essere la zona indiana del mare della Tetide come sembrerebbe dimostrare la presenza del genere \"Ishatherium\", di cui si conosce esclusivamente un dente e che inizialmente era stato classificato nel gruppo degli Antracobunidi (precursori degli Elefanti). Una volta raggiunto il mare, l'ordine si \u00e8 rapidamente disperso in tutte le direzioni rimanendo per\u00f2 ancorato a zone con clima tropicale.\nLe prime forme fossili chiaramente riconducibili ai Sirenii fanno la loro comparsa nel medio Eocene, all'incirca 50 milioni di anni fa, con la famiglia Prorastomidae. Questi animali sono anatomicamente ancora quadrupedi ma possedevano gi\u00e0 specializzazioni acquatiche come aperture retratte nasali, assenza di aria nei seni paranasali e costole dense e gonfie. Il genere \"Pezosiren\", scoperto nel 2001, era pienamente in grado di muoversi sulla terra con quattro arti ben sviluppati ed articolazioni robuste per sostenere il peso dell'animale fuori dall'acqua ma presentava anche adattamenti anfibi a dimostrare come passasse la maggior parte del tempo in acqua. Analogamente ai primitivi Cetacei, l'animale nuotava con un movimento \"a pagaia\" grazie all'estensione del midollo spinale e all'arretramento del pelvico, a differenza delle forme successive che invece si avvarranno della coda come organo di propulsione. Analogo al \"Pezosiren\" \u00e8 il genere \"Prorastomus\" caratterizzato da una articolazione sacroiliaca ridotta ma ancora in grado di sostenere il peso dell'animale.\nAl medio Eocene risale anche la famiglia Protosirenidae con il genere \"Protosiren\": l'animale presentava ancora quattro arti ben sviluppati ma articolazioni sacroiliache deboli (forse non pi\u00f9 sufficienti a sostenere il peso del corpo a terra), dentizione in parte specializzata verso vegetazione non selettiva con riduzione di incisivi e canini (ma non delle zanne). Entrambe le famiglie si estinguono alla fine dell'Eocene (38 milioni di anni fa).\nSubentrano a questo punto i primi rappresentanti della famiglia Dugongidae: gi\u00e0 completamente acquatici ma con vestigia di arti (che non sono pi\u00f9 funzionali), troviamo i generi africani \"Eosiren\" ed \"Eotheroides\", molto arcaici cos\u00ec come \"Sirenavus\", \"Anisosiren\" e \"Paralitherium\", tutti esponenti della sottofamiglia Halitherinae. L'esemplare chiaramente giovane di \"Prototherium\", dell'Eocene del Veneto presenta la particolare dentizione con 5 premolari poi ridotti a quattro e potrebbe costituire la base per la famiglia dei Manatidi. Il genere \"Halitherium\" fu molto diffuso nell'Oligocene e costituisce la base di tutti i Sirenii successivi: dalla sua specie caraibica discendono in sequenza i generi \"Caribosiren\" e \"Metaxytherium\".\nQuest'ultimo si diffonde nuovamente in tutti i mari tropicali del Miocene e costituisce la base degli Hydrodamalinae, rappresentati dai generi \"Dusisiren\" ed \"Hydrodamalis\" che culmineranno nella Ritina di Steller (scoperta alla fine del Settecento e subito cacciata fino all'estinzione). Da \"Halitherium\", o da forme a lui affini, discendono i Dugonginae i cui primi esponenti oligocenici sono \"Crenatosiren,\" \"Dioplotherium\" e \"Italosiren\".\n\"Crenatosiren\" sembra essere la base della linea che ha portato all'attuale \"Dugongo\" passando per\u00f2 anche da forme affini come \"Nanosiren\" (recentemente scoperto in strati fine-miocenici dei Caraibi), \"Miodugong\" (risalente al Miocene dello Sri Lanka), \"Prohalicore\" (di cui si possiede una mandibola incompleta risalente al medio Miocene europeo) e \"Indosiren\" (evoluto da quest'ultimo e vissuto nel tardo Miocene). Il \"Dioplotherium\" e la forma affine \"Bharatisiren\" sono invece gli iniziatori della sottofamiglia Rytiodontinae, che non ha portato a forme attuali ma ci ha offerto esemplari interessanti come lo \"Xenosiren\" (discendente miocenico diretto del \"Dioplotherium\"), il gigantesco \"Rytiodus\" (lungo sei metri ma con zanne corte per scavare in ambienti costieri) ed il suo derivato pliocenico \"Corystosiren\" (dal cranio particolare e massiccio).\nLa famiglia dei Manatidi (Trichechidae) \u00e8 meno conosciuta allo stato fossile: un esemplare primitivo, \"Potamosiren\", \u00e8 vissuto nel Miocene inferiore in Sudamerica, un altro, il \"Ribodon\" risale invece al Pliocene mentre l'attuale genere \"Trichechus\" compare 1,8 milioni di anni fa nella transazione fra Pliocene e Pleistocene. Alcuni ricercatori, tuttavia, includono in questa famiglia anche il gruppo dei Miosirenia (riducendoli al rango di sottofamiglia), che con forme vissute nel Miocene come \"Sirenotherium\" (dalla classificazione tuttora controversa), \"Anomotherium\" e \"Miosiren\" funzionerebbero da anello di congiunzione tra gli attuali Trichechi ed i rappresentanti oligocenici dei Dugongidae quali \"Prototherium\" ed \"Halitherium\"."}
{"id": "219528", "revid": "1543377", "url": "https://it.wikipedia.org/wiki?curid=219528", "title": "PhyloCode", "text": "Il Codice Internazionale di Nomenclatura Filogenetica (o brevemente PhyloCode) \u00e8 un progetto scientifico che si propone di innovare radicalmente i criteri di classificazione - in particolare, i criteri di nomenclatura - sulla base di principi evolutivi e di garanzie di univocit\u00e0.\nStoria.\nIl progetto nacque da una riunione di studiosi tenutasi ad Harvard (Stati Uniti) nel 1998 e fu sottoposto alla comunit\u00e0 scientifica internazionale in forma di bozza preliminare nell'aprile 2000.\nIl primo Congresso Internazionale per la Nomenclatura Filogenetica si svolse a Parigi nel 2004 con la partecipazione di numerosi esperti di varie nazioni. Un secondo Congresso ha avuto luogo nell'estate del 2006 a Yale, negli Stati Uniti."}
{"id": "219539", "revid": "6923", "url": "https://it.wikipedia.org/wiki?curid=219539", "title": "Osorkon II", "text": "Biografia.\nFiglio di Takelot I, Osorkon II ebbe un lungo regno, all'incirca venticinque anni. Malgrado la sempre pi\u00f9 instabile situazione interna e la progressiva perdita di potere da parte del sovrano per l'Egitto si tratt\u00f2 di un periodo di relativa pace.\nNel 4\u00ba anno di regno Osorkon II permise che alla carica di \"Primo Profeta di Amon\", a Tebe salisse Horsaset (Harsiesis), figlio di Sheshonq C che aveva ricoperto l'incarico in precedenza. Si trattava in pratica di un ritorno alla trasmissione ereditaria della carica instaurata da Herihor all'inizio della XXI dinastia ed interrotta da Sheshonq I, fondatore della XXII dinastia.\nIl nuovo Primo Profeta, forte del riconoscimento del sovrano legittimo, rivendic\u00f2 la piena sovranit\u00e0 sulla regione tebana attribuendosi l'intera titolatura reale ed assumendo come nome Horo: \"Toro possente, incoronato in Tebe\" in contrapposizione con Osorkon II che aveva assunto come nome Horo \"Toro possente, incoronato da Ra\".\nAlla morte di Horsaset, forse dopo il \"regno\" di un figlio di questi (..dju..) durato circa cinque anni, il sovrano cerc\u00f2 di rimediare alla situazione creatasi nominando \"Primo Profeta di Amon\" il figlio Nimlot e mettendo altri figli a capo di altri collegi sacerdotali.\nI fatti del regno di Osorkon ci sono prevenuti grazie ad una lunga iscrizione proveniente da Karnak conosciuta come \"gli annali di Osorkon\". Da questa fonte sappiamo che il sovrano celebr\u00f2 una festa Sed a Bubasti, nel 22\u00ba anno di regno. Sempre dalla stessa fonte veniamo sapere della proscrizione del culto di Seth, in precedenza importante divinit\u00e0 della regione del delta del Nilo. In politica estera Osorkon prosegu\u00ec la politica dei suoi predecessori rafforzando il legami con Biblo. Nell'853 a.C. invi\u00f2 un contingente di circa mille uomini in supporto al Regno d'Israele nel tentativo di frenare l'espansionismo assiro di Salmanassar III (battaglia di Qarqar).\nAd occidente il sovrano dovette anche intervenire per tenere a bada le trib\u00f9 libiche che avevano preso il posto dei Libu e dei Mashuash, ormai egizianizzati.\nAlla sua morte Osorkon II fu sepolto nel tempio di Amon a Tanis (tomba V), dove la sua tomba venne scoperta nel 1939."}
{"id": "219540", "revid": "1381093", "url": "https://it.wikipedia.org/wiki?curid=219540", "title": "Scuderia AlphaTauri", "text": "La Scuderia AlphaTauri, nota dal 2006 al 2019 come Scuderia Toro Rosso, \u00e8 una squadra corse italiana di Formula 1 con sede a Faenza, erede della Minardi dopo l'acquisto da parte dell'azienda austriaca Red Bull.\nManager della squadra \u00e8 l'austriaco Franz Tost. Dal febbraio 2006 al novembre 2008 l'ex pilota austriaco Gerhard Berger, amico di lunga data del patron della Red Bull Dietrich Mateschitz, e uno dei primi testimonial della bevanda energetica, \u00e8 stato possessore del 50% delle quote della scuderia italiana.\nStoria.\nIl periodo Toro Rosso (2006-2019).\nGli inizi con i motori Cosworth.\n2006.\nNell'anno di esordio 2006 la scuderia ha utilizzato le vetture Red Bull dell'anno precedente motorizzate con dei V10 Cosworth depotenziati, in rispetto delle nuove norme tecniche che prevedevano l'utilizzo di motori V8, schierando i piloti Vitantonio Liuzzi e Scott Speed, gi\u00e0 collaudatori Red Bull, e riuscendo subito a cogliere un punto iridato, grazie all'ottavo posto di Liuzzi nel Gran Premio degli Stati Uniti ad Indianapolis, finendo nona nel campionato costruttori.\nCollaborazione con Ferrari.\n2007.\nNella stagione 2007 la Toro Rosso ha montato motori Ferrari. Dopo una prima parte di stagione piuttosto deludente, a causa di problemi meccanici e di diversi errori dei piloti, Scott Speed \u00e8 stato sostituito dal collaudatore BMW, Sebastian Vettel (gi\u00e0 pilota del Red Bull Junior Team). Nel finale di stagione, si \u00e8 assistito ad un concreto miglioramento delle prestazioni del team; nel Gran Premio del Giappone, Vettel ha occupato a lungo le prime posizioni prima di tamponare il pilota della Red Bull Mark Webber, mentre i primi punti iridati della stagione sono arrivati nel Gran Premio di Cina, con il quarto posto di Sebastian Vettel ed un altrettanto ottimo sesto posto con Vitantonio Liuzzi. Quest'ultimo ha dato vita a un duello negli ultimi 15 giri di gara con la pi\u00f9 potente BMW Sauber di Nick Heidfeld per la sesta e settima posizione. Questi punti hanno valso alla scuderia il settimo posto nella classifica finale costruttori.\n2008: la vittoria di Vettel a Monza.\nPer il 2008 la Toro Rosso ha confermato Sebastian Vettel come prima guida e S\u00e9bastien Bourdais, in sostituzione di Liuzzi, come seconda guida. La squadra si \u00e8 presentata alle prime gare della stagione con il modello STR2B, adattamento della vettura dell'anno precedente, in attesa di mettere in pista la nuova STR3.\nBourdais ha conquistato i primi due punti iridati per la scuderia gi\u00e0 al primo Gran Premio, arrivando 7\u00ba, pur essendosi ritirato a tre giri dal termine per problemi al motore. Durante la fase iniziale della stagione comunque la squadra non ha brillato: Vettel non ha visto la bandiera a scacchi fino al Gran Premio di Turchia, mentre anche Bourdais non ha ottenuto piazzamenti interessanti, ritirandosi ben tre volte nelle prime cinque gare.\nPoco dopo l'inizio della stagione in Australia, era stato annunciato un importante cambiamento: la Scuderia Toro Rosso veniva messa in vendita dalla Red Bull. L'annuncio era stato dato da Dietrich Mateschitz il 20 marzo, e confermato anche da Gerhard Berger nello stesso giorno. Il motivo della vendita risiedeva nei cambi regolamentari, che non avrebbero permesso in futuro l'uso di vetture progettate da altri concorrenti, anche se risalenti a stagioni passate. Veniva cos\u00ec a cadere uno dei motivi di interesse per Red Bull nella propriet\u00e0 di due squadre.\nLe difficolt\u00e0 del team sono proseguite con il sofferto esordio della STR3: le previsioni erano per un esordio della vettura al Gran Premio di Turchia, ma dopo i test aerodinamici condotti a Vairano in marzo, alla prima uscita su pista, il 16 aprile, la STR3 condotta da Bourdais, \u00e8 finita distrutta in un grave incidente, da cui il pilota \u00e8 uscito fortunatamente illeso. L'esordio \u00e8 stato rimandato, cos\u00ec come i necessari test preliminari, che si sono riusciti finalmente ad effettuare a partire dal 14 maggio, sul tracciato del Paul Ricard, con entrambi i piloti titolari. Nonostante le difficolt\u00e0 che la scelta ha comportato, la squadra ha deciso di far debuttare la STR3 al Gran Premio di Monaco, ottenendo un significativo 5\u00ba posto con Vettel. La stagione \u00e8 continuata in crescendo, soprattutto grazie alle buone prestazioni di Vettel e alla potenza del motore Ferrari: il pilota tedesco ha ottenuto due ottavi posti in Canada e in Germania, un sesto posto nel veloce circuito cittadino di Valencia, ed un secondo quinto posto nel convulso Gran Premio del Belgio, stavolta raggiunto in zona punti dal compagno Bourdais, settimo.\nPer garantire continuit\u00e0 al lavoro della squadra, all'inizio di settembre \u00e8 stato annunciato il proseguimento del rapporto con Ferrari per la fornitura dei motori per la stagione 2009.\nIl 14 settembre la Scuderia Toro Rosso ha ottenuto uno storico risultato: la prima vittoria in un Gran Premio della sua storia, grazie al giovane pilota Sebastian Vettel (che il giorno prima aveva conquistato la \"pole\"), nel Gran Premio d'Italia a Monza, in una gara caratterizzata, come gi\u00e0 le qualifiche, dalla pioggia.\nLa parte terminale della stagione si \u00e8 confermata ancora positiva con entrambi i piloti entrati nella Q3 sia in Cina che Brasile. Sebastian Vettel ha marcato punti a Singapore (quinto), Giappone (sesto) e Brasile (quarto), mentre Bourdais nella gara del Fuji ha condotto per tre giri la gara, per la prima volta nella sua carriera in Formula 1.\nNella gara del Brasile Vettel, con un sorpasso a due soli giri dalla fine su Lewis Hamilton, aveva riaperto inaspettatamente il mondiale piloti: aveva infatti strappato al pilota britannico il quinto posto, posizione necessaria minima per il titolo. La scuderia chiude la stagione al sesto posto nel mondiale costruttori con 39 punti, suo miglior risultato eguagliato successivamente nel 2019 e nel 2021.\n2009.\nIl Patto della Concordia 2008 prevede che non sia pi\u00f9 possibile cedere la propriet\u00e0 intellettuale di una vettura ad altri team. Per tale ragione, Dietrich Mateschitz, ha posto in vendita la scuderia. L'imprenditore austriaco ha per\u00f2 garantito il sostegno alla scuderia faentina almeno fino al termine della stagione 2009. Gerhard Berger, co-titolare della scuderia ha inoltre ceduto le sue quote a Mateschitz. La coppia di piloti che avrebbero disputato la stagione 2009 era inizialmente incerta, con l'unica certezza il passaggio di Vettel alla Red Bull. Sia Takuma Sat\u014d, che S\u00e9bastien Buemi, Bruno Senna che lo stesso S\u00e9bastien Bourdais, furono in ballottaggio quali piloti titolari.\nIl 9 gennaio S\u00e9bastien Buemi viene indicato come pilota ufficiale e al suo fianco successivamente viene confermato il pilota titolare 2008, S\u00e9bastien Bourdais. La nuova stagione inizia subito bene: nel Gran Premio d'Australia, che inaugura la stagione, l'esordiente S\u00e9bastien Buemi conclude con un ottimo 7\u00ba posto, mentre Bourdais, che al traguardo \u00e8 9\u00ba, grazie alla penalizzazione di Hamilton, \u00e8 classificato 8\u00ba, conquistando 1 punto.\nDal Gran Premio d'Ungheria lo spagnolo Jaime Alguersuari sostituisce S\u00e9bastien Bourdais. Le prestazioni per\u00f2 sono poco competitive tranne che negli ultimi gran premi della stagione ove Buemi conquista per due volte l'accesso alla zona punti. La scuderia giunge al 10\u00ba e ultimo posto nella classifica costruttori, con soli 8 punti conquistati, in deciso calo rispetto alla stagione precedente.\n2010.\nS\u00e9bastien Buemi e Jaime Alguersuari sono stati confermati quale piloti titolari dalla scuderia anche per la stagione 2010.\nLa nuova stagione per\u00f2 non si dimostra particolarmente positiva. Nelle prime 5 gare della stagione vengono raccolti 3 punti, tutti fatti segnare da Jaime Alguersuari. A Monaco Buemi fa segnare il suo primo punto stagionale, complice la penalizzazione di Michael Schumacher. In Canada Buemi guida per un giro la gara, per la prima volta in carriera, exploit che la scuderia non raggiungeva dal Gran Premio del Giappone 2008.\nNella seconda parte della stagione gli arrivi a punti sono rari, tanto che la scuderia chiude nona, davanti solo alle tre case neoentrate in F1, con 13 punti totali.\n2011.\nPer la stagione 2011 la nuova STR6 \u00e8 guidata dagli stessi piloti dell'anno prima. Il ruolo di collaudatore e terzo pilota sar\u00e0 di Daniel Ricciardo, che prende parte alle prove libere del venerd\u00ec.\nL'anno inizia molto bene, con il pilota svizzero S\u00e9bastien Buemi che ottiene nel gran premio dell'Australia un ottimo ottavo posto dopo la partenza in decima posizione.\nLo stesso Buemi arriva di nuovo in zona punti nel gran premio di Monaco.\nIn Canada, nel gran premio successivo tutti e due i piloti Toro rosso arrivano a punti classificandosi decimo Buemi e ottavo Alguersuari, che si conferma due settimane dopo in Gran Bretagna.\nNel Gran Premio del Belgio Jaime Alguersuari parte sesto dopo un'ottima qualifica ma, alla prima curva, \u00e8 speronato da Bruno Senna; anche Buemi \u00e8 costretto al ritiro.\nNel Gran Premio d'Italia entrambi i piloti vanno a punti (Jaime Alguersuari settimo e S\u00e9bastien Buemi decimo) dopo aver approfittato di un incidente alla prima curva.\nUno scenario simile si ha in Corea: settimo Alguersuari e nono Buemi.\nNella prima gara dell'India entrambe le Toro Rosso si qualificano nella Q3, ma solo Jaime Alguersuari riesce a concludere la gara, al settimo posto.\nDopo quest'ottimo risultato la Toro Rosso si trova a 41 punti (28 in pi\u00f9 rispetto allo scorso anno), insieme alla Sauber e a 10 punti dalla Force India. Questo vale l'8\u00ba posto per la scuderia.\nIl 14 dicembre la Toro Rosso licenzia i due piloti e li sostituisce con Jean-\u00c9ric Vergne e il collaudatore Ricciardo.\n2012.\nIl 2012 inizia bene con Ricciardo e Vergne che arrivano a punti rispettivamente in Australia e in Malesia. Poi per\u00f2 seguono vari piazzamenti fuori dalla zona punti e nelle prime 5 gare nessuno dei 2 piloti riesce a superare la Q2. A Monte Carlo, Vergne sfiora il risultato a punti. Era infatti settimo fino a pochi giri, quando la squadra lo richiama ai box per un cambio di strategia, che si riveler\u00e0 poi errato.\nDopo tante gare deludenti nel Gran Premio del Belgio sia Vergne che Ricciardo vanno a punti arrivando rispettivamente 8\u00ba e 9\u00ba. A Singapore Ricciardo riesce a portare a casa 2 punti riuscendo a precedere il connazionale Mark Webber. In Giappone Ricciardo \u00e8 ancora a punti con un buon decimo posto mentre in Corea sia Ricciardo che Vergne giungono a punti con il francese che precede l'australiano. Ricciardo guadagna il decimo posto ad Abu Dhabi, mentre ad Austin Vergne \u00e8 costretto al ritiro per la rottura della sospensione anteriore destra durante la lotta con la Mercedes di Nico Rosberg. Il mondiale termina in Brasile dove, con i 4 punti di Vergne per il suo ottavo posto, la scuderia totalizza 26 punti raggiungendo il nono posto nella classifica costruttori, ottenendo come miglior piazzamento degli ottavi posti in Malesia, Belgio, Corea e in Brasile, conquistati tutti da Vergne che in classifica piloti termina il campionato al 17\u00ba posto con 16 punti, precedendo Ricciardo che di punti ne totalizza 10.\n2013.\nLa stagione 2013, che vede la conferma dei piloti Jean-\u00c9ric Vergne e Daniel Ricciardo, comincia con i primi punti nella seconda gara in Malesia, con Vergne che termina decimo, mentre in Cina Daniel Ricciardo conclude settimo, dopo essersi qualificato al medesimo posto, risultato che non veniva raggiunto dalla scuderia dal Gran Premio di Corea 2011. Ricciardo ritorna a punti nel Gran Premio di Spagna, ove termina decimo per 30 centesimi di secondo mentre Vergne giunge ottavo nella gara successiva a Monaco, dopo essere scattato dalla 10\u00aa posizione, portando cos\u00ec una Toro Rosso in Q3. In Canada, entrambe le vetture entrano in Q3, cosa che non succedeva dal Gran Premio d'India 2011. In gara, Vergne ottiene un ottimo sesto posto, mentre Ricciardo, partito dodicesimo per una penalit\u00e0, termina in quindicesima posizione. Nel Gran Premio di Gran Bretagna Daniel Ricciardo, dopo essersi qualificato sesto, e poi successivamente partito quinto per merito della squalifica di Paul di Resta, finisce ottavo al traguardo ottenendo quattro punti. Il pilota australiano eguaglia il suo miglior risultato stagionale nel Gran Premio d'Italia, giungendo al settimo posto. Il team chiude la stagione all'ottavo posto in classifica costruttori con 33 punti.\nIl passaggio ai motori Renault.\n2014.\nNel 2014 dopo 7 stagioni consecutive viene interrotta la fornitura dei motori Ferrari, passando ai motori Renault. La line-up dei piloti vede la conferma di Jean-\u00c9ric Vergne e l'intromissione di Daniil Kvjat, che ha preso il posto di Daniel Ricciardo passato ai cugini della Red Bull. La stagione inizia nel migliore dei modi, gi\u00e0 al Gran Premio d'Australia arrivano i primi punti iridati grazie all'ottavo posto del francese Vergne e al nono posto del russo Kvjat.\nI punti continuano ad accumularsi grazie a due decimi posti di Daniil Kvjat, in Malesia e Cina. Vergne torna a punti in Canada con un ottimo ottavo posto. Nel Gran Premio di Gran Bretagna entrambe le monoposto della scuderia tagliano il traguardo in zona punti, nono Kvjat e decimo Vergne. Nel Gran Premio d'Ungheria Vergne giunge nono, mentre in Belgio \u00e8 Kvjat a chiudere in nona posizione. La stagione prosegue con delle ottime prestazioni di Vergne, che conquista punti con il sesto posto a Singapore, miglior risultato stagionale della squadra, il nono posto a Suzuka e il decimo posto ad Austin. La squadra termina il campionato al settimo posto nei costruttori con 30 punti.\n2015.\nNel 2015 la scuderia rivoluziona la coppia di piloti: l'olandese Max Verstappen prende il posto di Daniil Kvjat, passato ai cugini della Red Bull, e Carlos Sainz Jr. quello di Jean-\u00c9ric Vergne. In Australia lo spagnolo giunge nono. In Malesia Verstappen \u00e8 settimo seguito dal compagno. Sainz \u00e8 nono in Spagna e decimo a Monaco, mentre Verstappen giunge ottavo in Austria. In Ungheria Verstappen \u00e8 quarto, successivamente ottavo in Belgio. A Singapore Verstappen e Sainz giungono in ottava e nona posizione, mentre in Giappone Verstappen \u00e8 nono seguito a ruota dal compagno. Negli Stati Uniti Verstappen \u00e8 autore di un'altra grande prova, giungendo di nuovo quarto, mentre Sainz ottiene il suo miglior risultato stagionale, finendo settimo. La stagione si conclude con 67 punti che valgono il settimo posto tra i costruttori.\nRitorno dei motori Ferrari.\n2016.\nNel 2016 dopo solo 2 stagioni con Renault tornano ad essere montati motori Ferrari. La scuderia ripresenta inizialmente gli stessi piloti della precedente stagione, fino a quando, il 5 maggio, la propriet\u00e0 delibera il passaggio di Verstappen in Red Bull e il ritorno di Daniil Kvjat sulla Toro Rosso. La stagione viene aperta con il nono posto di Sainz e il decimo di Verstappen in Australia. Il pilota olandese si conferma a punti in Bahrein, dove giunge in sesta posizione, e in Cina, ottavo, gara in cui anche il compagno Sainz \u00e8 in zona punti, nono. In Spagna Sainz conquista un sesto posto mentre Kvjat \u00e8 decimo; il pilota russo coglie nell'occasione anche il primo giro veloce nella storia della scuderia. Altri punti arrivano a Monaco, in Canada, Austria e Ungheria, con Sainz rispettivamente ottavo, nono, ottavo e ottavo, e in Gran Bretagna con Sainz ottavo e Kvjat decimo. Dopo tre gare senza punti, nel Gran Premio di Singapore arriva il nono posto di Kvjat, dopo un brillante settimo posto in qualifica, mentre Sainz giunge quattordicesimo dopo essersi qualificato sesto. Altre due gare senza punti e nel Gran Premio degli Stati Uniti Sainz ottiene un brillante sesto posto, mentre Kvjat giunge undicesimo. E dopo un'altra corsa negativa Sainz \"bissa\" il risultato degli Stati Uniti nel Gran Premio del Brasile, conquistando un grande sesto posto dopo essere stato addirittura quarto in un frangente della gara, mentre Kvjat chiude tredicesimo. Nell'ultimo appuntamento stagionale, il Gran Premio di Abu Dhabi, avviene un doppio ritiro. L'annata, comunque positiva nonostante il calo nella seconda parte, si chiude col settimo posto nei costruttori con 63 punti.\nNuova parentesi con Renault.\n2017.\nNel 2017 si passa di nuovo ai motori Renault. Almeno inizialmente la scuderia faentina conferma gli stessi piloti dell'anno precedente. In particolar modo \u00e8 lo spagnolo Sainz a portare punti con maggiore regolarit\u00e0 (miglior risultato il 4\u00ba posto nel Gran Premio di Singapore), ottenendone 48 dei 53 totali, mentre il russo Kvjat delude a tal punto da essere sostituito a partire dal Gran Premio della Malesia con il giovane pilota francese Pierre Gasly. Nel frattempo anche Sainz viene avvicendato, in quanto viene deciso di anticipare il suo trasferimento alla Renault per le ultime 4 gare, inizialmente previsto per il 2018. Al suo posto viene ingaggiato il neozelandese Brendon Hartley. Tuttavia n\u00e9 Gasly n\u00e9 Hartley riusciranno ad ottenere punti nelle poche gare nelle quali saranno impegnati. Proprio questo aspetto contribuir\u00e0 alla beffa finale, con il 6\u00ba posto nei costruttori mantenuto per quasi tutto l'anno (che avrebbe permesso alla scuderia di eguagliare il suo miglior risultato del 2008), che svanisce proprio nell'ultimo appuntamento stagionale ad Abu Dhabi, a favore della Renault. Viene quindi confermato per il quarto anno consecutivo il settimo posto, con 10 punti in meno rispetto al 2016.\nCollaborazione con Honda.\n2018.\nDalla stagione 2018 i motori verranno forniti dalla Honda; per la prima volta nella sua storia la Toro Rosso avr\u00e0 una fornitura di motori in esclusiva. Brendon Hartley e Pierre Gasly vengono confermati come piloti titolari. L'annata conferma la regressione degli ultimi anni, nonostante Gasly sia in grado di ottenere un prestigioso quarto posto nella seconda gara stagionale in Bahrein. \u00c8 proprio il giovane pilota francese a portare il maggior quantitativo di punti, mentre il neozelandese Hartley riesce a concludere nei primi dieci solo tre volte.\nIl 29 settembre viene annunciato il terzo ritorno di Daniil Kvjat in Toro Rosso a partire dal 2019, dopo un solo anno come collaudatore Ferrari, in sostituzione di Pierre Gasly che passer\u00e0 alla Red Bull.\nLa stagione si chiude con un totale di 33 punti, ben 20 in meno rispetto al 2017, che vedono la scuderia italiana scivolare al nono e penultimo posto nei costruttori.\nIl 26 novembre, all'indomani della chiusura della stagione, viene annunciato il nome del pilota che affiancher\u00e0 Kvjat nel 2019: si tratta del giovane thailandese Alexander Albon, che prender\u00e0 il posto di Brendon Hartley, nuovo collaudatore della Ferrari.\n2019.\nNel 2019 la scuderia italiana dopo le prime dodici gare riesce a fare meglio rispetto all'intero 2018, soprattutto grazie all'inaspettata prestazione del Gran Premio di Germania, dove Kvjat riesce nell'impresa di conquistare il secondo podio della scuderia dalla vittoria di Vettel nel 2008, giungendo terzo dopo essere stato anche secondo nel corso della gara.\nDurante la pausa estiva viene annunciato uno scambio di piloti tra Toro Rosso e Red Bull, a partire dal Gran Premio del Belgio, con Albon che passa alla scuderia austriaca mentre Gasly fa ritorno in quella italiana, fino al termine della stagione. Proprio il giovane pilota francese \u00e8 protagonista del rocambolesco Gran Premio del Brasile, dove taglia il traguardo in seconda posizione con un vantaggio di soli 0\"062 su Lewis Hamilton, che verr\u00e0 penalizzato di 5 secondi concedendo cos\u00ec il secondo podio stagionale per la Toro Rosso.\nIl bilancio finale della scuderia \u00e8 di 85 punti, e vale la sesta posizione nella classifica costruttori, eguagliando cos\u00ec il miglior risultato della sua storia della stagione 2008 e ripetuto successivamente nel 2021.\nIl cambio di denominazione in AlphaTauri (2020-oggi).\nA ottobre 2019, viene annunciato che a partire dal 2020 il team prender\u00e0 il nome di \"Scuderia AlphaTauri\", al fine di promuovere il marchio di moda fondato nel 2016 dalla Red Bull. Viene cos\u00ec abbandonata dopo 14 anni la denominazione \"Scuderia Toro Rosso\". Il nome \"AlphaTauri\" deriva dalla nomenclatura di Bayer \"\u03b1 Tauri (Alfa Tauri)\" di Aldebaran, stella che si trova nella costellazione del Toro ed ha un colore che tende al rosso (solitamente \u00e8 considerata arancione): tutte caratteristiche che rendono omaggio al nome della societ\u00e0 fondatrice. Il cambio di denominazione determina anche una modifica radicale della livrea sulla nuova AlphaTauri AT01, che perde i colori blu elettrico e rosso in favore del bianco e del blu notte.\nAncora motori Honda.\n2020: la vittoria di Gasly a Monza.\nPer la stagione 2020 viene confermata la coppia di piloti Daniil Kvjat e Pierre Gasly, che aveva disputato le ultime 9 gare della stagione precedente. Al Gran Premio d'Italia la scuderia italiana torna alla vittoria con Pierre Gasly, la prima con la nuova denominazione, 12 anni dopo il primo successo di Sebastian Vettel sullo stesso circuito di Monza. Nel Gran Premio dell'Emilia-Romagna a Imola Pierre Gasly, partito dalla quarta posizione dopo delle ottime qualifiche, \u00e8 costretto al ritiro al nono giro per un problema tecnico. Daniil Kvjat finir\u00e0 la gara al quarto posto, miglior risultato stagionale del pilota russo, dopo una grande ripartenza in cui riesce a superare tre auto nello stesso giro, tra cui la Ferrari di Charles Leclerc. La stagione si chiude con un bottino migliore del 2019, 107 punti, ma nonostante ci\u00f2 l'AlphaTauri arretra al settimo posto nel mondiale costruttori.\n2021.\nPer la stagione 2021 la scuderia di Faenza conferma Pierre Gasly dopo le ottime prestazioni della stagione precedente. Al posto di\nDaniil Kvjat, destinato a lasciare il team, viene ingaggiato il pi\u00f9 giovane Yuki Tsunoda, reduce da un terzo posto nel Campionato FIA di Formula 2 2020. Il 2021 \u00e8 l'ultimo anno di fornitura dei motori da parte della casa nipponica che si ritira dalla massima serie alla fine del campionato. Al Gran Premio d'Azerbaigian, Gasly ottiene il podio giungendo al terzo posto. Lo stesso pilota francese, al Gran Premio d'Ungheria, ottiene il secondo giro veloce nella storia della scuderia, il primo con la nuova denominazione. Altri ottimi piazzamenti tra i primi dieci nella seconda parte della stagione permettono al team di ottenere il record di punti, 142, e di eguagliare il miglior risultato nel mondiale costruttori giungendo al sesto posto, come nel 2008 e nel 2019.\nIl passaggio ai motori Red Bull.\n2022.\nCol ritiro di Honda dalla fornitura dei suoi motori, il 14 febbraio 2021 \u00e8 stato votato dalla FIA e da tutta la dirigenza della Formula 1 il congelamento dei motori a partire dal 2022 fino al 2025, portando a compimento l'accordo tra la Red Bull e il suo motorista di utilizzare i motori Honda anche dopo il ritiro, assorbendone la propriet\u00e0 intellettuale, che dar\u00e0 entro il 2025 la possibilit\u00e0 alla Red Bull di essere autosufficiente. La Red Bull crea cos\u00ec la divisione \"Red Bull Powertrains\" ed entra a tutti gli effetti come motorista dal 2022, fornendo i motori anche all'AlphaTauri. La line-up dei piloti rimane invariata, con Pierre Gasly affiancato dal confermato Yuki Tsunoda."}
{"id": "219541", "revid": "240277", "url": "https://it.wikipedia.org/wiki?curid=219541", "title": "Il corvo", "text": ""}
{"id": "219542", "revid": "6923", "url": "https://it.wikipedia.org/wiki?curid=219542", "title": "Filioque", "text": "L'espressione latina Filioque significa \"e dal Figlio\". Nel contesto della frase \"qui ex Patre Filioque procedit\" (\"che procede dal Padre e dal Figlio\"), essa esprime la dottrina della Chiesa cattolica per la quale lo Spirito Santo proviene dal Padre e dal Figlio congiuntamente, provenienza che secondo la stessa dottrina pu\u00f2 essere descritta anche come \"qui ex Patre per Filium procedit\" (che procede dal Padre per mezzo del Figlio).\nA tale dottrina si d\u00e0 il nome di filioquismo, mentre alla dottrina contraria, secondo la quale lo Spirito Santo procede unicamente dal Padre, si d\u00e0 il nome di monopatrismo.\nDottrina.\n[[File:Maximus Confessor.jpg|thumb|left|San Massimo il Confessore]]\nLa dottrina secondo la quale lo Spirito Santo procede dal Padre e dal Figlio fa parte della tradizione latina sin dal [[III secolo|III]]-[[IV secolo]]. Ne danno testimonianza [[Tertulliano]] ([[160]] circa \u2013 [[220]] circa), [[Novaziano]] ([[220]] circa \u2013 [[258]]), [[Ilario di Poitiers]] ([[315]] circa \u2013 [[367]]), [[Ambrogio da Milano]] ([[338]] circa \u2013 [[397]]), [[Sofronio Eusebio Girolamo|Girolamo]] ([[347]]\u2013[[420]]), [[Agostino d'Ippona]] ([[354]]\u2013[[430]]) e [[Fulgenzio di Ruspe]] (VI secolo).\nTale dottrina (che doveva pi\u00f9 tardi essere espressa anche nel [[Simbolo atanasiano]], probabilmente dell'anno 500 circa) \u00e8 stata confessata dogmaticamente dal [[papa Leone I]] nel [[447]], quattro anni prima del [[Concilio di Calcedonia]], nel quale ha avuto un ruolo decisivo il suo \"[[Concilio di Calcedonia#Il Tomus ad Flavianum|Tomus ad Flavianum]]\". Nella sua Epistola XV egli infatti ha condannato la negazione da parte dei [[Priscillianesimo|Priscilliani]], della distinzione tra le tre Persone della Trinit\u00e0: il Padre che ha generato, il Figlio che \u00e8 stato generato, e lo Spirito \"proceduto da entrambi\".\nCos\u00ec, quando il [[patriarca (cristianesimo)|patriarca]] [[Paolo II di Costantinopoli]], sostenitore del [[monotelismo]], motivo per il quale il [[papa Teodoro I]] ([[642]]\u2013[[649]]) l'aveva scomunicato nel [[647]], ha lanciato accuse contro Teodoro o [[papa Martino I]] ([[649]]\u2013[[653]]) per avere espresso la tradizione latina, [[Massimo il Confessore]] ha scritto che \"i romani si sono appellati alle testimonianze unanimi dei Padri latini, come pure a quella di [[Cirillo di Alessandria]] nel sacro studio che egli fece sul vangelo di san Giovanni\".\nInfatti, anche Cirillo di Alessandria dichiara: \"Lo Spirito procede dal Padre e dal Figlio; \u00e8 evidente che esso \u00e8 di sostanza divina, procedendo sostanzialmente in essa e da essa.\"\nUno studio sulla questione aggiunge: \u00abSan Cirillo testimonia con ci\u00f2 di una dottrina trinitaria comune a tutta la scuola d'Alessandria da sant'Atanasio, il quale scriveva: \"Come il Figlio dice \"tutto quello che il Padre possiede \u00e8 mio\" (Gv 16,15), cos\u00ec troveremo che, per mezzo del Figlio, tutto ci\u00f2 \u00e8 anche nello Spirito\u00bb\n(Lettere a Serapione, III, 1, 33, PG 26, 625B). Epifanio di Salamina (Ancoratus, VIII, PG 43, 29C) e Didimo il Cieco (Trattato dello Spirito Santo, CLIII, PG 34, 1064A) coordinano il Padre e il Figlio con la stessa proposizione \u1f10\u03ba nella comunicazione allo Spirito Santo della divinit\u00e0 consustanziale.\"\n\u00c8 da notare che simili affermazioni dei Padri greci, secondo i quali lo Spirito Santo procede dal Padre e dal Figlio usano il verbo \u03c0\u03c1\u03cc\u03b5\u03b9\u03bc\u03b9, il cui significato, come pure quello del verbo latino \"procedo\", \u00e8 pi\u00f9 generico di quello del verbo \u03c0\u03c1\u03bf\u03ad\u03c1\u03c7\u03bf\u03bc\u03b1\u03b9, che \"pu\u00f2 caratterizzare soltanto una relazione d'origine al principio senza principio della Trinit\u00e0: il Padre\", e che perci\u00f2 non \u00e8 mai usato in relazione alla provenienza dello Spirito Santo dal Figlio.\n\u00c8 il verbo \u03c0\u03c1\u03bf\u03ad\u03c1\u03c7\u03bf\u03bc\u03b1\u03b9 che si usa della processione dello Spirito Santo dal Padre nel testo originale greco del [[Simbolo niceno-costantinopolitano|Credo niceno-costantinopolitano]]. Cos\u00ec la Chiesa cattolica, che dichiara corretto aggiungere \"e dal Figlio\" alla professione di fede in congiunzione con il verbo \"procedo\", esclude tale aggiunta in combinazione con il verbo \u03c0\u03c1\u03bf\u03ad\u03c1\u03c7\u03bf\u03bc\u03b1\u03b9. Perci\u00f2 la versione greca del [[Messale romano]] in uso in Grecia non contiene il \"Filioque\". Similmente i papi [[Pio XI]], [[Giovanni Paolo II]] e [[Benedetto XVI]] hanno personalmente omesso tale frase in celebrazioni pubbliche in lingua greca.\nInfatti, come dichiara il [[Pontificio consiglio per la promozione dell'unit\u00e0 dei cristiani]], nella dottrina della Chiesa cattolica, \"soltanto il Padre \u00e8 il principio senza principio (\u1f00\u03c1\u03c7\u1f74 \u1f04\u03bd\u03b1\u03c1\u03c7\u03bf\u03c2) delle due altre persone trinitarie, l'unica fonte (\u03c0\u03b7\u03b3\u03ae) e del Figlio e dello Spirito Santo. Lo Spirito Santo trae dunque la sua origine soltanto dal Padre (\u1f10\u03ba \u03bc\u03cc\u03bd\u03bf\u03c5 \u03c4\u03bf\u1fe6 \u03a0\u03b1\u03c4\u03c1\u03cc\u03c2) in modo principiale, proprio e immediato.\"\nAggiunta al Simbolo niceno-costantinopolitano.\nUn simbolo della fede adottato nel [[410]] da un [[Concilio di Seleucia-Ctesifonte (410)|concilio]] tenuto a [[Arcidiocesi di Seleucia-Ctesifonte|Seleucia-Ctesifonte]], allora capitale dell'[[Sasanidi|Impero persiano sasanide]], \u00e8 trasmesso in due versioni. Quello che sembra essere il testo originale dichiara che lo Spirito Santo \u00e8 \"dal Padre e dal Figlio\". La versione pi\u00f9 tardiva attribuisce allo stesso concilio l'adozione senza alterazioni del Simbolo niceno-costantinopolitano.\nL'inserzione dell'espressione \"Filioque\" nel Simbolo niceno-costantinopolitano nell'Occidente \u00e8 spesso attribuita al [[Concilio di Toledo III]] del [[589]], che ordin\u00f2 che nelle liturgie eucaristiche si cantasse il Credo, come era gi\u00e0 l'uso in Oriente. Non tutti i manoscritti degli atti di questo concilio inseriscono tale espressione nel testo del Simbolo, mentre tutti la mettono nella professione di fede pronunciata dai convertiti dall'arianesimo al cattolicesimo. In relazione ai Concili di Toledo VIII ([[653]]) e successivi, tutti i relativi manoscritti includono il \"Filioque\" nel testo del Simbolo. Non \u00e8 chiaro se il \"Filioque\" sia stato discusso al Concilio di Gentilly nel [[767]]. Cos\u00ec, la prima indiscutibile testimonianza dell'inserimento del \"Filioque\" nel Simbolo niceno-costantinopolitano (da distinguere da altre professioni fede nella processione dello Spirito Santo dal Padre e dal Figlio, come, per esempio, il Simbolo atanasiano) risale solo al Concilio di Cividale del Friuli nel [[796]]/[[797]].\nLa frase \"Filioque\" inserita nel [[Credo (liturgia)|Credo]] \u00e8 la seguente:\nTesto originale del [[Simbolo niceno-costantinopolitano]] in [[lingua greca|greco]]:\nVersione latina:\nCon il \"Filioque\", si dice che lo Spirito Santo procede da ambedue il Padre e il Figlio. Il testo del Concilio del [[381]] dichiara che lo Spirito procede dal Padre, senza aggiungere n\u00e9 \"e dal Figlio\" n\u00e9 \"solo\".\nInoltre, come gi\u00e0 osservato, i due verbi qui tradotti con l'unico termine \"procedere\" hanno significati alquanto diversi.\nSulla processione dello Spirito anche dal Figlio si insisteva prima contro il [[modalismo]] di [[Priscilliano]] e poi, nei Concili di Toledo del [[VII secolo]], contro l'[[arianesimo]] che veniva allora eliminato dal [[regno visigoto]] a seguito della conversione del re [[Recaredo I]] al cattolicesimo nel [[587]]. Il termine \"Filioque\" aveva lo scopo di affermare che il Figlio non \u00e8 n\u00e9 inferiore al Padre n\u00e9 di diversa natura, come sostenevano invece gli ariani.\nCarlo Magno e Leone III.\n[[File:Josef Kehren Kroenung Karl der Grosse.jpg|thumb|Incoronazione di Carlo Magno da Leone III]]\nNell'[[809]], [[papa Leone III]] ([[795]]\u2013[[816]]) ricevette una lettera con la quale i monaci franchi del monte Oliveto presso [[Gerusalemme]] l'informavano di essere stati accusati di eresia dal monaco Giovanni di un vicino monastero greco a motivo del loro uso del \"Filioque\" nel canto del Credo. Essi controbatterono che con simile accusa Giovanni stava accusando di eresia anche la Santa Sede apostolica. Chiesero dunque al papa di investigare fra i Padri greci e latini la fonte dell'espressione \"che procede dal Padre e dal Figlio\". Lo pregavano anche d'informarne l'imperatore [[Carlo Magno]], nella cui cappella avevano sentito cantare il Credo con tale frase. Infatti Carlo Magno lo faceva cantare cos\u00ec dal [[794]], dopo il suo [[concilio di Francoforte]]. Ai monaci franchi Leone III invi\u00f2 una professione di fede, \"Symbolum orthodoxae fidei Leonis papae\", diretta \"a tutte le Chiese orientali\", e contenente la frase \"Spiritum sanctum a Patre et a Filio aequaliter procedentem\". Allo stesso tempo, inviava per informazione all'imperatore tutta la documentazione relativa, senza formulare peraltro alcuna richiesta al riguardo.\nNel novembre dello stesso anno [[809]], Carlo Magno convoc\u00f2 un [[Concilio di Aquisgrana|concilio ad Aquisgrana]], che dichiar\u00f2 il \"Filioque\" dottrina della Chiesa e ordin\u00f2 il canto del Credo con tale inciso nella messa.\nUna delegazione inviata dall'imperatore arriv\u00f2 a Roma nell'810 per chiedere l'approvazione papale delle decisioni del Concilio di Aquisgrana. Leone III afferm\u00f2 l'ortodossia del \"Filioque\" e il suo uso nella catechesi e nelle professioni di fede personali, ma si oppose chiaramente alla sua inclusione nel [[Simbolo niceno-costantinopolitano]]. Dichiar\u00f2 facoltativa la recita del Credo nella Messa, ma raccomand\u00f2 alla corte imperiale di non adottarla al fine di evitare uno scandalo. Per sottolineare il suo atteggiamento sulla questione, appose sulla porte della [[Basilica di San Pietro]] due targhe d'argento recanti il testo del Simbolo del 381, in greco e in latino, senza il \"Filioque\".\nFozio.\n[[File:PatriarchPhotiosMonkSandabarenos.jpg|thumb|left|Patriarca Fozio sul suo trono]]\nNel dicembre [[858]], l'imperatore [[Michele III]] esili\u00f2 il [[patriarca (cristianesimo)|patriarca]] [[Ignazio I di Costantinopoli]], nominando al suo posto [[Fozio I di Costantinopoli]]. Ignazio si rivolse a Roma e [[papa Niccol\u00f2 I]], gi\u00e0 neutrale, dovette prendere posizione. In un sinodo dell'863 dichiar\u00f2 anticanonica tale azione e scomunic\u00f2 Fozio. La situazione era gi\u00e0 complicata anche dalla rivalit\u00e0 fra Roma e Costantinopoli per la giurisdizione sulla [[Pannonia (diocesi)|Pannonia]] e sulla nuova comunit\u00e0 cristiana sorta in [[Bulgaria]], dove erano attivi missionari germanici che professavano il Simbolo niceno-costantinopolitano il cui testo comprendeva il \"Filioque\". Fozio convoc\u00f2 un sinodo a Costantinopoli che scomunic\u00f2 e chiese la deposizione del papa (867). Ma nello stesso anno Michele III fu assassinato da Basilio I ed il nuovo imperatore depose Fozio e reinsedi\u00f2 Ignazio, convocando poi ([[869]]/70) un concilio ecumenico ([[Concilio di Costantinopoli IV]]), per pacificare e confermare la situazione. Alla morte di Ignazio (877) Fozio fu rinominato patriarca di Costantinopoli, riconosciuto come tale anche da [[papa Giovanni VIII]]. Nell'[[886]] un nuovo imperatore rimosse Fozio e lo esili\u00f2 in [[Armenia]], dove mor\u00ec nell'[[893]].\nFozio si oppose fortemente sia alla dottrina del \"Filioque\" sia all'inserimento della parola nel Simbolo niceno-costantinopolitano, professato dai missionari attivi in Bulgaria ma non ancora accettato a Roma. In un'enciclica diretta ai patriarchi orientali, Fozio denunci\u00f2 l'inserimento come \"una bestemmia\". La dottrina, a suo parere, presupponeva per lo Spirito Santo due cause, diminuiva la \"monarchia\" (unica origine, \u1f00\u03c1\u03c7\u03ae) del Padre e la distinzione tra le Persone della Trinit\u00e0, delle quali confondeva le mutue relazioni. In una lettera dell'[[883]] o dell'[[884]] al [[patriarca di Aquileia]], come pure nella sua \"Mistagogia dello Spirito Santo\", egli elabor\u00f2 ulteriormente le sue obiezioni teologiche. La dottrina filoquista \u2013 egli affermava \u2013 \u00e8 una forma di [[modalismo]]: [[Sabellio]] confondeva tutte e tre le Persone della Trinit\u00e0, il filoquismo ne confonde due: il Padre e il Figlio, e cos\u00ec pu\u00f2 essere chiamato semi[[sabellianismo]]. Ciononostante il punto non venne discusso al Concilio. Ci si limit\u00f2 ad evitarne l'aggiunta al testo tradizionale.\nFozio non dimostr\u00f2 di conoscere la tradizione patristica latina sottostante la dottrina del \"Filioque\". Sostenne che lo Spirito Santo procede solo dal Padre, rigettando la dottrina di altri Padri greci che lo Spirito Santo procede dal Padre mediante il Figlio.\nL'attribuzione a Fozio di trattati bizantini anti-romani di epoca posteriore gli hanno aumentato la fama presso alcuni circoli greci e allo stesso tempo l'hanno denigrato presso certi occidentali.\nAlcuni studiosi caratterizzano il [[Concilio di Costantinopoli dell'879-880]], che annull\u00f2 la condanna di Fozio nel concilio di dieci anni prima, come un modello di equilibrio. Senza menzionare esplicitamente l'espressione \"Filioque\", descritta come forma infelice di esprimere la fede trinitaria ma nondimeno suscettibile di un'interpretazione ortodossa, esso defin\u00ec inaccettabile aggiungere qualunque testo al Simbolo niceno-costantinopolitano, mentre dichiarava accettabile una diversit\u00e0 di usi locali dentro della Chiesa. Non condann\u00f2 l'uso del \"Filioque\" fuori del Simbolo niceno-costantinopolitano.\nA questo concilio parteciparono legati di [[papa Giovanni VIII]] ([[872]]\u2013[[882]]), che desiderava ristabilire l'unit\u00e0, desiderio anche del patriarca. Cos\u00ec il testo greco delle lettere del papa fu redatto di comune accordo fra Fozio e i legati, per adattarlo alle sensibilit\u00e0 greche.\nSi conserva inoltre come appendice agli atti conciliari il testo in [[lingua greca|greco]] di una presunta lettera di Giovanni VIII diretta a Fozio sulla questione del \"Filioque\". Francis Dvornik, i cui studi hanno dimostrato che l'immagine negativa di Fozio che da secoli prevaleva nell'occidente era basata su interpretazioni errate dei documenti storici, considera del tutto improbabile che Giovanni VIII abbia scritto tale missiva e ha dichiarato che, al massimo, il testo conservato, anche se eventualmente basato su una genuina lettera del papa, \u00e8 stato alterato a fondo da un polemista del [[XIV secolo]]. Il teologo ortodosso John S. Romanides, al contrario, ne afferma l'autenticit\u00e0.\nNella presunta lettera, Giovanni VIII avrebbe scritto: \"La tua fraternit\u00e0 sa che, quando a noi \u00e8 giunto colui che recentemente essa ha inviato, egli ci ha interpellato riguardo al sacro Simbolo, e ha trovato che lo conserviamo inalterato, tale quale ci \u00e8 stato consegnato dall'inizio, senza aggiungervi n\u00e9 togliervi nulla, sapendo con esattezza che per quelli che osano agire in tale maniera \u00e8 riservata una condanna pesante che li attende. E perci\u00f2, affinch\u00e9 la tua reverenza abbia di nuovo informazioni su di noi riguardo a questa espressione, a causa della quale sono sorti scandali in mezzo alle chiese di Dio, dichiariamo che non solo non la pronunciamo ma consideriamo quelli che prima nella loro sciocchezza hanno osato farlo come trasgressori delle parole divine e falsari della dottrina di Cristo il Signore e degli Apostoli e degli altri Padri che riuniti in concilio hanno consegnato il Simbolo. Noi li classifichiamo con Giuda perch\u00e9 hanno osato agire come lui: anche se non hanno consegnato alla morte il corpo del Signore, hanno diviso e frazionato i fedeli, che sono le membra del suo corpo. Cos\u00ec hanno spedito alla morte eterna per strangolamento quelli, e soprattutto se stessi, come ha fatto il menzionato ingiusto discepolo. Ma pensiamo che anche la tua sacralit\u00e0, cos\u00ec intelligente e piena di saggezza, non ignora che persuadere gli altri vostri vescovi a pensarla cos\u00ec ci presenta grande difficolt\u00e0, perch\u00e9 nessuno potrebbe con facilit\u00e0 accettare una cosa pi\u00f9 sacra cos\u00ec rapidamente, anche se si trattasse di qualcosa iniziato da poco e non consolidato da molti anni. Perci\u00f2 ci \u00e8 parso bene che nessuno sia da noi costretto ad abbandonare l'inserimento da lui gi\u00e0 aggiunto al Simbolo, ma piuttosto preparare tali persone con mitezza e discernimento, esortandoli gradualmente ad astenersi dalla bestemmia\".\nIn effetti, nonostante le precisazioni di papa Giovanni VIII, in varie parti dell'Europa occidentale si continuava effettivamente a cantare il Credo con il \"Filioque\"; poi tale uso, nonostante gli impegni costantinopolitani, si afferm\u00f2 definitivamente anche a Roma, anche se solo alla fine dell'XI secolo.\nLo scisma.\nNel [[1014]], per decisione di un sinodo tenuto a Roma da [[papa Benedetto VIII]] dopo l'incoronazione dell'imperatore germanico [[Enrico II il Santo]], dietro sua insistenza il Credo fu per la prima volta cantato in una [[messa]] [[papa]]le con l'inclusione del \"Filioque\". E nello stesso secolo si verific\u00f2 poi il [[Grande Scisma]] fra la Chiesa occidentale e quella orientale (tuttora perdurante), per il cui inizio si indica convenzionalmente l'anno [[1054]]. Ma gi\u00e0 prima di queste due date, nel 1009, il patriarca [[Sergio II di Costantinopoli]] aveva temporaneamente escluso dai [[dittico|dittici]] costantinopolitani (la lista dei patriarchi, vivi o defunti, riconosciuti come ortodossi) il nome di [[papa Sergio IV]], per aver cercato inutilmente di stabilire una dualit\u00e0 a capo della Chiesa o per avere espresso in una lettera la sua adesione alla dottrina del \"Filioque\", come avevano fatto anche diversi suoi predecessori nei secoli passati.\nIl teologo ortodosso A. Edward Siecienski osserva che nell'occidente si pu\u00f2 rintracciare indietro almeno fino al [[V secolo]] la dottrina del \"Filioque\" intesa come affermazione esplicita della processione dello Spirito Santo dal Padre e dal Figlio, ma che solo nel [[VII secolo]] \u00e8 stata mossa da [[monotelismo|monoteliti]] la prima obiezione orientale, da san Massimo il Confessore giudicata infondata, che solo nel [[IX secolo]] sono state formulate le prime risposte teologiche orientali, e che solo nell'[[XI secolo]] Costantinopoli ha interrotto la comunione con un papa per avere dato espressione a tale dottrina.\nAll'inizio del [[Grande Scisma]], destinato a continuare negli anni (i tentativi imperiali di pacificazione non poterono evitare il grave incidente veneziano della [[Quarta Crociata]]) il patriarca di Costantinopoli [[Michele I Cerulario]] tratt\u00f2 la questione del \"Filioque\" meramente come una delle tante pratiche scorrette dei latini, non come la pi\u00f9 importante, come ai tempi di Fozio. A prescindere dai pi\u00f9 reali motivi politici.\n[[File:Michael VIII Palaiologos (head).jpg|thumb|Michele VIII Paleologo]]\nIl problema del \"Filioque\" cominci\u00f2 ad essere visto come centrale solo intorno al tempo del [[Concilio di Lione II]] ([[1274]]) e continua ad essere trattato cos\u00ec ancora oggi, bench\u00e9 discusso ed apparentemente risolto poi al [[Concilio di Firenze]] del [[1439]].\nA tale concilio, per l'insistenza dell'imperatore [[Michele VIII Paleologo]], una delegazione della Chiesa orientale dovette accettare, senza discussione, una professione di fede che conteneva il \"Filioque\" e, a condizione di poter continuare nelle proprie liturgie a recitare il Credo come prima, i membri cantarono tre volte di seguito la relativa clausola inserita nel Simbolo niceno-costantinopolitano. Per\u00f2 la chiesa orientale non accolse la decisione di Lione e nel [[1285]] sotto il successore di Michele, [[Andronico II Paleologo]], un concilio tenuto nel suo [[Palazzo delle Blacherne]] dichiar\u00f2 che in nessun senso il Figlio \u00e8 causa dello Spirito Santo ma lo manifesta eternamente.\nSi svilupparono fra i bizantini tre diversi atteggiamenti riguardanti il \"Filioque\". Quello unionista, rappresentato da [[Patriarchi di Costantinopoli|Giovanni XI Bekkos]], patriarca di Costantinopoli dal [[1275]] al [[1282]], considerava equivalenti nella sostanza l'espressione \u03b4\u03b9\u1f70 \u03c4\u03bf\u1fe6 \u03a5\u1f31\u03bf\u1fe6 (per mezzo del Figlio) usata da molti Padri greci e l'espressione \"Filioque\" (e dal Figlio). Le argomentazioni di Bekkos e di Costantino Melitionita erano largamente basate sugli scritti dei Padri della Chiesa, in particolare quelli dei Cappadoci, di [[Cirillo di Alessandria]], [[Giovanni di Damasco]] e la \"Lettera a Ablabio\" di [[Gregorio di Nissa|Gregorio Nisseno]].\nLa veduta anti-unionista, di gran lunga maggioritaria, insisteva semplicemente sulla processione \u1f10\u03ba \u03bc\u03cc\u03bd\u03bf\u03c5 \u03c4\u03bf\u1fe6 \u03a0\u03b1\u03c4\u03c1\u03cc\u03c2 (da solo il Padre). La terza opinione, quella di [[Gregorio II di Costantinopoli]], patriarca dal [[1283]] al [[1289]] e autore della dichiarazione adottata dal Concilio di Blacherne del 1285, e di [[Gregorio Palamas]] ([[1296]]\u2013[[1359]]), mentre escludeva qualsiasi ruolo causativo del Figlio nell'origine ipostatica dello Spirito, ammetteva una possibile interpretazione ortodossa del \"Filioque\" come espressione dell'effusione o manifestazione eterna \u2013 e non solo nell'economia della salvezza \u2013 dello Spirito per mezzo del Figlio o dal Figlio.\n[[File:Palaio.jpg|thumb|left|Giovanni VIII Paleologo]]\nAl [[Concilio di Basilea, Ferrara e Firenze|Concilio]] tenutosi a [[Ferrara]] e a [[Firenze]] nel [[1438]]\u2013[[1439]], si ebbe una lunga e accanita discussione teologica tra i pi\u00f9 alti rappresentanti della Chiesa cattolica e di quella ortodossa sulla dottrina del \"Filioque\" e sull'inserimento dell'espressione nel Simbolo. Da parte ortodossa erano presenti, oltre all'imperatore [[Giovanni VIII Paleologo]] ([[1425]]\u2013[[1448]]), il patriarca [[Giuseppe II di Costantinopoli]], vescovi, dotti e teologi del suo patriarcato, e rappresentanti degli altri tre patriarchi d'Oriente.\nNel corso della discussione, i greci negarono che, nel dire che lo Spirito procede dal Padre escludessero il Figlio. Affermarono di astenersi dal dire che lo Spirito proceda dal Padre e dal Figlio perch\u00e9 tale espressione pareva loro indicare una processione come da due principi e due spirazioni. Da parte loro i latini affermarono che nel dire che lo Spirito procede dal Padre e dal Figlio non intendevano negare n\u00e9 che il Padre sia fonte e principio di tutta la deit\u00e0, cio\u00e8 del Figlio e dello Spirito Santo, n\u00e9 che sia dal Padre che il Figlio riceve che lo Spirito procede da Lui. Affermarono inoltre di non postulare due principi o due spirazioni ma di sostenere invece esserci come un solo principio e una sola spirazione dello Spirito Santo.\nLa discussione si concluse con la firma di un accordo che, riguardo alla processione dello Spirito Santo, dichiarava equivalenti la formula latina \"e dal Figlio\" e quella greca \"mediante il Figlio\". E riguardo all'inserimento della clausola \"Filioque\" nel Credo, esso fu dichiarato lecito e ragionevole come affermazione della verit\u00e0 in vista dell'imminente necessit\u00e0 al tempo dell'aggiunta.\nIl documento di unione delle Chiese in data 6 luglio 1439 recava le firme del papa, dell'imperatore, dei rappresentanti di tutti i patriarchi orientali con eccezione di quello di Costantinopoli, morto il precedente 10 giugno, e di tutti i vescovi greci presenti con l'unica eccezione di [[Marco di Efeso]] ([[1392]]\u2013[[1444]]), noto anche come Marco Eugenico.\nIn oriente l'unione incontr\u00f2 accanita opposizione soprattutto da parte dei monaci, mentre l'imperatore, tornato da Firenze solo il 1\u00ba febbraio [[1440]] e in profondo lutto per la morte della sua sposa, rimaneva inattivo senza mai promulgare il decreto. Una cerimonia di promulgazione si ebbe sotto il suo successore, [[Costantino XI Paleologo]], il 12 dicembre [[1452]], pochi mesi prima della caduta della citt\u00e0 nelle mani degli ottomani il 29 maggio [[1453]]. Poi sotto la dominazione turca (e per insistenza turca) un sinodo tenuto a Costantinopoli sotto il patriarca Samuele I nel [[1472|1484]], sconfess\u00f2 il Concilio di Firenze e rigett\u00f2 ufficialmente l'unione delle Chiese.\nAttuale inclusione nel Credo.\nAttualmente, il \"Filioque\" fa parte del Credo recitato nelle liturgie della [[Chiesa latina]] dovunque non si adopera la lingua greca. Nelle [[Chiese cattoliche orientali]] generalmente non viene incluso. La Santa Sede incoraggia quelle che avevano introdotto il \"Filioque\" a \"ritornare alle proprie radici\", che non significa negare la dottrina di cui il \"Filioque\" \u00e8 espressione.\nLe altre Chiese cristiane orientali, sia quelle di tradizione bizantina sia le [[Chiese ortodosse orientali]] sia la [[Chiesa assira d'Oriente]], non adoperano il \"Filioque\". [[Chiesa apostolica armena|Quella armena]] per\u00f2 non parla affatto della processione dello Spirito Santo nella sua versione del Simbolo niceno-costantinopolitano, ma ci inserisce molte altre frasi: \"Crediamo anche nello Spirito Santo, l'increato e perfetto, che ha parlato nella Legge e nei Profeti e nei Vangeli, che discese sul Giordano, predic\u00f2 negli apostoli e dimor\u00f2 nei santi\". Tutte le Chiese ortodosse orientali, e non solo quella armena, conservano la forma originale plurale dei verbi \"Crediamo\", \"Confessiamo\", \"Aspettiamo\", senza modificarli in \"Credo\", \"Confesso\", \"Aspetto\", come fanno le Chiese [[Concilio di Calcedonia|calcedoniane]] sia ortodossa che cattolica.\nLe Chiese della [[Riforma protestante]] e affini generalmente includono il \"Filioque\" nella recita del Credo\nLa Chiesa anglicana include il \"Filioque\" nel Credo, ma ne permette l'omissione \"in occasioni ecumeniche appropriate\". Le Conferenze Lambeth decennali di tutti i primati anglicani tenute nel 1978 e nel 1988 raccomandarono alle singole Chiese anglicane di omettere il \"Filioque\". Quelle del 1998 e del 2008 non ne hanno parlato.\nNel [[1875]], i [[vetero-cattolicesimo|vetero-cattolici]] accettarono la posizione della Chiesa ortodossa negando che lo Spirito Santo proceda dal Figlio.\nSviluppi recenti.\nIl teologo ortodosso Siecienski osserva che negli ultimi decenni si notano significativi passi verso una situazione in cui il \"Filioque\" non sia pi\u00f9 un ostacolo alla piena comunione fra le Chiese cattolica e ortodossa. Il [[Pontificio consiglio per la promozione dell'unit\u00e0 dei cristiani]] pubblic\u00f2 nel [[1995]] il documento \"Le tradizioni greca e latina riguardo alla processione dello Spirito Santo\", generalmente ben accolto in ambienti ortodossi, che forniva chiarimenti della posizione cattolica e ne spiegava il contesto. Poi, nel [[2003]], una Dichiarazione congiunta di teologi cattolici e ortodossi degli Stati Uniti, oltre a ripetere che con il \"Filioque\" i cattolici non intendono la \u1f10\u03ba\u03c0\u03cc\u03c1\u03b5\u03c5\u03c3\u03b9\u03c2 dello Spirito uscito dal Padre fonte unica della Trinit\u00e0, ma la sua \u03c0\u03c1\u03bf\u03ca\u03ad\u03bd\u03b1\u03b9 (\"processio\") nella comunione consostanziale del Padre e del Figlio, domand\u00f2 se la Chiesa ortodossa non potesse accettare la legittimit\u00e0 di tale interpretazione della \"processio\" e se la Chiesa cattolica non potesse accettare di omettere il \"Filioque\" dalla recita del Credo.\nNello stesso libro che riporta queste affermazioni di Siecienski, Steven R. Harmon menziona inoltre lo spazio dedicato in un simposio vaticano del 1982 a tale idea di omettere il \"Filioque\", come hanno concretamente fatto alcuni papi recenti nella recita in greco, e il fatto che per i cattolici [[Chiesa latina|latini]] in Grecia il testo del Simbolo niceno-costantinopolitano in greco \u00e8 identico a quello degli ortodossi greci.\nNell\"'Encyclopedia of Eastern Orthodox Christianity\" Marcus Plested osserva che i teologi ortodossi, mentre si oppongono unanimemente all'inclusione del \"Filioque\" nel Simbolo niceno-costantinopolitano, hanno scoperto possibili maniere di riavvicinamento in materia di dottrina e di fraseologia.\nGi\u00e0 [[Sergej Nikolaevi\u010d Bulgakov]] ([[1871]]\u2013[[1944]]) dichiar\u00f2 che il \"Filioque\" non deve essere considerato n\u00e9 un dogma, n\u00e9 una eresia, ma un \"theologoumenon\", ovvero un'ammissibile opinione teologica. Sia [[Karl Barth]] che [[Yves Congar]] affermano che questa opinione \u00e8 condivisa dalla maggioranza dei teologi ortodossi.\nNon tutti i teologi ortodossi sono di questo avviso. Oltre alle numerose \"colombe\" ci sono anche \u2013 osserva il vescovo ortodosso Kallistos (Timothy) Ware \u2013 i \"falchi\", per i quali il \"Filioque\" \u00e8 eresia. Uno dei pi\u00f9 prominenti di questi \u00e8 stato [[Vladimir Nikolaevi\u010d Losskij]] ([[1903]]\u2013[[1958]]), il quale nel \"Filioque\" vedeva la radice di tutta la problematica dogmatica delle relazioni fra Oriente e Occidente e dichiar\u00f2 che la questione della processione dello Spirito Santo \u00e8 l'unica ragione dogmatica per la separazione fra l'Oriente e l'Occidente; gli altri dissensi dottrinali non ne erano che la conseguenza.\nCollegamenti esterni.\n[[Categoria:Cristologia]]\n[[Categoria:Trinit\u00e0]]"}
{"id": "219543", "revid": "2455", "url": "https://it.wikipedia.org/wiki?curid=219543", "title": "Credo niceno-costantinopolitano", "text": ""}
{"id": "219544", "revid": "200154", "url": "https://it.wikipedia.org/wiki?curid=219544", "title": "Credo niceno", "text": ""}
{"id": "219545", "revid": "1494169", "url": "https://it.wikipedia.org/wiki?curid=219545", "title": "Vento di passioni", "text": ""}
{"id": "219550", "revid": "767487", "url": "https://it.wikipedia.org/wiki?curid=219550", "title": "Commissione (contratto)", "text": "In diritto si definisce commissione il contratto mediante il quale una parte, detta \"commissionario\", si obbliga ad acquistare o vendere beni in nome proprio (obbligandosi cio\u00e8 personalmente nei confronti di terzi con i quali entra in contatto) e per conto di un'altra parte cliente detta \"committente\". La commissione \u00e8 un contratto a titolo oneroso.\nTale nozione \u00e8 accolta nel codice civile italiano all'art. 1731.\nTipicit\u00e0 e disciplina.\nNel codice la commissione \u00e8 ricondotta ad un mandato, connotato per\u00f2 da due note caratterizzanti: una \u00e8 la specificit\u00e0 dell'oggetto dell'incarico (che deve consistere nella conclusione, da parte del commissionario, di contratti di compravendita) e l'altra \u00e8 l'assenza di poteri di rappresentanza in capo all'agente (infatti, il commissionario provvede alla stipula in nome proprio e per conto del committente). Le compravendite affidate al commissionario non devono necessariamente rientrare nella attivit\u00e0 professionale del committente; \u00e8 dibattuto invece se il commissionario debba esercitare la sua attivit\u00e0 professionalmente (LUMINOSO; COSTANZA) o se ci\u00f2 non sia necessario (MINERVINI). La commissione \u00e8 naturalmente onerosa.\nSi differenzia dalla agenzia, da procacciamento d'affari e dalla mediazione perch\u00e9 mentre in questi ultimi rapporti (anch'essi di lavoro autonomo) l'oggetto \u00e8 costituito da un'attivit\u00e0 materiale che agevola la stipula di contratti futuri, nella commissione l'oggetto \u00e8 proprio la stipula di un contratto futuro, e l'attivit\u00e0 che il commissionario compie \u00e8 solo funzionale a questo scopo (non \u00e8, cio\u00e8, oggetto dell'obbligazione principale). Netta \u00e8 anche la differenza con il franchising e con le concessioni di vendita in genere: nella commissione a vendere, infatti, non c'\u00e8 operazione di scambio tra il committente-produttore ed il commissionario-intermediario: il commissionario, infatti, acquista in via strumentale allo scopo di poter vendere i prodotti per conto del committente. Nelle altre figure menzionate, invece, tra fabbricanti ed intermediario c'\u00e8 un vero e proprio rapporto di scambio e l'intermediario, successivamente, vender\u00e0 la merce ricevuta in nome e per conto propri. La commissione \u00e8 regolata dalle norme sul mandato in nome proprio, fatta salva la prevalenza di quelle speciali dettate dal codice agli articoli 1731-1736.\nEx articolo 1732 I comma il commissionario \u00e8 autorizzato a concedere dilazioni nel pagamento dei beni che ha venduto per conto del committente solo in conformit\u00e0 agli usi del luogo in cui l'affare \u00e8 stato concluso o in virt\u00f9 di apposito patto; il II comma stabilisce che se concede dilazioni in assenza di questi presupposti, il committente potr\u00e0 esigere direttamente dal commissionario il pagamento immediato. Il III comma infine dispone che il commissionario che abbia accordato una dilazione deve indicare al committente la persona del contraente ed il termine concesso per il pagamento: in difetto l'operazione si considerer\u00e0 fatta senza dilazione e si applicher\u00e0 il secondo comma. Il secondo comma cos\u00ec descritto rappresenta una deroga al principio generale in tema di eccesso di mandato (articolo 1711): \u00e8 indubbio, infatti che la concessione di una dilazione al di fuori dei presupposti legali costituisce un atto eccedente rispetto ai limiti dell'incarico ricevuto. Cos\u00ec la norma aggiunge alla facolt\u00e0 del mandatario (committente) di rifiutare l'incarico il potere di esigere direttamente ed immediatamente dal commissionario il prezzo pattuito. Il III comma, invece, \u00e8 una sanzione per il caso di omessa comunicazione dei dati richiesti al committente.\nLo star del credere.\nIn dipendenza di un patto espresso o (e questa \u00e8 una notevole differenza rispetto alla corrispondente disciplina del mandato) in virt\u00f9 di apposito uso normativo, il commissionario \u00e8 tenuto allo \u201cstar del credere\u201d, quindi deve mantenere indenne il committente a fronte dell'eventuale inadempimento del terzo con cui ha contrattato. Gli usi vanno individuati rispetto al luogo di svolgimento dell'incarico. Anche nella commissione lo star del credere rappresenta una modifica al regime comune del rischio dell'inadempimento del terzo, che in genere \u00e8 a carico del committente. Si promette quindi il fatto del terzo e si assume un'obbligazione di garanzia del tipo di quella regolata dall'articolo 1381. Nella pratica, lo star del credere non pone a carico del commissionario tutto il rischio dell'inadempimento, ma solo una sua percentuale.\nCon la legge 21 dicembre 1999 n.526, la normativa in merito allo \"star del credere\" \u00e8 stata abolita per quel che attiene il contratto di agenzia, andando cos\u00ec a sollevare da qualsiasi partecipazione alle perdite l'agente (\u00e8 stato, infatti, aggiunto un terzo comma all'art. 1746 c.c. secondo il quale \u00e8 vietato il patto che ponga una responsabilit\u00e0, anche solo parziale, a carico dell'agente per ci\u00f2 che attiene l'inadempimento del terzo).\nTale decisione risulta alquanto controversa in quanto, se da un lato allevia le problematiche dell'agente, dall'altro secondo alcuni giuristi, lo \"deresponsabilizza\" andando a creare pericolose situazioni di \"superficialit\u00e0\" nel trattamento del credito verso il cliente.\nL'entrata del commissionario nel contratto.\n\u00c8 il caso del \u201ccommissionario contraente in proprio\u201d regolato dall'articolo 1735: nella commissione a vendere o ad acquistare titoli, divise o merci aventi un prezzo corrente (risultante da atto della pubblica autorit\u00e0 o da listini di borsa e mercuriali), salva diversa disposizione del committente, il commissionario pu\u00f2 fornire ai prezzi suddetti i beni che deve comprare o acquistare per s\u00e9 i beni che deve vendere, mantenendo in entrambi i casi il diritto alla provvigione. Quello descritto \u00e8 dunque un legittimo modo di adempimento dell'obbligazione assunta dal commissionario: infatti, se diversamente avesse ritenuto, il legislatore non avrebbe mantenuto il diritto alla provvigione.\nNumerose sono per\u00f2 le tesi proposte in materia di ricostruzione strutturale della fattispecie: per un primo gruppo di autori, a seguito dell'entrata del commissionario nel contratto non si instaura tra costui ed il committente un rapporto ulteriore rispetto a quello di mandato, che resta cos\u00ec unico e perci\u00f2, secondo questa prospettiva, sarebbe l'unica fonte degli effetti giuridici dell'entrata (CARRARO). Altra tesi, invece, ritiene che un rapporto contrattuale di compravendita andrebbe ad affiancarsi a quello di mandato, o che addirittura questo rapporto ulteriore si sostituirebbe a quello nascente dal mandato (LUMINOSO, PUGLIATTI).\nA favore della seconda tesi sta il rilievo per cui, escludendo che un rapporto di compravendita si assommi a quello di mandato, si andrebbe a stravolgere il profilo funzionale del mandato stesso, che si troverebbe a svolgere compiti tipici della vendita: si andrebbe infatti ad attribuire alla commissione il ruolo di titolo giustificativo dello scambio di attribuzioni patrimoniali, che invece \u00e8 una funzione tipica della compravendita. Inoltre, se si ritenesse esistente solo il mandato, sarebbe difficile risolvere, per mezzo delle norme che lo riguardano, problemi pratici che si possono porre nell'esecuzione del contratto (si pensi, ad esempio, ai vizi della cosa venduta o acquistata). Se si accetta la tesi per cui, in aggiunta al rapporto di mandato, nasce anche un rapporto di compravendita tra committente e commissionario, occorre per\u00f2 verificare quale ne sia la fonte: la questione \u00e8 problematica soprattutto se si muove dalla prospettiva che considera essenziale, per potersi parlare di contratto, la bilateralit\u00e0 dello stesso e quindi il consenso.\nTuttavia, parte della dottrina (LUMINOSO, SACCO) rileva a tal riguardo come non si possa parlare di dogma del consenso, visto come la legge stessa, in alcuni casi, configura un contratto al di fuori di un accordo. In questo senso si parla di contratto a formazione unilaterale, dove il contratto stesso si origina da una sola manifestazione di volont\u00e0 negoziale, in maniera tale da rendere applicabile al rapporto che nasce le norme generali sul contratto e quelle specifiche che regolano un dato tipo convenzionale. Di certo, per\u00f2, in mancanza di accordo il contratto sar\u00e0 considerabile come effettivamente presente solo nei casi stabiliti dalla legge."}
{"id": "219551", "revid": "1305772", "url": "https://it.wikipedia.org/wiki?curid=219551", "title": "Il pellegrino", "text": ""}
{"id": "219557", "revid": "200679", "url": "https://it.wikipedia.org/wiki?curid=219557", "title": "Agenzia (diritto privato)", "text": ""}
{"id": "219559", "revid": "196390", "url": "https://it.wikipedia.org/wiki?curid=219559", "title": "Chiese ortodosse", "text": ""}
{"id": "219562", "revid": "471", "url": "https://it.wikipedia.org/wiki?curid=219562", "title": "Goth metal", "text": ""}
{"id": "219563", "revid": "21371", "url": "https://it.wikipedia.org/wiki?curid=219563", "title": "Chiesa Cattolica Ucraina", "text": ""}
{"id": "219572", "revid": "80598", "url": "https://it.wikipedia.org/wiki?curid=219572", "title": "Messalina (disambigua)", "text": ""}
{"id": "219577", "revid": "1305887", "url": "https://it.wikipedia.org/wiki?curid=219577", "title": "Il vagabondo", "text": ""}
{"id": "219578", "revid": "287204", "url": "https://it.wikipedia.org/wiki?curid=219578", "title": "Farmacopea", "text": "La farmacopea \u00e8 un codice farmaceutico, cio\u00e8 un complesso di disposizioni tecnico/scientifiche ed amministrative, di cui il farmacista si serve per il controllo della qualit\u00e0 dei medicamenti, delle sostanze e/o dei preparati finali, mediante l'indicazione di metodi di verifica chimico analitici e tecnologici delle specifiche di qualit\u00e0, dei metodi di preparazione o della formulazione.\nContiene inoltre le disposizioni opportune e necessarie a regolare l'esercizio della farmacia.\nFarmacopee ufficiali.\nLa \"farmacopea ufficiale\" \u00e8 il testo normativo compilato da organismi statali di controllo delle varie nazioni (che si basano, a loro volta, sulle ricerche e sui giudizi di istituti universitari accreditati) che descrive i requisiti di qualit\u00e0 delle sostanze ad uso farmaceutico, le caratteristiche che i medicinali preparati debbono avere, suddivisi per categorie, ed elenca composizione qualitativa ed, a volte, quantitativa, nonch\u00e9, in qualche caso, il metodo di preparazione di ogni farmaco galenico (i cosiddetti \"preparati galenici officinali\") che le farmacie di quel paese sono autorizzate a preparare, oltre a varie tabelle.\nAffinch\u00e9 svolga con efficacia il suo ruolo di riferimento, la farmacopea ufficiale deve comprendere tutte le sostanze importanti dal punto di vista delle terapie.\nOgni Stato del mondo ha una propria farmacopea ufficiale. Molto autorevoli, ad esempio, sono considerate la F.U. (Farmacopea Ufficiale) italiana, la BP (British pharmacopoeia) inglese, la DAB (Deutsches Arzneibuch) tedesca e la USP (United States pharmacopoeia) statunitense.\nIn Giappone nel 1996 il ministero della sanit\u00e0, con la supervisione del dipartimento dello sviluppo e della ricerca, ha deciso di promulgare la Japanese pharmacopoeia, ora giunta alla sua 14\u00aa edizione, che costituisce la raccolta ufficiale degli \"standard\" farmaceutici giapponesi ed \u00e8 utilizzata in tutta l'Asia.\nIn Europa \u00e8 in corso un processo di armonizzazione sopranazionale dei testi delle principali farmacopee ufficiali attraverso la compilazione della farmacopea europea (\"PhEur\"), che tuttavia non fa riferimento all'Unione europea, comprendendo tra i Paesi membri della relativa commissione anche la Svizzera.\nL'OMS ha invece il compito di compilare la farmacopea internazionale (\"PhI\"), pubblicata in prima edizione inglese e francese nel 1951, in seconda edizione nel 1967 e in terza edizione nel 1980.\nIn Italia, la farmacopea ufficiale \u00e8 stata istituita dal testo unitario delle leggi sanitarie nel 1934.\nLa Farmacopea Ufficiale (F.U.) della Repubblica Italiana.\nEssa viene redatta da una apposita commissione di esperti nominata dal ministero della sanit\u00e0. Il testo dell'ultima edizione (la XII, che sostituisce a tutti gli effetti il testo base e il primo supplemento dell'XI edizione) della \"\u00abFarmacopea Ufficiale\u00bb della Repubblica italiana\" \u00e8 stato approvato con Comunicato del Ministero del Lavoro, della Salute e delle Politiche Sociali del 3 dicembre 2008 ed \u00e8 entrato in vigore il 31 marzo 2009. \nStoria.\nFin dai tempi antichi si denominavano Ricettario, Antidottario o simili tutte le raccolte di preparazioni medicamentose (elettuari, tinture e simili) che lo speziale preparava e conservava nella propria officina, talora complete del prezzo del farmaco, del modo di prepararlo e dei saggi per verificarne la qualit\u00e0.\nSecondo lo Tschirch (\"Handbuck der Pharmakognos\". Tauchnitz, Leipzig, 1910) gli antichi egizi avrebbero posseduto una vera e propria Farmacopea ufficiale, opera di Imhotep, cancelliere del re Doset.\nSi pu\u00f2 tuttavia ragionevolmente affermare che le prime farmacopee furono quella araba, il \"Totum continens (Elhavi)\" di ar-Razi, e quella della Scuola medica salernitana.\nCelebri nel Medioevo furono il ricettario attribuito a Santa Ildegarda di Bingen, l'Antidotario di Simone da Genova e quello di Nicol\u00f2 Preposito, l\"Antidotarium Nicolai\". Nel tardo Medioevo questa era una delle opere farmaceutriche di riferimento e fu pubblicata a stampa nel 1471 a Venezia e tre anni dopo a Roma.\nLa prima farmacopea ufficiale fu redatta sotto l'auspicio e la tutela di Federico II, re di Sicilia, nel secolo XIII.\nPer la prima volta l'opera farmaceutica era redatta per ordine dell'autorit\u00e0 governativa. Nei secoli successivi, la farmacopea assunse il carattere di documento ufficiale al quale tutti dovevano conformarsi e attenersi.\nLe farmacopee cittadine.\nAl principio dell'et\u00e0 Moderna, complice l'invenzione della stampa, si diffusero le farmacopee ufficiali, che fino alla met\u00e0 del secolo XVIII furono redatte sotto il controllo dell'autorit\u00e0 cittadina.\nLa prima edizione del \"Ricettario Fiorentino\" venne stampata gi\u00e0 nel 1499. Il titolo completo dell'opera era \"Nuovo Receptario composto dal famossisimo Chollegio degli eximii Doctori della Arte et Medicina della inclita cipt\u00e0 di Firenze\". \nNei territori aragonesi la \"Concordia Apothecariorum Barchinonensium\" di Barcellona risale al 1511, mentre la \"Concordia Aromatariorum Civitatis Cesarauguste\" di Saragozza \u00e8 del 1546.\nIn Germania la citt\u00e0 libera di Norimberga pubblic\u00f2 nel 1548 la \"Pharmacorum conficiendorum ratio\" di Valerio Cordo con valore ufficiale, mentre la \"Pharmacopoeia Augustana\" di Augusta apparve nel 1567. \nLa parola \"farmacopea\" fu usata per la prima volta dalla citt\u00e0 di Basilea nel 1561 come titolo della \"Pharmacop\u0153ia medicamentorum omnium\".\nNella seconda met\u00e0 del Cinquecento si dotarono di una farmacopea ufficiale citt\u00e0 come Mantova (\"Antidotarium Mantuanorum\" del 1559), Venezia (\"Ricettario utilissimo et molto necessario a tutti gli spetiali che vogliono preparare le medicine regolarmente\" del 1560), Bologna (\"Antidotarium Bononiensis\" del 1574) e Roma (\"Antidotarium Romanum\" del 1583). Nel 1580 ebbe una farmacopea il comune di Bergamo, in seguito anche Parma e Piacenza.\nNel Seicento apparvero farmacopee in tutta l'Europa occidentale: a Valencia (\"Officina Medicamentorum\" del 1601), Londra (1618), Colonia (\"Pharmacopoea sive Dispensatorium Coloniense\" del 1627), Lione (\"Pharmacopoea Lugdunensis\" del 1628), Amsterdam (\"Pharmacopoea Amstelredamensis\" del 1636), Parigi (\"Pharmacopoea Parisiensis\" del 1639), Lilla (\"Pharmacop\u0153ia Lillensis\" del 1640), Bruxelles (\"Pharmacopoeia Bruxellensis\" del 1641), Copenaghen (\"Dispensatorium Hafniense\" del 1658).\nL\"Antidotario napoletano\" fu pubblicato nel 1640: esso, peraltro, sostituiva la precedente farmacopea del 1614.\nNel Settecento le farmacopee assunsero un'impostazione scientifica di tipo chimico-farmaceutico. In questo senso la svolta era stata rappresentata dalla \"Pharmacop\u00e9e universelle\" di Nicolas L\u00e9mery, pubblicata a Parigi nel 1697. \nSul solco di quest'ultima uscirono nel 1727 il \"Ricettario Viennese\" e nel 1736 la \"Pharmacopoea Taurinensis\", che sar\u00e0 sostituita nel 1846 dalla \"Farmacopea per gli Stati Sardi\", cos\u00ec come le farmacopee di Leida (\"Pharmacopoea Leidensis\" del 1718) e di Edimburgo del 1756.\nLe farmacopee nazionali.\nA partire dalla fine del Settecento iniziarono ad essere emanate in alcuni stati europei delle farmacopee nazionali, vigenti in ampi territori. Cos\u00ec avvenne in Danimarca (\"Pharmacopoea Danica\" del 1772), Svezia (\"Pharmacopoea Suecica\" del 1775), Russia (\"Pharmacopoea Rossica\" del 1778), Austria (\"Farmacopea Austriaco-Provincialis\" del 1774), Spagna (\"Pharmacopea Hispana\" del 1794).\nNegli anni successivi al Congresso di Vienna vennero pubblicate farmacopee nazionali in Francia (\"Pharmacop\u0153ia Gallica\" del 1818), Stati Uniti (\"The Pharmacop\u0153ia of the United States\" del 1820), Paesi Bassi (\"Pharmacopoea Belgica\" del 1823).\nIl processo raggiunse il suo completamento alla met\u00e0 dell'Ottocento, complici le unificazioni nazionali, con l'emanazione di farmacopee ufficiali in Gran Bretagna (\"British Pharmacopoeia\" o \"Pharmacopoeia Britannica\" del 1864), Svizzera (\"Pharmacopoea Helvetica\" del 1865) e Germania (\"Pharmacopoea Germanica\" del 1873).\nIl 3 maggio del 1892 venne pubblicata la prima \"Farmacopea Ufficiale del Regno d'Italia\" che inglobava le farmacopee in vigore prima dell'unificazione dell'Italia.\nLe farmacopee sovrannazionali.\nCon l'affermazione dei medicinali prodotti dall'industria farmaceutica e spesso coperti da brevetti, le preparazioni galeniche officinali, e quindi le farmacopee, hanno perso l'importanza che avevano in passato. Tuttavia, ogni nazione ha ancora la propria farmacopea ufficiale, periodicamente aggiornata, ed \u00e8 in corso un processo di ulteriore unificazione, questa volta a livello sovrannazionale.\nNe sono esempio la Farmacopea europea, non limitata alla sola Unione europea, e la Farmacopea internazionale, promossa dall'Organizzazione mondiale della sanit\u00e0."}
{"id": "219585", "revid": "834", "url": "https://it.wikipedia.org/wiki?curid=219585", "title": "Sirenidi", "text": ""}
{"id": "219588", "revid": "135224", "url": "https://it.wikipedia.org/wiki?curid=219588", "title": "Legato (diritto)", "text": "Il legato, in diritto, indica la successione a causa di morte con cui l'autore di un testamento attribuisce a un soggetto da lui indicato nominativamente, detto \"legatario\", singoli beni a carico dell'eredit\u00e0. Nel linguaggio comune, e in alcuni casi anche nel linguaggio usato dal legislatore, il termine legato viene riferito all'oggetto (cosa) che viene in concreto legato.\nStoria.\nIn diritto romano il \"legatum\", o meglio \"i legati\", erano istituti tutelati \"iure civili\". I giuristi romani, infatti, con mentalit\u00e0 eminentemente pratica e diffidenti da astrazioni concettuali, non concepirono una nozione unica e astratta di legato. Essi preferirono definire, come gi\u00e0 per l'istituto dell'obbligazione, solo le diverse specie di legato, i cosiddetti \"quattuor genera legatorum\".\nIl giurista romano Gaio nelle sue \"Istituzioni\" scrive nel secondo commentario G.2.192: \u00ab\"Legatorum itaque genera sunt quattuor: aut enim per uindicationem legamus aut per damnationem aut sinendi modo aut per praeceptionem\"\u00bb. (\"I generi di legati sono quattro\": o \"per vindicationem\", o \"per damnationem\", o \"sinendi modo\", o \"per praeceptionem\").\nLa quadripartizione dei \"genera legatorum\" venne meno gi\u00e0 in epoca classica, allorquando i giuristi romani avvicinarono il legato \"per praeceptionem\" a quello \"per vindicationem\", e quello \"sinendi modo\" a quello \"per damnationem\". Infatti i primi erano legati a effetti reali. I secondi, legati a effetti obbligatori.\nIn epoca giustinianea la distinzione cadde del tutto in desuetudine e si parl\u00f2 di un unico tipo di legato che poteva produrre sia effetti obbligatori sia reali.\nLimiti ai legati.\nLa possibilit\u00e0 di esaurire la massa ereditaria con la previsione di legati venne osteggiato con diverse leggi che limitarono l'entit\u00e0 dei legati:\nNatura giuridica.\nPartendo dalla definizione di legato come negozio giuridico a causa di morte, con effetti attributivi o estintivi, la cui portata rimane limitata ai singoli diritti specificamente considerati, si pu\u00f2 dedurre la natura giuridica del legato stesso, che \u00e8 quella di atto di ultima volont\u00e0 di natura negoziale, revocabile (al pari del testamento), unilaterale, non recettizio.\nIl legato poi costituisce un modo autonomo di acquisto patrimoniale, poich\u00e9 le sue sorti non sono dipendenti dall'istituzione di erede, tant'\u00e8 vero che l'erede che rinunzia all'eredit\u00e0 pu\u00f2 tuttavia ritenere il legato (art. 521, comma 2, cod. civ.).\nMa l'autonomia del legato va anche riferita alla causa del negozio testamentario. Si \u00e8 infatti affermato che il testamento \u00e8 un negozio che pu\u00f2 contenere una pluralit\u00e0 di negozi con cause autonome, vale a dire un complesso di negozi giuridici indipendenti.\nNormalmente, il legato comporta un'attribuzione patrimoniale a titolo di liberalit\u00e0 per il legatario (soggetto beneficiato). Talvolta per\u00f2 pu\u00f2 non contenere un'attribuzione patrimoniale vantaggiosa: si pensi al legato sottoposto a un onere o sottoposto a un sublegato (v. \"infra\") che ne assorba totalmente il valore.\nIl legato \"ex lege\".\nLa nozione di legato viene data con riferimento alla successione testamentaria. Tuttavia, il legislatore ha previsto alcuni casi in cui si ha un'attribuzione \"mortis causa ab intestato\" a titolo particolare che opera nello stesso modo in cui opererebbe se fosse stata disposta dalla volont\u00e0 del defunto.\n\u00c8 discussa tuttavia l'ammissibilit\u00e0 di questa figura. In dottrina, taluni negano questa figura, poich\u00e9 la disciplina del legislatore \u00e8 limitata alla materia testamentaria. Il cd. legato ex lege sarebbe pertanto un termine improprio riferito alla successione legittima a titolo particolare.\nLa dottrina prevalente invece ammette la figura giuridica del legato \"ex lege\", poich\u00e9 non si pu\u00f2 negare l'unit\u00e0 sostanziale dell'attribuzione sia nelle ipotesi di successione legittima a titolo particolare (prevista dal legislatore), sia in quelle che hanno origine nel testamento.\nLa legge prevede ipotesi di successione legittima a titolo particolare che o si aggiungono alla chiamata ereditaria, o sussistono da sole perch\u00e9 valutate pi\u00f9 idonee a soddisfare gli interessi dei soggetti implicati nel fenomeno successorio.\nAppartengono alla prima categoria il diritto di abitazione e di uso spettanti al coniuge superstite.\nAppartengono alla seconda categoria, invece, l'assegno vitalizio spettante al coniuge separato con addebito e l'assegno vitalizio spettante ai figli naturali non riconoscibili.\nIl sublegato.\nSi ha la figura del sublegato quando l'onere della prestazione del legato sia posta dal testatore a carico di uno o pi\u00f9 legatari.\nIl sublegato attua un'autonoma e diretta attribuzione di diritti patrimoniali a favore del sublegatario.\nDall'autonomia delle due disposizioni consegue che l'invalidit\u00e0 del legato non influisce sul sublegato, salvo che per entrambi non operi la stessa causa di nullit\u00e0. Pertanto, il rapporto tra legato e sublegato \u00e8 pi\u00f9 economico che giuridico: perci\u00f2 \u00e8 stato da taluno preferito il termine di \"legato a carico del legatario\".\nDi norma, il sublegato ha per oggetto un credito del sublegatario nei confronti del legatario (cd. sublegato obbligatorio). Tuttavia, il sublegato pu\u00f2 avere come oggetto anche un diritto reale, ed \u00e8 denominato sublegato reale (ad es. Tizio lega a Sempronio il fondo Tuscolano e sublega a Mevio 10 determinati ettari di quello stesso fondo).\nIl legatario \u00e8 tenuto all'adempimento del legato nei limiti del valore della cosa legata.\nEfficacia del legato.\nLa tipicit\u00e0 del negozio testamentario non significa tipicit\u00e0 del contenuto: anche per i legati pu\u00f2 farsi la quadrupla distinzione che si fa per le donazioni:\nPer il principio di personalit\u00e0 di ogni disposizione testamentaria, anche l'oggetto del legato deve essere di regola determinato dal testatore. \u00c8 consentita peraltro la cd. \"relatio\" formale, mentre quella sostanziale \u00e8 proibita.\nLa distinzione pi\u00f9 importante \u00e8 quella tra legato reale e legato obbligatorio. Il legato reale attribuisce al legatario la propriet\u00e0 o un diritto reale limitato, ovvero un diritto di credito che era gi\u00e0 nel patrimonio del \"de cuius\". Il legato obbligatorio invece attribuisce al legatario un diritto di credito che nasce dal testamento e che fa sorgere a carico dell'onerato un obbligo.\nIl legato di contratto.\nSi tratta di una particolare figura di legato obbligatorio atipico, che ricorre quando il testatore attribuisce al legatario il diritto di pretendere dall'onerato la stipulazione di un determinato contratto.\nIl problema principale riguarda il rapporto che intercorre tra il negozio preparatorio (o che crea il vincolo: il cd. legato obbligatorio) e il successivo negozio attuativo con funzione liberatoria per l'onerato. \u00c8 evidente l'analogia con il contratto preliminare e con gli obblighi legali a contrarre; da tale analogia consegue l'applicabilit\u00e0 dell'art. 2932 del cod. civ.\nUn caso discusso di legato di contratto \u00e8 il \"legato obbligatorio di costituzione di ipoteca\".\nL'ipoteca non pu\u00f2 essere costituita per testamento (art. 2821, comma 2, cod. civ.), nel senso che \u00e8 vietato il legato reale di ipoteca allo scopo di evitare che il testatore-debitore modifichi dopo la sua morte la \"par condicio creditorum\".\n\u00c8 stato peraltro sostenuto che il divieto comprenderebbe anche legato obbligatorio di ipoteca, vale a dire la disposizione mediante cui il testatore impone all'erede di costituire l'ipoteca a favore di un suo creditore: ci\u00f2 perch\u00e9 verrebbe raggiunto il medesimo risultato proibito. Ma la dottrina propende per la tesi positiva; l'ipoteca costituita dall'erede o dal legatario non raggiungerebbe infatti lo stesso risultato vietato dall'art. 2821, perch\u00e9 la \"par condicio creditorum\" esiste pur sempre al momento dell'apertura della successione, in quanto l'ipoteca viene iscritta in base a un titolo successivo.\nAcquisto del legato.\nIl legato si acquista senza bisogno di accettazione, salvo la facolt\u00e0 di rinunziare (art. 649 cod. civ.). Coincidono dunque (nel legato) vocazione, delazione e acquisto.\nOccorre peraltro distinguere fra legato reale e legato obbligatorio. Nel caso di legato reale, l'acquisto \u00e8 immediato; nel caso di legato obbligatorio, bisogna distinguere l'acquisto del legato (ossia del diritto di credito) e la realizzazione dell'interesse del legatario: il primo si avr\u00e0 subito, cio\u00e8 al momento dell'apertura della successione, mentre il secondo avr\u00e0 bisogno dell'adempimento da parte dell'onerato.\nDal principio dell'automaticit\u00e0 dell'acquisto dovrebbe discendere l'inutilit\u00e0 dell'accettazione del legato; ma questo negozio non \u00e8 superfluo, perch\u00e9 preclude la facolt\u00e0 di rinunzia, rendendo cos\u00ec irrevocabile l'acquisto del diritto da parte del legatario.\nRinunzia al legato.\nLa rinunzia al legato \u00e8 una dichiarazione unilaterale non recettizia, con cui il legatario dismette il diritto che -senza bisogno di accettazione- \u00e8 stato da lui acquistato.\nLa dottrina pi\u00f9 recente afferma che \u00e8 un \"atto di rifiuto\", non avendo come effetto l'estinzione del diritto derivante dal legato ma il ritorno dello stesso nella massa ereditaria. \u00c8 preferibile la tesi tradizionale, secondo cui si tratta di una \"rinunzia abdicativa\" con effetti risolutori dell'acquisto gi\u00e0 verificatosi e con efficacia retroattiva.\nLa rinunzia al legato manca di una disciplina giuridica espressa, e si deve perci\u00f2 applicare (nei limiti della compatibilit\u00e0) la normativa sulla rinunzia all'eredit\u00e0.\nSingoli tipi di legato.\nIl legato di cosa altrui.\nAnche in materia testamentaria, il principio generale \u00e8 l'inefficacia dei negozi rispetto ai terzi: dispone infatti l'art. 651 cod. civ. che il legato di cosa altrui \u00e8 nullo.\n\u00c8 tuttavia pienamente valido qualora la cosa oggetto della disposizione non era nel patrimonio del testatore all'epoca della redazione del testamento, ma \u00e8 diventata sua successivamente, e comunque al momento dell'apertura della successione.\nIl fondamento della norma \u00e8 stato individuato in una presenza di volont\u00e0: il testatore, sebbene la cosa non gli appartenesse al tempo del testamento, aveva il proposito di procurarsela, come poi \u00e8 avvenuto.\nIl legislatore peraltro ha disciplinato anche il legato di cosa dell'onerato o di un terzo: si tratta di legato a effetti reali differiti, per la ragione che il legatario all'apertura della successione non acquista la propriet\u00e0 ma solo il diritto di credito di ottenere dall'onerato il trasferimento della propriet\u00e0.\nElemento necessario per la validit\u00e0 di questo legato \u00e8 la conoscenza da parte del testatore dell'alienit\u00e0 della cosa legata.\nQuanto poi all'obbligo dell'onerato, se la cosa \u00e8 di costui, egli \u00e8 obbligato senza alternative a trasferire la propriet\u00e0 del bene al legatario; se non adempie, si applicher\u00e0 l'art. 2932 cod. civ.\nSe la cosa \u00e8 di un terzo, si tratter\u00e0 di un \"legato con facolt\u00e0 alternativa\", poich\u00e9 \u00e8 concessa all'onerato la facolt\u00e0 di pagare il \"giusto prezzo\".\nQualora invece la prestazione sia impossibile, l'obbligazione essendo facoltativa e non alternativa si estinguer\u00e0 con evidente danno del legatario.\nVi \u00e8 differenza tra \"legato di cosa del terzo\" e \"vendita di cosa altrui\": in quest'ultimo caso, il compratore diviene proprietario automaticamente al momento in cui il venditore acquista la propriet\u00e0 dal titolare di essa; nel legato di cosa del terzo occorrer\u00e0 invece il doppio trasferimento. Ne consegue che, mentre nella vendita di cosa altrui l'art. 2932 del Codice non trova spazio per il predetto automatismo del trasferimento, il legatario potr\u00e0 invece ricorrervi qualora l'onerato (dopo l'acquisto del terzo) non gli trasferisca il bene.\nIl legato di cosa del legatario.\nQualora la cosa legata appartenga, al tempo dell'apertura della successione, al beneficiario (onorato), il legato \u00e8 nullo per mancanza di causa: art. 656, comma 1, cod. civ.\nL'esistenza di questa norma pu\u00f2 solo spiegarsi come un antecedente logico della normativa contenuta nell'art. 656, comma 2, che prevede la validit\u00e0 del legato qualora il bene (al tempo dell'apertura della successione) si trovi in propriet\u00e0 del testatore o dell'onerato o di un terzo. In tal modo, il legislatore del 1942 ha abbandonato espressamente la regola \"catoniana\" del diritto romano classico, secondo la quale per decidere della validit\u00e0 del legato si doveva aver riguardo solo al tempo della confezione del testamento.\nIl legato di genere.\nL'ipotesi \u00e8 disciplinata dall'art. 653 del Codice: oggetto possono essere beni mobili e immobili.\nTuttavia, la validit\u00e0 del legato di genere di cose immobili \u00e8 subordinata all'applicazione chiara e precisa del concetto di \"genus\", perch\u00e9 altrimenti si dovrebbe ritenere che il legato abbia come oggetto una cosa indeterminata, con la conseguenza della sua nullit\u00e0.\nQuanto alla natura giuridica, si tratta di un legato obbligatorio, in conformit\u00e0 del principio generale espresso dall'art. 1378 cod. civ.\nIl legato di cosa da prendersi in un certo luogo.\nLa figura va inquadrata fra i cosiddetti testamenti \"per relationem\", e si tratta di una \"relatio\" formale perch\u00e9 il testatore non rinvia a una volont\u00e0 esterna, ma solo a una posizione nello spazio, che operer\u00e0 al tempo della morte come fonte determinativa.\nIn dottrina si discute se la rimozione definitiva (della cosa dal luogo prestabilito) tolga sempre efficacia al legato, o se non sia invece necessario ricercare se il testatore, con la rimozione definitiva, intendesse effettivamente revocarlo. Una parte della dottrina ritiene che la rimozione definitiva della cosa legata toglie efficacia al legato solo se compiuta dal testatore nella coscienza che ci\u00f2 incida sulla disposizione: occorre cio\u00e8 la volont\u00e0 di revocare.\nTuttavia, dottrina prevalente e giurisprudenza della Cassazione ritengono che, nel caso di rimozione definitiva a opera dello stesso testatore, l'esclusione dal legato delle cose rimosse abbia carattere assoluto e oggettivo: non \u00e8 cio\u00e8 consentito indagare sulla volont\u00e0 del testatore, perch\u00e9 si tratta di una dichiarazione con valore legale tipico, dal momento che \u00e8 la stessa legge ad attribuire al comportamento del soggetto un significato dichiarativo predeterminato.\nLegato di credito o di liberazione dal debito.\nIl legislatore prevede in un unico articolo (658 cod. civ.) sia il legato di credito sia il legato di liberazione dal debito. Normalmente, i due legati in esame hanno effetti immediati, perch\u00e9 hanno come oggetto un credito del testatore, ovvero un debito verso il testatore.\nIl legato di credito \u00e8 in realt\u00e0 una cessione di credito dal testatore al legatario: la cessione del credito non \u00e8 un tipo negoziale a s\u00e9 stante, ma pu\u00f2 inquadrarsi in qualunque schema causale compatibile con l'effetto traslativo.\nDiversa \u00e8 l'ipotesi del lascito di una somma determinata, rispetto alla quale l'indicazione del credito rappresenta solo il mezzo di pagamento del legato (es. \"Lego a Caio 1000 euro che gli saranno dati dal mio debitore Sempronio).\nVi \u00e8 una notevole differenza. Il legato di credito ha effetto per la sola parte sussistente al tempo della morte del testatore, mentre nell'ipotesi ora descritta deve avere dall'erede il bene legato anche se il debito \u00e8 estinto.\nRicorre invece il legato di liberazione dal debito quando il testatore esonera per testamento un suo debitore dal corrispondergli la prestazione dovuta: la dottrina ritiene trattarsi di una vera e propria remissione del debito \"mortis causa\".\nTuttavia, esiste una differenza tra i due istituti: il legato di liberazione dal debito rappresenta sempre (in ogni caso) una disposizione liberale a titolo particolare a favore del debitore, mentre la remissione normalmente (ma non necessariamente) una liberalit\u00e0.\nIl legato a favore del creditore.\nL'art. 659 cod. civ. prevede due diverse ipotesi di legato a favore del creditore:\nSe il testatore lascia al creditore la somma corrispondente al suo debito senza far menzione di questo, la qualifica di creditore non avr\u00e0 rilevanza e il legatario avr\u00e0 diritto alla somma indipendentemente dal debito. La presunzione di cui all'art. 659 citato \u00e8 una presunzione semplice, e pertanto l'onerato pu\u00f2 dimostrare che l'attribuzione fu voluta a scopo di pagamento.\nQualora invece il testatore faccia un legato al suo creditore menzionando il debito, l'attribuzione si presenta fatta al solo scopo di pagamento (\"solvendi causa\"). Questa ipotesi viene comunemente definita come legato di debito, anche se \u00e8 ovvio che non \u00e8 il debito oggetto del legato, bens\u00ec la somma o la prestazione che era dovuta dal \"de cuius\".\nIl legato di debito si differenzia dal riconoscimento del debito: il legato infatti \u00e8 un atto dispositivo, laddove il riconoscimento \u00e8 un atto dichiarativo che -solo accidentalmente- pu\u00f2 essere contenuto anche in un testamento.\nDifferenti sono anche gli effetti, perch\u00e9 nel caso di revoca del testamento il legato resta privo di effetti, mentre il riconoscimento non perde mai la sua funzione, che \u00e8 quella di eliminare nei confronti del riconoscente l'incertezza circa l'esistenza o la misura del debito.\nIl prelegato.\nIl prelegato \u00e8 il legato a favore di un coerede, senza l'indicazione degli eredi onerati, ovvero posto espressamente a carico di tutti gli eredi (art. 661 cod. civ.). La norma ha voluto risolvere un problema esistente nella precedente legislazione.\nSi discuteva infatti se trovasse applicazione la regola romanistica che ammetteva la validit\u00e0 del legato solo per la parte di cui erano onerati gli altri eredi, mente il legatario coerede acquistava la parte a suo carico a titolo di eredit\u00e0 e non di legato.\nAttualmente non v'\u00e8 dubbio che il \"prelegatario\" risponde dei debiti ereditari solo per la parte che gli spetta come coerede, e non anche per la porzione di prelegato che grava sulla sua quota; quest'ultima pertanto gli spetta come prelegato.\nLa natura giuridica del prelegato si inserisce nel pi\u00f9 ampio problema dell'ammissibilit\u00e0 del cosiddetto \"rapporto giuridico unisoggettivo\", vale a dire della possibilit\u00e0 che l'obbligazione continui a esistere nonostante che creditore e debitore siano la stessa persona.\nUna parte della dottrina (Gangi) nega l'esistenza nel prelegato di un rapporto obbligatorio, perch\u00e9 -riunendosi nella stessa persona la qualit\u00e0 di creditore e di debitore- il rapporto originario si estingue per \"confusione\" e il prelegatario resta creditore \"pro quota\" nei confronti degli altri coeredi. Ma la dottrina pi\u00f9 moderna (Perlingieri) sostiene che, nonostante l'unisoggettivit\u00e0 del rapporto, l'obbligazione pu\u00f2 continuare a vivere, in quanto esistono nel prelegato due diverse posizioni giuridiche: quella di erede e quella di legatario, le quali non richiedono necessariamente una dualit\u00e0 di soggetti.\nIl legato alternativo.\nIl legato alternativo \u00e8 la disposizione che ha per oggetto l'attribuzione di due o pi\u00f9 cose determinate, indicate in rapporto di alternativit\u00e0 in modo che -dopo la concentrazione- la disposizione abbia effetti solo per una di esse. Il legislatore si limita a stabilire (art. 665 cod. civ.) che la facolt\u00e0 di scelta spetta all'onerato, a meno che il testatore l'abbia lasciata al legatario o a un terzo.\nAnche il legato alternativo rappresenta un'eccezione al principio di personalit\u00e0 del testamento e d\u00e0 luogo a un'ipotesi di negozio \"per relationem\": \u00e8 un tipico legato obbligatorio che ha notevoli affinit\u00e0 con il legato di genere, perch\u00e9 entrambi presuppongono (per il loro adempimento) una scelta necessaria ai fini dell'individuazione dell'oggetto della prestazione.\nIl legato di prestazioni periodiche.\n\u00c8 il legato di una somma di denaro o di altre cose fungibili che devono essere prestate periodicamente.\nQuanto alla natura giuridica, trattasi di un tipico legato obbligatorio, da cui origina un obbligo testamentario di durata e a esecuzione periodica. \"Di durata\", perch\u00e9 la prestazione si protrae nel tempo e presenta utilit\u00e0 proprio per questo suo durare. \"A esecuzione periodica\", perch\u00e9 comporta una serie di atti di adempimento distribuiti nel tempo in maniera ricorsiva e che formano tutti insieme un'unica prestazione complessa.\nIl legato di alimenti.\nL'obbligazione di alimenti pu\u00f2 avere origine, oltre che dalla legge, anche da negozi \"inter vivos\" o \"mortis causa\". In quest'ultima ipotesi, si ha il legato di alimenti previsto espressamente dall'art. 660 cod. civ.\nSi tratta di un legato di prestazione periodica e di durata.\nSi discute se le obbligazioni alimentari derivanti da atto negoziale si sottraggano alla disciplina tipica degli alimenti legali, e in primo luogo se prescindano dallo stato di bisogno dell'alimentando.\nUna parte della dottrina infatti ha sostenuto che lo stato di bisogno non \u00e8 richiesto dalla norma di cui all'art. 660. Il legatario, in altri termini, avrebbe diritto alla prestazione alimentare anche non trovandosi nello stato di bisogno.\nDottrina prevalente e giurisprudenza della Cassazione ritengono invece che -quando si versa in tema di alimenti- (siano questi disposti per legge o per contratto o per testamento) la \"ratio\" \u00e8 sempre identica, cio\u00e8 l'intento di soccorrere chi si trova nello stato di bisogno. Il testatore \u00e8 senza dubbio libero di prescindere da tale stato, attribuendo al legatario una somma determinata: ma egli cos\u00ec disponendo non costituirebbe un legato di alimenti, bens\u00ec un legato di rendita vitalizia.\nQuanto alla misura degli alimenti, gli indici cui bisogna riferirsi sono lo stato di bisogno dell'alimentando e le condizioni economiche dell'alimentante (art. 438, comma 2, cod. civ.). Riguardo a quest'ultimo punto, occorre distinguere le ipotesi in cui l'onerato sia legatario ovvero erede:\nIl legislatore prevede esprerssamente solo il legato di alimenti, ma nell'ampio concetto di \"legato di prestazioni periodiche\" \u00e8 compreso anche il legato di mantenimento.\nIl legato di mantenimento \u00e8 subordinato anch'esso allo stato di bisogno, ma ha un contenuto pi\u00f9 ampio degli alimenti perch\u00e9 comprenderebbe non solo ci\u00f2 che \u00e8 necessario per vivere, ma il soddisfacimento di qualsiasi esigenza della vita sia pure in proporzione delle sostanze di chi \u00e8 tenuto alla somministrazione.\nLegato in sostituzione di legittima.\nIl \"Legato in sostituzione di legittima\", disciplinato dall'art. 551 c.c., \u00e8 il legato (disposizione a titolo particolare) attribuito a un legittimario in sostituzione della sua quota di legittima. Il legittimario non \u00e8 escluso dalla successione necessaria in quanto rimane nella facolt\u00e0 di chiedere questa e di poter diventare erede ma solo rinunciando al legato ed esercitando l'azione di riduzione. Accettando, o meglio non rifiutando (argomento ex art. 649 cod. civ.), il legatario perde invece la possibilit\u00e0 di divenire erede e i conseguenti diritti. In tema di rinuncia al legato in sostituzione di legittima si segnala la recente e importante presa di posizione resa dalla Corte di Cassazione, a Sezioni Unite, nel 2011, con la sentenza n. 7098 del 29 marzo.\nAl 2\u00b0 comma dell'art. 551 c.c. si disciplina un'ipotesi differente che ha impegnato la dottrina con posizioni tra loro contrastanti che possono sintetizzarsi in due filoni: un primo filone sostiene che il legato in sostituzione con diritto di supplemento non sia altro che il legato in conto di legittima ex art. 552 c.c.; all'opposto si sostiene, da parte della dottrina maggioritaria e da preferire, che sia un istituto differente sia dal legato previsto al primo comma sia al legato ex art. 552 c.c."}
{"id": "219590", "revid": "277947", "url": "https://it.wikipedia.org/wiki?curid=219590", "title": "Amleto", "text": "Amleto () \u00e8 tra le pi\u00f9 famose e citate tragedie di William Shakespeare.\nFu scritta probabilmente tra il 1600 e l'estate del 1602. \n\u00c8 tra le opere pi\u00f9 frequentemente rappresentate in quasi ogni paese occidentale ed \u00e8 considerata un testo cruciale per attori maturi. Il monologo di Amleto \"Essere o non essere\" (atto III, scena I), il passaggio pi\u00f9 famoso del dramma, vanta un'immensa gamma di interpretazioni sui palcoscenici di tutto il mondo, anche se spesso questo soliloquio viene erroneamente citato accanto all'immagine di Amleto che tiene in mano un teschio: in realt\u00e0 la scena del teschio \u00e8 nella parte finale del dramma (atto V, scena I) e non ha niente a che vedere con \"Essere o non essere\", che si trova nella parte centrale (atto III, scena I).\nAmleto \u00e8 una delle opere drammaturgiche pi\u00f9 famose al mondo, tradotta in quasi tutte le lingue esistenti. \u00c8 considerato dalla maggior parte dei critici il capolavoro assoluto di Shakespeare, nonch\u00e9 una delle pi\u00f9 grandi opere della letteratura di tutti i tempi.\nNel Novecento il principe danese \u00e8 stato rappresentato sulle scene dal talento di attori come Laurence Olivier e John Barrymore e dall'attore britannico John Gielgud.\nTrama.\nNel XVI secolo, sulle torri che cingono Elsinora, capitale della Danimarca, due soldati s'interrogano sul fantasma che nelle ultime sere sta facendo la sua comparsa, aspettando il cambio di mezzanotte.\nAl cambio, insieme alla sentinella arriva anche Orazio, amico del principe, chiamato dalla guardia a vigilare sullo strano fenomeno.\nLo spettro compare per la prima volta poco dopo la mezzanotte e si fa subito notare da Orazio per la somiglianza con il defunto sovrano; rimane per\u00f2 muto, e poco dopo scompare. I due restano in attesa di altre apparizioni. Orazio spiega cos\u00ec a Marcello, una delle guardie sulle mura, che il figlio di Fortebraccio sta riunendo un'armata ai confini della Norvegia, per riprendersi i territori che il padre ha perso in un duello con il defunto re.\nPrima dell'alba riappare il fantasma, ma quando \u00e8 sul punto di parlare in seguito alle continue richieste di Orazio, canta il gallo e con questo suono il fantasma scompare.\nLa scena si sposta ora nel consiglio reale da poco apertosi. Sono presenti il re Claudio, fratello del re defunto, la regina Gertrude, Amleto, il ciambellano Polonio, suo figlio Laerte, i due ambasciatori Cornelio e Voltimando, e altri.\nNella riunione viene per prima discussa la questione del figlio di Fortebraccio, e viene deciso di mandare i due ambasciatori dal re di Norvegia per convincerlo a indurre il nipote a pi\u00f9 miti azioni. Poi Laerte chiede al re di poter partire alla volta della Francia e questi glielo permette.\nOrazio, nel frattempo, raggiunge Amleto per metterlo al corrente delle apparizioni di uno spirito con le sembianze del padre e del proprio presentimento che questi voglia parlare solamente con lui. Decidono quindi d'incontrarsi sulle mura verso le undici.\nGiunti sulle mura lo spirito fa la sua apparizione e chiede subito di parlare con il solo Amleto. Questi, intuendo che si tratta dello spirito del padre, accetta senza esitazioni. Quando rimangono soli, lo spettro svela ad Amleto questa tremenda verit\u00e0: suo zio, ambendo al trono e al matrimonio con la Regina, lo aveva ucciso, versandogli nell'orecchio un veleno mortale a base di giusquiamo mentre dormiva in giardino.\nAlla fine della tragica storia lo spettro chiede al giovane di vendicarlo, ed egli accoglie la richiesta senza indugiare.\nTornato tra i suoi amici (Orazio e la guardia Marcello), nonostante le richieste di questi di svelare loro il contenuto del colloquio, Amleto resta muto e li fa anche giurare, aiutato in questo compito dalla voce dello spettro, di non parlare con nessuno delle apparizioni.\nDopo l'incontro Amleto diventa ancora pi\u00f9 tetro, e i sovrani preoccupati mandano a chiamare Rosencrantz e Guildenstern (due amici dell'universit\u00e0) affinch\u00e9 indaghino sulla malinconia del principe e riferiscano tutto.\nI due parlano a lungo con Amleto, che per\u00f2 non si fida di loro, intuendo che siano d'accordo con il re. Questi tentano comunque di rallegrare il principe sfruttando l'occasione dell'arrivo di una compagnia teatrale.\nL'idea rende Amleto euforico, non per lo svago che gli si prospetta, bens\u00ec perch\u00e9 la rappresentazione teatrale gli offre la possibilit\u00e0 di mettere in pratica un piano ideato per verificare se le informazioni dello spettro del padre siano vere o se egli sia piuttosto una visione demoniaca che lo spinge all'assassinio dello zio. I due compagni vengono intanto richiamati dal re per sapere se hanno scoperto qualcosa sulla crisi di Amleto e su come si possa riportarlo ai vecchi svaghi. \u00c8 presente anche Polonio che, quando vede che i due non riescono a spiegare la causa dei problemi del principe, propone al re di verificare se la tristezza di Amleto derivi dal non vedere pi\u00f9 Ofelia. Quindi, congedati Rosencrantz e Guildenstern e notando l'arrivo d'Amleto, Polonio, il re e la regina si nascondono lasciando sola Ofelia affinch\u00e9 si possa incontrare in modo \u201ccasuale\u201d con Amleto. Amleto per\u00f2 giunge in quel momento in preda ai furori causatigli dalla rivelazione dello spettro, cosicch\u00e9 rifiuta ogni idea di vita coniugale e alla povera Ofelia, che gli ricorda le vecchie promesse d'amore, consiglia di farsi suora, terminando il loro dialogo con la tetra frase \"Non avverranno pi\u00f9 matrimoni e degli sposati uno morir\u00e0\".\nLo zio, sentendo questa frase, sospetta che Amleto possa aver intuito qualcosa dei suoi crimini, e comincia quindi a prospettare l'idea di esiliarlo in Inghilterra con la scusa di qualche incarico amministrativo.\nAmleto, dopo ci\u00f2, va dagli attori per raccomandare loro una buona interpretazione nello spettacolo della sera.\nIl suo piano infatti consiste nel verificare se le accuse dello spettro sono vere, inscenando un dramma, \"L'assassinio di Gonzago\", simile a quello accaduto e osservando le reazioni del re: se il re si fosse mostrato turbato, ci\u00f2 avrebbe significato che le accuse del fantasma erano fondate.\nL'idea riesce al meglio: infatti, durante la scena dell'avvelenamento, il re esce incollerito dal teatro. Dopodich\u00e9 la madre, per placare la collera del re, chiama Amleto in camera sua per indurlo a spiegarsi con lo zio sui motivi della rappresentazione di quel dramma.\nLa regina stabilisce insieme a Polonio che, mentre lei parler\u00e0 con il figlio Amleto, questi (Polonio) si nasconda nella sua camera, cosicch\u00e9 possa riferire al re le parole di Amleto. Amleto, mentre sfoga la sua collera con la madre, scambia Polonio per il re e lo uccide al grido di \"un topo, un topo!\", e alla fine porta senza alcun rimorso il corpo con s\u00e9 per seppellirlo velocemente.\nSaputo di quest'atto, il re conviene che si deve affrettare la sua partenza per l'Inghilterra e manda Rosencrantz e Guildenstern a sollecitarlo per partire subito con la scusa del vento favorevole.\nOfelia intanto giunge al palazzo in uno stato di completa pazzia perch\u00e9, essendo venuta a sapere da alcune voci che il padre Polonio \u00e8 stato ucciso, \u00e8 stata sopraffatta dal nuovo dolore, aggiuntosi alla delusione amorosa inflittale da Amleto.\nAmleto, intanto, in cammino verso il porto per imbarcarsi in direzione dell'Inghilterra, incontra le armate di Fortebraccio che passano sul territorio danese per attaccare la Polonia. Informatosi presso i soldati dell'importanza del territorio, viene a sapere che \u00e8 un terreno brullo e strategicamente inutile, ma che loro lo conquisteranno, anche se ben difeso dai polacchi, solamente per l'onore che deriva da una conquista.\nCi\u00f2 induce Amleto a riflettere sulla propria meschinit\u00e0 che gli fa lasciare invendicato l'assassinio del padre nonostante la sua richiesta di vendetta.\nLaerte intanto, cui sono giunte delle false voci secondo le quali suo padre \u00e8 stato ucciso dal re, messosi alla guida di un'accozzaglia di criminali e avventurieri giunge in Danimarca, sbaraglia l'esercito danese e si presenta davanti al re, chiedendogli conto sia della morte di Polonio sia dei mancati onori funebri.\nIl re, dopo un lungo colloquio durante il quale compare anche Ofelia, riesce a illustrare al furente Laerte tutta la verit\u00e0, omettendo naturalmente il motivo della furia del principe.\nIntanto arriva a Orazio una lettera di Amleto in cui gli dice che di tutto l'equipaggio della nave lui solo \u00e8 stato catturato dai pirati, e gli ordina di portare una lettera, allegata a quella che sta leggendo, al sovrano. Orazio manda subito al re un corriere, che giunge verso la fine della sua discussione con Laerte. La missiva annuncia al sovrano l'imminente ritorno di Amleto in Danimarca.\nIl re propone allora a Laerte, come mezzo di vendetta, di sfidare Amleto a duello. I due concordano che Laerte user\u00e0 una spada con la punta intinta in un potente veleno. Per sicurezza, il re decide anche di offrire al nipote, durante il duello, una bevanda avvelenata.\nNel frattempo Ofelia, ormai pazza, si \u00e8 uccisa gettandosi in un lago e due becchini le stanno scavando la fossa. Amleto, trovandosi a passare di l\u00ec con Orazio, s'interroga su quale nobildonna (perch\u00e9 solo una nobildonna potrebbe avere una sepoltura cristiana anche uccidendosi) debba esser seppellita l\u00ec. Quando vede il corteo funebre capisce tutto e non pu\u00f2 fare a meno di accorrere sulla bara di Ofelia. Laerte, pieno di collera contro di lui, lo riempie d'insulti e lo sfida a duello. Il giorno seguente Amleto viene chiamato nella sala del re per la sfida che sar\u00e0 all'ultimo sangue. Amleto per\u00f2, prima del duello, si riconcilia con Laerte per mezzo di sincere scuse e dimostrazioni di stima.\nComincia il duello e Amleto sta avendo la meglio, cos\u00ec il re gli offre la coppa di vino avvelenato. Ma il giovane la rifiuta, ed \u00e8 invece la regina a berla, con orrore del re. I duellanti intanto, nella foga, si scambiano i fioretti, cosicch\u00e9 ognuno si ferisce con quello avvelenato.\nLa prima a soccombere \u00e8 la regina. Allora Laerte, pentito di aver escogitato un cos\u00ec ignobile piano, rivela tutto ad Amleto e poi muore per il veleno che lo ha ferito. La furia del principe si abbatte allora sul re e lo trafigge con la spada avvelenata, rivelandone i delitti e offrendogli anche la coppa avvelenata, da cui il re beve, morendo.\nAmleto \u00e8 in fin di vita quando Orazio gli annuncia che Fortebraccio \u00e8 appena tornato vittorioso dalla Polonia. Amleto allora lo propone come nuovo re appena prima di morire. Fortebraccio, giunto quindi al castello, sale sul trono in quanto detentore dei maggiori diritti a reclamarlo, e dispone grandi funerali per il defunto principe.\nOrigini.\nFonti.\nLa storia di Amleto si basa soprattutto sulla leggenda di Amleth, raccontata da Saxo Grammaticus nella \"Vita Amlethi\", parte delle \"Gesta Danorum\". La versione di Saxo, narrata nei libri 3 e 4, \u00e8 molto simile all'Amleto di Shakespeare. In essa, a due fratelli, Orvendil e Fengi, \u00e8 affidato il governo dello Jutland dal re dei Danesi R\u00f8rik Slyngebond. Poco dopo, Orvendil sposa la figlia di re R\u00f8rik, Geruth (Gertrude nell'Amleto); Amleto \u00e8 il loro primo e unico figlio. Fengi \u00e8 risentito del matrimonio di suo fratello e inoltre vuole il comando assoluto dello Jutland, perci\u00f2 uccide Orvendil. Dopo un brevissimo periodo di lutto, Fengi sposa Geruth e si dichiara unico leader dello Jutland. Tuttavia Amleto vendica l'omicidio del padre pianificando l'uccisione dello zio e diventa il nuovo e giusto sovrano dello Jutland.\nMentre nella versione di Shakespeare Amleto muore appena dopo lo zio, nella versione di Saxo sopravvive e comincia a governare il suo regno. In parte il testo potrebbe essere basato sulle \"Histoires tragiques\" di Fran\u00e7ois de Belleforest, una traduzione francese da Saxo, nella quale l'autore introduce la malinconia del protagonista. Si ritiene che comunque Shakespeare si sia basato anzitutto su un testo precedente, attualmente conosciuto come \"Ur-Hamlet\", scritto dieci anni prima dallo stesso Shakespeare o da Thomas Kyd, autore de \"La tragedia spagnola\".\nComposizione e stampa.\nL'accademico Gabriel Harvey annot\u00f2 su una copia delle opere di Geoffrey Chaucer un commento sui gusti dell'epoca, nominando la tragedia come adatta a soddisfare le persone pi\u00f9 colte. La nota \u00e8 stata per un certo periodo considerata una prova della composizione della stessa prima del 1598, data presente sul libro, probabilmente l'anno in cui il professore di Cambridge lo acquist\u00f2. Edmond Malone ha fatto notare come l'annotazione \u00e8 stata fatta insieme ad altre, tra cui un commento alla Gerusalemme liberata tradotta da Edward Fairfax solo nel 1600. Questo, oltre a testimoniare l'attenzione del mondo universitario elisabettiano intorno a quest'opera, non permette di datare la tragedia prima dell'anno 1600. Un ulteriore accenno al conte di Essex, decapitato nel 1601, segnalerebbe una datazione compresa tra questi due anni.\nUn fatto certo \u00e8 che la tragedia fu registrata allo Stationer's register il 26 luglio 1602, come \u00e8 certo che nell'elenco \"Palladis Tamia\" di Francis Meres del 1598 la tragedia non \u00e8 menzionata.\nCi sono tre versioni di Amleto dai primi anni del Seicento in formato in-folio e in-quarto.\nIl dramma appare per la prima volta nel 1603 in una versione conosciuta come il \"cattivo quarto\". Questa edizione segue sostanzialmente la trama del dramma come la conosciamo, ma \u00e8 molto pi\u00f9 corta e il linguaggio spesso \u00e8 molto diverso. Per esempio, nella versione pi\u00f9 nota si legge \"To be or not to be, that is the question\", nel \"cattivo quarto\" \u00e8 scritto \"To be or not to be, aye there's the point\".\nQueste differenze fanno pensare che il testo sia stato pubblicato senza il consenso della compagnia, e messo insieme stenograficamente o da attori minori che ricordavano le battute degli altri a memoria.\nIl \"secondo quarto\" (Q2), autorizzato, fu pubblicato nel 1604, ed \u00e8 il pi\u00f9 lungo testo di Amleto che sia stato pubblicato in quel periodo.\nLa terza edizione fu quella pubblicata nel primo in-folio delle opere complete di Shakespeare. Questo testo \u00e8 pi\u00f9 corto ma contiene anche scene non presenti nel Q2.\nLe edizioni moderne sono il compromesso tra il Q2 (vedi significato) e il testo in-folio. Qualcuno integra le due edizioni per ottenere un testo molto lungo. Altri ritengono che il testo in-folio rappresenti le intenzioni finali di Shakespeare e che i tagli sono stati fatti da lui. Di solito si possono trovare i passaggi del Q2 tagliati in un'appendice.\nIn teatro, rappresentare l'intero testo integrato Q2/in-folio ha una durata di circa 4 ore. Per questo, molte produzioni utilizzano un testo tagliato.\nAlcune compagnie hanno sperimentato la rappresentazione del \"cattivo quarto\", che dura solo 2 ore, dichiarando che mentre alla lettura sembra peggiore, nella recitazione \u00e8 pi\u00f9 diretto della versione ufficiale.\nCommento.\nAlla corte di Danimarca il dubbio e l'ambiguit\u00e0 prevalgono. C'\u00e8 incertezza tra essere e apparire, pensiero e azione. Il giovane principe sembra determinato a compiere la sua vendetta ma continuamente procrastina l'azione; l'esitazione sembra essere la sua malattia. Il dubbio \u00e8 il suo antagonista (ostacolo) che lo perseguita sino alla fine (tanto che \"amletico\" \u00e8 sinonimo di dubbioso e irresoluto).\nAnche se \u00e8 basato su una struttura convenzionale, Amleto apre la via a un moderno concetto di teatro. Muove il fulcro dell'attenzione da una vendetta privata verso un'indagine sulle basi dell'umana esistenza e sulla validit\u00e0 delle azioni umane. Mette sotto scrutinio un gran numero di argomenti (la legittimazione del potere, l'incesto), idee (morte, suicidio, esistenza di un mondo soprannaturale), valori (castit\u00e0, onore, lealt\u00e0, amicizia), mancanza di valori (incostanza, ipocrisia, tradimento), relazioni (vincoli familiari), emozioni (amore, gelosia, odio), forme sociali (potere sovrano, gerarchia).\nLa tragedia \u00e8 costruita su confusione e contraddizione che resistono a spiegazioni logiche che riflettono il punto di vista di Shakespeare nello scrivere. Per Goethe Amleto \u00e8 l'eroe romantico, sensibile, dubbioso, wertheriano, schiacciato da un'impresa pi\u00f9 grande di lui. \nLo Schlegel vede in Amleto quasi un ipocrita verso se stesso, i cui scrupoli non sono che pretesti per mascherare la sua mancanza di risolutezza; mentre secondo Coleridge, la causa diretta dell'incapacit\u00e0 ad agire del malinconico principe \u00e8 l'eccesso di pensiero, di riflessione. \nAl contrario, Nietzsche: \"L'uomo dionisiaco assomiglia ad Amleto: entrambi hanno gettato una volta uno sguardo nell'essenza delle cose, hanno \"conosciuto\" e provano nausea di fronte all'agire; giacch\u00e9 la loro azione non pu\u00f2 mutare nulla nell'essenza eterna delle cose [...] La conoscenza uccide l'azione, per agire occorre essere avvolti nell'illusione\" (\"La nascita della tragedia\"). \nPer Karl Jaspers: \"ci\u00f2 che Amleto sa, e la sua brama di sapere, lo separano dal mondo. Egli non pu\u00f2 vivere in esso secondo le sue leggi. E allora recita la parte del pazzo. La follia, in questo falso mondo, \u00e8 la maschera che gli permette di non dissimulare [...] Nell'ironia gli \u00e8 concesso di essere veritiero\" (\"Del tragico\"). \nAmleto (uomo o personaggio) scrive Eliot \u201c\u00e8 dominato da un'emozione che \u00e8 inesprimibile perch\u00e9 \u201cin eccesso\u201d rispetto ai fatti quali appaiono nel testo. La supposta identit\u00e0 di Amleto con il suo autore \u00e8 vera, nella misura in cui lo scacco di Amleto (scarsa attendibilit\u00e0 oggettiva) corrisponde allo scacco artistico dell'autore\u201d. Perci\u00f2 dal punto di vista letterario \u00e8 un'opera mancata, ma che pu\u00f2 essere colmata solo dall'interpretazione scenica che ne fa un capolavoro.\nPer Raffaello Piccoli ci\u00f2 che inceppa la volont\u00e0 di Amleto \u00e8 la consapevolezza di un'infinita esigenza che egli sa di non poter mai assolvere in un atto particolare; per cui la sua vendetta non sar\u00e0 un'azione giustificata se non in quanto avr\u00e0 un valore universale. Non \u00e8 il re immaturo per ricevere il castigo, ma Amleto per infliggerlo. Egli \u00e8 ancora e sempre lo schiavo della passione, e l'azione compiuta in queste condizioni sarebbe essa stessa viziata e corrotta, un nuovo anello nella infinita catena del male. La debolezza di Amleto non \u00e8 dunque una generica incapacit\u00e0 di agire: \u00e8 il sentimento dell'inadeguatezza della sua coscienza all'azione moralmente giustificata.\nLo scrittore irlandese James Joyce d\u00e0 grande spazio alla figura di Amleto nel suo libro \"Ulisse\", trae dall'opera numerose citazioni, spesso messe in bocca a Leopold Bloom o a Sthepen Dedalus. Inoltre, nel dialogo tra Dedalus e i poeti irlandesi nella biblioteca, egli parla di una sua teoria riguardante la comprensione dell'Amleto, secondo Dedalus, e secondo Joyce stesso, l'autore non si immedesima in Amleto, ma in suo padre.\nContesto e interpretazione.\nReligione.\nScritta in un momento di turbolenze religiose e al risveglio dello Scisma anglicano, l'opera \u00e8 alternativamente cattolica (o devotamente medievale) e protestante (o consapevolmente moderna). Il Fantasma dice di essere in purgatorio, poich\u00e9 morto senza l'estrema unzione. Questo, insieme alla cerimonia funebre di Ofelia, che \u00e8 caratteristicamente cattolica, formano la maggior parte delle connessioni cattoliche dell'opera. Alcuni studiosi hanno osservato che le tragedie di vendetta vengono da paesi tradizionalmente cattolici, come la Spagna e l'Italia; e presentano una contraddizione, poich\u00e9 secondo la dottrina cattolica il dovere maggiore si deve a Dio e alla famiglia. L'enigma di Amleto, allora, \u00e8 se vendicare suo padre e uccidere Claudio, o se lasciare la vendetta a Dio, come richiesto dalla sua religione\nLa maggior parte del protestantesimo dell'opera deriva dalla sua localizzazione in Danimarca\u00a0\u2013 sia allora sia oggi un paese prevalentemente protestante, anche se non \u00e8 ben chiaro se vi era l'intenzione di rispecchiare ci\u00f2 nella Danimarca immaginaria dell'opera. Nell'opera si menziona Wittenberg, dove Amleto, Orazio, Rosencrantz e Guildenstern frequentano l'universit\u00e0, e dove Martin Lutero per la prima volta affisse le sue 95 tesi. Quando Amleto parla della \u201cspeciale provvidenza nella caduta di un passero\u201d, egli riflette la credenza protestante secondo cui la volont\u00e0 di Dio\u00a0\u2013 la Divina Provvidenza \u2013 controlla anche il pi\u00f9 piccolo evento (\"neppure un passero cadr\u00e0 a terra senza il volere del Padre\", \"Vangelo secondo Matteo\"). Nel primo quarto, nella prima frase della medesima sezione si legge: \u201cC'\u00e8 una provvidenza predestinata nella caduta di un passero\u201d, che suggerisce una connessione protestante persino maggiore attraverso la dottrina della predestinazione di Giovanni Calvino. Gli studiosi ipotizzano che l'Amleto possa essere stato censurato, poich\u00e9 il termine \u201cpredestinato\u201d appare solo in questo quarto.\nFilosofia.\nSpesso Amleto viene percepito come un personaggio filosofico, che espone idee che oggi sono descritte come relativismo, esistenzialismo e scetticismo. Per esempio, egli esprime un'idea relativista quando dice a Rosencrantz: \u201cnon c'\u00e8 niente che sia un bene o un male, ma \u00e8 il pensare che lo rende tale\u201d [atto II scena 2]. L'idea che niente sia reale eccetto la mente dell'individuo trova le sue radice nei Sofisti greci, che sostenevano che poich\u00e9 nulla pu\u00f2 essere percepito tranne che mediante i sensi\u00a0\u2013 e poich\u00e9 gli individui sentono, e quindi percepiscono, le cose in maniera diversa\u00a0\u2013 non c'\u00e8 alcuna verit\u00e0 assoluta, ma solo verit\u00e0 relative. L'esempio pi\u00f9 chiaro di esistenzialismo si ritrova nel monologo \"Essere o non essere\", dove Amleto usa l'\"essere\" per alludere sia alla vita sia all'azione, e il \u201cnon essere\u201d per rivolgersi alla morte e all'inazione. La contemplazione del suicidio in questa scena, tuttavia, \u00e8 pi\u00f9 religiosa che filosofica, poich\u00e9 Amleto crede che continuer\u00e0 a esistere dopo la morte.\nGli studiosi concordano nell'asserire che l\"Amleto\" rifletta lo scetticismo contemporaneo che prevaleva nell'umanesimo rinascimentale. Prima dell'epoca shakespeariana, gli umanisti avevano sostenuto che l'uomo era la pi\u00f9 grande creazione di Dio, fatta a Sua immagine e in grado di riconoscere la propria natura, ma questo punto di vista fu messo in dubbio, in particolar modo da Michel de Montaigne. L'amletico \u201cChe capolavoro \u00e8 l'uomo\u201d richiama molte delle idee di Montaigne, ma gli studiosi discordano se Shakespeare le abbia estratte direttamente da Montaigne o se entrambi gli uomini avessero semplicemente reagito in modo simile allo spirito del tempo.\nPolitica.\nAll'inizio del XVII secolo la satira politica venne scoraggiata e i drammaturghi vennero puniti per i lavori \u201coffensivi\u201d. Nel 1597, Ben Jonson fu imprigionato per la sua partecipazione all'opera \"L'Isola dei Cani\". Thomas Middleton venne imprigionato nel 1624, e il suo \"Una partita a scacchi\" venne bandita dopo nove rappresentazioni.\nL'ambientazione in Danimarca fu un espediente di Shakespeare per poter fare satira sulla situazione politica inglese sfuggendo alla censura del regno. L'opera riusc\u00ec cos\u00ec a sfuggire alla censura e, lontano dall'essere soppresso, l\"Amleto\" ottenne l'approvazione reale, come dimostra lo stemma reale sul frontespizio dell\"Amleto\" del 1604.\nMolti studiosi rivelarono infatti come il Polonio dell\"Amleto\" prendesse in giro il defunto William Cecil (Lord Burghley) \u2013 tesoriere e consigliere della Regina Elisabetta I \u2013 poich\u00e9 si possono riscontrare parecchi parallelismi. Il ruolo di Polonio in quanto uomo di stato pi\u00f9 anziano \u00e8 simile al ruolo di cui godeva Burghley; il consiglio di Polonio a Laerte pu\u00f2 richiamare quello di Burghley a suo figlio Robert Cecil; la tediosa verbosit\u00e0 di Polonio rassomiglia a quella di Burghley. \u201cCorambis\u201d (il nome di Polonio nel primo quarto) ha assonanza con il termine latino per \u201cdoppio-cuore\u201d, che potrebbe essere la satira del motto latino di Lord Burghley \"Cor unum, via una\" (\u201cUn cuore, una strada\u201d). Infine, la relazione della figlia di Polonio, Ofelia, con Amleto si pu\u00f2 comparare con la relazione della figlia di Burghley, Anne Cecil, con il Conte di Oxford, Edward de Vere. Ci\u00f2, secondo alcuni, si presterebbe anche a sostegno della teoria secondo cui la paternit\u00e0 delle opere di Shakespeare sia del Conte di Oxford.\nPsicoanalisi.\nDalla nascita della psicoanalisi nel tardo XIX secolo, l\"Amleto\" \u00e8 stato oggetto di tali studi, in particolar modo da parte di Sigmund Freud, Ernest Jones, e Jacques Lacan, che hanno influenzato le produzioni teatrali.\nNella sua \"Interpretazione dei Sogni\" (1900), l'analisi di Freud parte dalla premessa che \u201cl'opera \u00e8 costruita sulle esitazioni di Amleto sul soddisfacimento del compito di vendetta che gli \u00e8 stato assegnato; ma il testo non offre ragioni o motivi validi per tali esitazioni\u201d. Dopo una rassegna di varie teorie letterarie, Freud conclude che Amleto ha un \u201cdesiderio edipico per sua madre e la colpa che da ci\u00f2 ne deriva gli impedisce di uccidere l'uomo [Claudio] che ha fatto ci\u00f2 che egli inconsciamente desiderava fare\u201d. Confrontandosi con il suo rimosso, Amleto si rende conto che \u201cegli stesso non \u00e8 meglio del peccatore che egli deve punire\u201d. Freud suggerisce che l'apparente \u201cavversione per la sessualit\u00e0\u201d di Amleto\u00a0\u2013 articolata nella conversazione \u201cmonacale\u201d con Ofelia\u00a0\u2013 si concilia con tale interpretazione. John Barrymore introdusse i significati reconditi di Freud nella sua produzione a New York del 1922, che \u00e8 andata in scena per il tempo record di 101 serate.\nNegli anni quaranta, Ernest Jones \u2013 psicoanalista e biografo di Freud\u00a0\u2013 svilupp\u00f2 le idee freudiane in una serie di saggi che culminarono nel suo libro \"Amleto e Edipo\" (1949). Influenzate dall'approccio psicanalitico di Jones, parecchie produzioni hanno ritratto la \u201cscena dell'armadio\", in cui Amleto si confronta con sua madre nelle sue stanze private, in luce sessuale. In questa lettura, Amleto \u00e8 disgustato dall'incestuosa relazione della madre con Claudio quando, allo stesso tempo, teme di ucciderlo, poich\u00e9 questo eliminerebbe la sua via per giungere al letto della madre. Anche la pazzia di Ofelia dopo la morte del padre pu\u00f2 essere letta sotto un'ottica freudiana, come reazione alla morte del suo amante sperato, suo padre. Ella \u00e8 travolta dal non aver mai soddisfatto l'amore per lui, terminato in modo tanto brusco, che la porta nell'oblio della follia. Nel 1937, Tyrone Guthrie diresse Laurence Olivier in un \"Amleto\" ispirato a Jones, rappresentato all'Old Vic.\nNegli anni cinquanta, le teorie strutturaliste di Lacan sull'\"Amleto\" vennero presentate per la prima volta in una serie di seminari tenuti a Parigi e in seguito pubblicati in \u201cDesiderio e Interpretazione del Desiderio nell'\"Amleto\"\u201d. Lacan postul\u00f2 che la psiche umana \u00e8 determinata da strutture del linguaggio e che le strutture linguistiche dell'\"Amleto\" gettavano luce sul desiderio umano. Il suo punto di partenza sono le teorie edipiche di Freud, e il tema centrale del lutto che pervade tutto l'\"Amleto\". Nell'analisi di Lacan, Amleto assume inconsciamente il ruolo di fallo \u2013 la causa della sua inazione\u00a0\u2013 e si distanzia sempre pi\u00f9 dalla realt\u00e0 \u201cper via del lutto, della fantasia, del narcisismo e della psicosi\u201d, che creano buchi (o mancanze, \"manque\") negli aspetti reale, immaginario e simbolico della psiche. Le teorie di Lacan hanno influenzato il criticismo letterario dell'\"Amleto\" per via della sua visione alternativa dell'opera e del suo uso della semantica per esplorare la psicologia dell'opera.\nFemminismo.\nNel XX secolo le critiche femministe aprirono nuovi approcci per Gertrude e Ofelia. I critici del New Historicism e del materialismo culturale esaminano l'opera nel suo contesto storico, tentando di mettere insieme il suo originario contesto culturale. Essi si concentrarono sul ruolo di genere dell'Inghilterra pre-moderna, puntando alla comune trinit\u00e0 di \"nubile, moglie o vedova\", con le sole \"prostitute\" escluse dallo stereotipo. In questa analisi, l'essenza dell\"Amleto\" \u00e8 la mutata percezione della madre da parte del protagonista, che la vede ora come una prostituta per non essere riuscita a rimanere fedele al precedente coniuge. Di conseguenza, Amleto perde fede in tutte le donne, trattando Ofelia come se anche lei fosse una prostituta e disonesta con lui. Ofelia, per alcuni critici, pu\u00f2 tuttavia essere bella e onesta; \u00e8 virtualmente impossibile collegare queste due caratteristiche, poich\u00e9 la bellezza \u00e8 un tratto esteriore, mentre l'onest\u00e0 \u00e8 interiore.\nIl saggio del 1957 di Carolyn Heilbrun \"La Madre di Amleto\" difende Gertrude, asserendo che il testo non suggerisce mai che Gertrude sapesse che fosse stato Claudio ad avvelenare il re Amleto. Tale punto di vista \u00e8 stato difeso da molte critiche femministe. Heilbrun sostiene che gli uomini per secoli hanno completamente travisato Gertrude, accettando la visione che di lei ha Amleto, invece di seguire il testo dell'opera. Considerando il testo, infatti, non vi \u00e8 alcuna prova evidente che Gertrude fosse un'adultera: si sta semplicemente adattando alle circostanze della morte di suo marito per il bene del regno.\nAnche Ofelia \u00e8 stata difesa dalle critiche femministe, in particolar modo da Elaine Showalter. Ofelia \u00e8 circondata da uomini potenti: suo padre, suo fratello e Amleto. Tutti e tre scompaiono: Laerte parte, Amleto la abbandona e Polonio muore. Le teorie convenzionali avevano sostenuto che senza questi tre uomini potenti che prendevano le decisioni per lei, Ofelia \u00e8 condotta alla pazzia. Le teorie femministe sostengono piuttosto che lei diventi matta per il senso di colpa poich\u00e9, quando Amleto uccide suo padre, lei soddisfa il suo desiderio sessuale che Amleto uccida il padre in modo tale che possano stare insieme. Showalter fa notare come Ofelia sia diventata il simbolo della donna affranta e isterica nella cultura moderna.\nChi era \"Gonzago\".\nBench\u00e9 in dramma \"Amleto\" sia ambientato in Danimarca, alcuni riferimenti a un \"Gonzago\" \ne alle modalit\u00e0 di assassinio di Amleto, farebbero pensare che lo scrittore si sia rifatto a qualche resoconto dell'epoca, trasmesso \"in buon italiano\". Si tratterebbe dell'episodio che port\u00f2 alla morte nel 1538 del duca di Urbino Francesco Maria I Della Rovere, marito di Eleonora Gonzaga, forse avvelenato da un sicario del marchese di Castel Goffredo Aloisio Gonzaga, cugino della moglie. Il riferimento invece a \"Baptista\" riguarderebbe un altro duca di Urbino, Federico da Montefeltro, che spos\u00f2 Battista Sforza.\nRappresentazioni e adattamenti.\nLa tragedia a teatro.\nLe prime rappresentazioni e il XVII secolo.\nIl ruolo del principe di Danimarca fu quasi sicuramente scritto per Richard Burbage, il primattore dei Lord Chamberlain's Men noto per la straordinaria memoria ed espressivit\u00e0. A giudicare dal numero di ristampe, \"Amleto\" era la quarta opera shakespeariana pi\u00f9 richiesta dai lettori, dopo \"Enrico IV Parte 1\", \"Riccardo III\" e \"Pericle, principe di Tiro\". Esistono scarse informazioni sulle prime rappresentazioni della tragedia, ma \u00e8 noto che la ciurma della \"Red Dragon\" mise in scena l\u2019opera una volta approdati in Sierra Leone nel settembre 1607 e che una prima tourn\u00e9e di \"Amleto\" percorse la Germania nel 1628, dodici anni dopo la morte di Shakespeare. La tragedia fu anche messa in scena per due sovrani Stuart: Giacomo I nel 1619 e Carlo I nel 1637. Dopo la chiusura dei teatri del 1642 la tragedia non fu pi\u00f9 rappresentata (almeno ufficialmente) fino alla Restaurazione, quando ricominci\u00f2 a godere di grande successo e fu una delle opere teatrali pi\u00f9 inscenate dalla Duke\u2019s Company di Sir William Davenant. Thomas Betterton fu un acclamato principe di Danimarca nella compagnia di Davenant e continu\u00f2 a interpretare la parte fino alla morte, avvenuta a settantaquattro anni.\nIl XVIII secolo.\nLe innovazioni tecniche e drammatiche apportate durante la Restaurazione (teatri pi\u00f9 intimi che permettevano una recitazione pi\u00f9 realistica, cambi di scenografia, attrici in ruoli femminili) diedero nuova linfa alle mises en sc\u00e8ne di \"Amleto\". Un apprezzato interprete del ruolo principale fu David Garrick nella celebre produzione in scena al Drury Lane, con un quinto atto pesantemente rimaneggiato dallo stesso Garrick. Intanto, \"Amleto\" sbarcava oltreoceano e nel 1759 si riporta a Filadelfia la prima produzione statunitense, messa in scena dall\u2019American Company con Lewis Hallam Jr nel ruolo del principe. Nel 1775 Sarah Siddons divenne la prima interprete femminile del ruolo di Amleto, un ruolo che interpret\u00f2 altre otto volte nei tre decenni successivi. Gli anni immediatamente successivi all\u2019indipendenza americana videro Thomas Apthorpe Cooper interpretare il principe a Filadelfia e New York, seppur con grandi problemi di memorizzazioni delle battute. Nel 1783 il Drury Lane vide una nuova acclamata produzione, con John Philip Kemble nel ruolo eponimo e l\u2019innovazione di Richard Brinsley Sheridan di accompagnare i versi con della musica.\nIl XIX secolo.\nTra il 1810 e il 1840 diversi primattori inglesi attraversano gli Stati Uniti in numerosi tour della tragedia e tra loro anche George Frederick Cooke, Junius Brutus Booth, Edmund Kean, Edmund Kean e Charles Kemble. Alcuni di loro si trasferirono stabilmente negli Stati Uniti, come Cooke e, soprattutto, Booth, i cui figli calcarono a propria volta le scene: John Wilkes Booth fu un apprezzato attore teatrale, anche se la sua fama \u00e8 soprattutto legata all\u2019omicidio di Lincoln, mentre il primogenito Edwin Booth divenne il pi\u00f9 acclamato Amleto degli Stati Uniti. Edwin Booth interpret\u00f2 Amleto per circa cento repliche al Winter Garden Theatre di New York tra il 1864 e il 1865, per poi riprendere la parte in una nuova lettura particolarmente idealistica nel 1875, al Fifth Avenue Theatre di New York.\nIntanto a Londra le compagnie mettevano in scena produzioni sempre pi\u00f9 elaborate, con grande sfarzo di scenografie e costumi, tanto che George Bernard Shaw fin\u00ec per affermare ironicamente che la produzione in scena al Lyceum Theatre di Londra con Johnston Forbes-Robertson doveva aver fatto qualcosa di sbagliato, dato che tutta l\u2019attenzione era sugli attori e non sulla scenografia. Particolarmente apprezzati furono gli Amleti di Samuel Phelps e, soprattutto, di Henry Irving, che ricopr\u00ec il ruolo con grandi apprezzamenti da Bram Stoker nel 1874 e nuovamente nel 1881 accanto all\u2019Ofelia di Ellen Terry. Vi furono alcuni tentativi di contrastare l\u2019opulenza delle messe in scena gi\u00e0 nei primi decenni del secolo: Edmund Kean sorprese i critici con una performance austera e introspettiva. Nel 1881 fu William Poel ad optare per un allestimento spartano, con la scenografia prevalentemente composta da drappi rossi, nella sua produzione che si basava prevalentemente sul Q1. \nSarah Bernhardt fu un\u2019acclamata interprete femminile di Amleto nel 1899 in Francia, dove l\u2019amore per Shakespeare era stato introdotto da Charles Kamble nel 1827, in un allestimento in cui l'Ofelia di Harriet Smithson incant\u00f2 Victor Hugo e Alexandre Dumas. La tragedia riscuoteva un enorme successo anche nei teatri tedeschi, tanto che a met\u00e0 del secolo Ferdinand Freiligrath afferm\u00f2: \u201cAmleto \u00e8 la Germania\u201d.\nIl XX secolo.\nPer \"Amleto\" il XX secolo si inaugur\u00f2 con il debutto giapponese, avvenuto nel 1903 ad opera di Otojir\u014d Kawakami in un allestimento dai tratti Shinpa. Nel 1911 Tsubouchi Sh\u014dy\u014d tradusse e produsse un nuovo allestimento giapponese che mescolava Kabuki e Shingeki, in uno stile sperimentale che raggiunge il proprio apice con l\u2019allestimento di Tsuneari Fukuda del 1955. La fusione di tecniche del teatro giapponese e testo shakespeariano caratterizza anche allestimenti pi\u00f9 recenti, come quello di stampo n\u014d diretto da Tsuneari Fukuda del 1998.\nNel 1911 Konstantin Sergeevi\u010d Stanislavskij ed Edward Gordon Craig collaborano a una celebre produzione della tragedia per il Teatro d'arte di Mosca. Mentre il primo spingeva sull\u2019introspezione psicologica applicando il Metodo Stanislavskij, Craig invece adottava un approccio simbolista ed astratto. L\u2019allestimento fu un enorme successo di critica e pubblico, guadagnandosi plausi da tutta la scena teatrale europea.\nIl XX secolo riport\u00f2 in scena gli aspetti pi\u00f9 politici della tragedia soppressi dal Romanticismo: Leopold Jessner diresse un allestimento al Berlin Staatstheater nel 1926 in cui la corte di Claudio divenne chiara parodia di quella di Guglielmo II di Germania, mentre altrove l\u2019opera divenne metafora di eventi contemporanei di straniamento collettivo: l'inquietudine politica in Polonia, la denuncia di occupazione straniera in Cecoslovacchia, i sentimenti antimonarchici in Cina, la perdita di identit\u00e0 in Vietnam. \nIl mondo anglofono vide altre leggende del teatro alternarsi nel ruolo del principe di Danimarca, a partire da John Barrymore che con le sue interpretazioni a New York (1922) e Londra (1925) si guadagn\u00f2 l\u2019epiteto di massimo attore tragico statunitense. Le sue orme furono seguite con successo da John Gielgud, il cui Amleto rimase in cartellone per 132 repliche a New York nel 1936 e sottrasse a Barrymore il titolo di miglior principe di Danimarca. Per quanto successivamente rivalutato (o svalutato) dalla critica, l\u2019Amleto di Maurice Evans fu un successo e mise in scena l\u2019opera integrale dalla durata di oltre duecentosettanta minuti a New York nella stagione 1938/1939. Evans port\u00f2 una versione ridotta della tragedia in un tour delle zone di guerra del Pacifico meridionale e nuovamente a Broadway per 131 repliche nella stagione 1945/1946, dando un piglio pi\u00f9 deciso e combattivo \u2013 adatto ai tempi \u2013 al ruolo del principe. \nIntanto, Laurence Olivier riempiva l\u2019Old Vic nella produzione del 1937, acclamatissima dal pubblico e stroncata dalla critica. Nello stesso anno Tyrone Guthrie diresse Olivier e Vivian Leigh in un allestimento in scena al Castello di Elsinore in Danimarca. Olivier ebbe anche occasione di dirigere Amleto, nella produzione inaugurale del Royal National Theatre con Peter O\u2019Toole nel 1963.\nL\u2019anno successivo fu John Gielgud a dirigere la tragedia, questa volta a Broadway e con Richard Burton nel ruolo di Amleto per la seconda volta; la produzione, con Gielgud nel ruolo dell\u2019ombra del padre di Amleto, rimase in cartellone per 137 repliche e rimane tuttora la produzione pi\u00f9 longeva dell\u2019opera a Broadway. Un\u2019altra apprezzata produzione newyorchese \u00e8 stata quella di Joseph Papp al Delacort Theatre con Stacy Keach (Amleto), Colleen Dewhurst (Gertrude), James Earl Jones (Claudio), Barnard Hughes (Polonius), Sam Waterston (Laerte) e Ra\u00fal Juli\u00e1 (Osric). Tra i numerosi acclamati attori che si cimentarono nel ruolo di Amleto sui palchi statunitensi nel XX secolo si ricordano Nicol Williamson (New York, 1969), Sam Waterston (New York, 1975), John Voight (Newark, 1976), William Hurt (New York, 1982), Christopher Walken (Stratford, Connecticut, 1982), Diane Venora (New York, 1982), Kevin Kline (New York, 1986 e 1990), Stephen Lang (New York, 1992). \"Amleto\" resta il dramma pi\u00f9 rappresentato sulle scene newyorchese e si contano sessantaquattro allestimenti diversi solo a Broadway. \nDall\u2019altra parte dell\u2019Oceano Atlantico il venticinquenne David Warner divenne il pi\u00f9 giovane Amleto della Royal Shakespeare Company in un allestimento diretto da Peter Hall nel 1965 e con Glenda Jackson nel ruolo di Ofelia. Altri apprezzati interpreti del ruolo di Amleto in Gran Bretagna furono Alec Guinness (1939), Paul Scofield (1948), Robert Eddison (1948), Michael Redgrave (1958), John Neville (1959), Jeremy Brett (1961), Giorgio Albertazzi (1964), Alan Howard (1970), Ian McKellen (1971), Ben Kingsley (1975), Albert Finney (1975), Derek Jacobi (1979), Jonathan Pryce (1980), Nabil Shaban (1982), Anton Lesser (1982), Roger Rees (1984), Tim McInnerny (1985), Mark Rylance (1989), Iain Glen (1991), Alan Rickman (1992), Kenneth Branagh (1992), Alan Cumming (1993), Stephen Dillane (1994), Richard Roxburgh (1994), Ralph Fiennes (1995) ed Alex Jennings (1997). Nel 1989 Richard Eyre, che aveva gi\u00e0 diretto un acclamatissimo revival nel 1980 al Royal Court Theatre, diresse una nuova produzione di \"Amleto\" al Royal National Theatre con Daniel Day-Lewis, Judi Dench (Gertrude) e John Castle (Claudio). L\u2019interpretazione di Day-Lewis fu accolta freddamente dalla critica e l\u2019attore collass\u00f2 in scena dopo circa sessanta rappresentazioni, per poi abbandonare definitivamente la produzione. Per le restanti repliche dal 9 ottobre al 13 novembre, il ruolo di Amleto fu interpretato da Ian Charleson, gravemente malato di AIDS, che mor\u00ec sette settimane dopo la fine delle repliche; diversi critici considerarono la sua interpretazione insuperabile.\nIl XXI secolo.\nNel secolo corrente \"Amleto\" gode ancora di grande popolarit\u00e0 e il ruolo principale viene interpretato da attori teatrali ma anche star del cinema richiamate dal prestigio del ruolo. Particolarmente apprezzate sono state le interpretazioni di Simon Russell Beale (Londra, 2000; Brooklyn, 2001), Angela Winkler (Londra, 2000), Adrian Lester (2001), Samuel West (Londra, 2001), Christopher Eccleston (Leeds, 2002), un giovanissimo Ben Whishaw (Londra, 2004), Toby Stephens (2004), David Tennant (Stratford/Londra, 2008), Rory Kinnear (Londra, 2010), John Simm (Sheffield, 2010), Maxine Peake (Manchester, 2014), Oscar Isaac (New York, 2017), Andrew Scott (Londra, 2017), Michael Urie (Washington, 2018), Michelle Terry (Londra, 2018) e Ruth Negga (Dublino, 2018).\nJude Law ha interpretato Amleto accanto alla Gertrude di Penelope Wilton a Londra nel 2009, per poi riprendere brevemente la parte a Elsinore e Broadway. Nel 2013 Paul Giamatti ha ricevuto forti consensi per il suo principe in una produzione in scena a Yale. A partire dal 2014 una produzione della tragedia allestita dal Globe Theatre \u00e8 andata in una tourn\u00e9e mondiale che ha toccato oltre 170 paesi per celebrare il quattrocentocinquantesimo anniversario della nascita di Shakespeare. Nel 2014 Benedict Cumberbatch ha interpretato Amleto al Barbican Centre per 12 settimane, mentre Tom Hiddleston si \u00e8 cimentato con la parte per tre settimane alla Royal Academy of Dramatic Art con la regia di Kenneth Branagh.\n\"Amleto\" in Italia.\nFu solo con il Romanticismo che \"Amleto\" e, in generale, le opere di Shakespeare permearono il panorama teatrale italiano. Mentre in Francia e Germania le opere di Shakespeare venivano rappresentate saltuariamente gi\u00e0 dal diciassettesimo secolo, bisogner\u00e0 aspettare la met\u00e0 del XIX secolo per vedere il teatro di Shakespeare rappresentato anche in Italia. Il ritardo dell\u2019arrivo di Shakespeare, e del Romanticismo, \u00e8 da imputare in parte alla Querelle des Anciens et des Modernes che immobilizz\u00f2 il panorama culturale per decenni. La ragione principale fu, tuttavia, l\u2019assenza di traduzioni dall\u2019inglese, fenomeno paradigmatico del rapporto tra il teatro shakespeariano e l\u2019Italia: la traduzione detta la messa in scena dell\u2019opera.\nIl primo brano shakespeariano tradotto in italiano fu il monologo di Amleto \u201cEssere o non essere\u2019\u2019, ad opera di Paolo Rolli nel 1739. La traduzione di Rolli voleva essere una risposta a un attacco di Voltaire contro Shakespeare e fu presto seguita da una traduzione dell\u2019intera tragedia ad opera di Alessandro Verri (1766-1767). La prima messa in scena di \"Amleto\", tradotto da Francesco Gritti, and\u00f2 in scena al Teatro Malibran di Venezia per nove notti nel 1774; tuttavia non si trattava dell\"Amleto\" di Shakespeare, bens\u00ec un adattamento profondamente modificato perch\u00e9 rispecchiasse il conflitto corneilliano tra amore e dovere. Per ottenere questo risultato la trama fu cambiata notevolmente \u2013 Ofelia, ad esempio, divenne la figlia di Claudio \u2013 e, secondo Gritti, migliorata rispetto all\u2019originale inglese. Il titolo con cui l\u2019opera andava in scena gi\u00e0 evidenziava la lontananza dal testo shakespeariano: \"Amleto tragedia di M. Ducis ad imitazione della inglese di Shakespeare\". L\u2019adattamento di Duci godette di un discreto successo e fu messo in scena a Firenze nel 1793 con Antonio Morrocchesi nel ruolo di Amleto e a Bologna nell\u2019estate 1795. \nLe opere di Shakespeare cominciarono ad essere tradotte sistematicamente a partire dal diciannovesimo secolo. La prima traduzione stampata di Amleto \u00e8 quella di Michele Leoni (1814), la pi\u00f9 significativa quella di Carlo Rusconi (1839), traduttore dell\u2019intero canone shakespeariano. Giulio Carcano pubblic\u00f2 nel 1843 la traduzione delle dieci opere shakespeariani principali e risolse la compresenza di versi e prosa \u2013 che aveva spiazzato spettatori e traduttori \u2013 traducendo tutto in poesia. Alemanno Morelli fu il primo attore ad interpretare l\"Amleto\" di Shakespeare, utilizzando la traduzione in prosa di Rusconi e i versi di Carcano per la scena in cui istruisce gli attori; il finale non era quello shakespeariano, ma una versione in cui solo Amleto si salva gi\u00e0 proposta a Venezia da Duci. Sei anni pi\u00f9 tardi Ernesto Rossi fece propria la parte e, dandole caratteristiche da eroe romantico, continu\u00f2 a recitarla per quasi quarant\u2019anni. Tommaso Salvini fu il principe di Danimarca a Venezia nel 1856, ma la sua performance non fu acclamata tanto quanto il suo Otello. Ermete Novelli si ciment\u00f2 con la parte nel 1893, ma il suo Amleto fu considerato inferiore al suo Shylock. \nErmete Zacconi continu\u00f2 ad interpretare Amleto dal 1887 al 1933, mentre Ferruccio Garavaglia portava in scena la tragedia nel 1909. Ruggero Ruggeri fu Amleto nel 1915 e nel 1926, una performance che Antonio Gramsci critic\u00f2 per l\u2019attaccamento romantico ormai superato alla tragedia personale del principe, ma molto apprezzata dai critici londinesi. Alessandro Moissi fu il primo Amleto moderno, disincantato e privo di retorica, nel 1934. Nel 1937 Anton Giulio Bragaglia diresse con successo Memo Benassi, che si allontan\u00f2 dall\u2019interpretazione di Goethe della tragedia a favore di un approccio pi\u00f9 realistico. Renzo Ricci fu Amleto nel 1936 e nel 1944, una seconda interpretazione profondamente influenzata da quella di Alec Guinness, che aveva appena portato l\u2019Amleto dell\u2019Old Vic sulle scene italiane. Luigi Squarzina diresse Vittorio Gassman in una versione integrale dell\u2019opera in scena al Teatro Valle di Roma nel 1952, in un allestimento che, come la storica del teatro Lura Caretti fa notare, \"non punta pi\u00f9 i riflettori soltanto sul protagonista, ma d\u00e0 luce\nall\u2019intera dinamica della tragedia, in quel regno marcio di Danimarca\nche tutti contamina e travolge\". La Caretti apprezz\u00f2 particolarmente la regia di Squarzina, evidenziando come \"da tutto lo studio, dalle ipotesi, dalle discussioni e dalle prove fosse stata distillata una narrazione scenica dell\"Amleto\" che \u00e8 insieme piano di regia e saggio critico\". Gabriele Lavia diresse e interpret\u00f2 \"Amleto\" negli anni 80.\nLeo de Berardinis con Perla Peragallo nel 1967 misero in scena il loro \"spettacolo cineteatrale\" \"La faticosa messinscena dell'Amleto di William Shakespeare\". Nel 1984, con la Cooperativa Nuova Scena di Bologna, de Berardinis mise in scena al Teatro Testoni un \"Amleto\" particolarissimo, che segna l'inizio di quella che sar\u00e0 definita poi la \"Trilogia shakespeariana\" (\"Amleto\", 1984-85; \"King Lear. Studi e variazioni\", 1985; \"La Tempesta\", 1986-87).\nTra le pi\u00f9 recenti messe in scena vanno ricordate quelle di Valter Malosti (Torino, Teatro Gobetti, 5 marzo 2013) e di Valerio Binasco (Moncalieri, Fonderie Teatrali Limone, 30 aprile 2019).\nTrasposizioni cinematografiche.\n\"Amleto\" \u00e8 di gran lunga l'opera shakespeariana che \u00e8 stata rappresentata al cinema con maggior frequenza e successo; tuttavia, malgrado la quantit\u00e0 di adattamenti cinematografici finemente elaborati, pochi sono i film che hanno ottenuto la piena visibilit\u00e0 con opportuna distribuzione cinematografica: \"Amleto\" (1948) di Laurence Olivier, \"Amleto\" (1964) di Grigori Kozintsev, \"Amleto\" (1969) di Tony Richardson (prima versione a colori), \"Amleto\" (1990) di Franco Zeffirelli, \"Hamlet\" (1996) di Kenneth Branagh e infine \"Hamlet 2000\" (2000) di Michael Almereyda.\nIl personaggio che incarna il dubbio esistenziale \u00e8 stato rappresentato fin dagli albori della cinematografia sia da attori sia da attrici. Tra le interpretazioni femminili, fecero scalpore quella di Sarah Bernhardt nel film del 1900, e inferiore per notoriet\u00e0 la prova d'attrice della danese Asta Nielsen nella pellicola del '21, nella quale introdusse una sfumatura di erotismo nel rapporto con Orazio, tramite lunghe inquadrature e pause languide.\nIl pi\u00f9 apprezzato interprete delle tragedie di Shakespeare al cinema del secondo dopoguerra, il barone al merito Laurence Olivier, si ciment\u00f2 con \"Amleto\" nel 1948: il suo principe danese, abbondantemente rodato sui palcoscenici britannici, \u00e8 una specie di tigre in gabbia, mantenendo anche davanti alla cinepresa la fisicit\u00e0 e la potenza proprie dell'Olivier teatrale.\nDi gran lunga pi\u00f9 di \"effetto\" - tanto da meritarsi gli sperticati elogi dell'Olivier - \u00e8 stato l'\"Amleto Russo\" (\"Gamlet\") del 1963/64 sceneggiato e diretto da Grigori Kozintsev, che si \u00e8 avvalso delle musiche di Dimitri Shostakovich, della traduzione di Boris Pasternak e, soprattutto, dell'interpretazione di uno dei mostri sacri della scena sovietica: Innokentij Michajlovi\u010d Smoktunovskij. Cinematografico, ma estremamente \"teatrale\" l'impostazione registica e la recitazione. Quanto al protagonista, di grande impatto si sono rivelati i monologhi del principe danese, mai recitati, ma \"pensati\" mentre la cinepresa ne inquadra il volto, gli occhi, l'andatura. Per il mercato cinematografico e televisivo italiano, il doppiatore di Smoktunovskij \u00e8 stato Enrico Maria Salerno.\nIn Italia \u00e8 il giovane Vittorio Gassman a presentare la pellicola italiana pi\u00f9 nota dell'epoca sugli intrighi di Elsinora.\nNegli ultimi decenni, hanno impersonato con grande successo Amleto sullo schermo tra gli altri Ian McKellen, Mel Gibson, Kenneth Branagh ed Ethan Hawke.\nNon sono mancate poi le molteplici sperimentazioni e i liberi adattamenti, come il video-esperimento degli anni settanta \"Un Amleto di meno\" di Carmelo Bene, in realt\u00e0 tratto da un testo di Jules Laforgue; la tragedia di Amleto vista con gli occhi di due smemorati comprimari in \"Rosencrantz e Guildenstern sono morti\" di Tom Stoppard; il racconto poetico di Kenneth Branagh intorno a una scalcagnata compagnia alle prese con il Bardo\" (Nel bel mezzo di un gelido inverno)\". Si ricorda inoltre la versione cinematografica del finlandese Aki Kaurism\u00e4ki nel suo \"Amleto si mette in affari\" (1987).\nNel 1994, la Disney lanci\u00f2 nei cinema un film casualmente ispirato all'Amleto, intitolato \"Il re leone\".\nAmleto nella musica.\nOpere liriche.\nAlmeno 26 opere liriche sono state scritte basandosi su Amleto, tra cui:\nAmleto nel teatro e nella letteratura.\nNumerosi adattamenti, trasposizioni, riletture e versioni dell\"Amleto\" sono state allestite per la scena teatrale o trasportate in romanzi e novelle.\nNella letteratura italiana, tra i pi\u00f9 noti \"Amleto\" (1918) di Riccardo Bacchelli e \"L'Ambleto\" (1972) di Giovanni Testori, appartenente alla \"Trilogia degli scarrozzati\"; in quest'ultima versione della tragedia gli interpreti, dal nome storpiato, ripercorrono a grandi linee la vicenda originale esprimendosi in lingua lombarda. Riprende il tema anche la novella \"Ofelia\" di Luigi Capuana.\nG. K. Chesterton, grande ammiratore di Shakespeare, titola un suo dramma con una citazione dell\"Amleto\", \"Il sunto e la cronaca concisa del tempo\" (1904-5).\nFumetto.\nNel 1960 l\"Amleto\" ebbe una parodia su Topolino, nella storia \"Paperino principe di Dunimarca\".\nNel 1975 Gianni de Luca e Raoul Traverso realizzarono un adattamento a fumetti dell'opera teatrale, poi pubblicato su Il Giornalino. Nell'opera a fumetti, vengono abolite le solite vignette e il senso tempo viene scandito dall'architettura e dalla scenografia. Il fine era infatti rendere per immagini il movimento \"continuo\" degli attori a teatro.\nNel 2016, sempre su Topolino, viene proposto un nuovo adattamento disneyano, \"Il principe Duckleto\", pi\u00f9 fedele all'originale shakespeariano rispetto alla versione del 1960."}
{"id": "219592", "revid": "1344586", "url": "https://it.wikipedia.org/wiki?curid=219592", "title": "Giovanni Lindo Ferretti", "text": "\u00c8 considerato uno dei padri del punk italiano.\nBiografia.\nCarriera.\nNato e cresciuto a Cerreto Alpi, in provincia di Reggio Emilia, dopo aver svolti gli studi regolari e l'aver lavorato per cinque anni come operatore psichiatrico, decide di abbandonare l'Italia, vagabondando in giro per l'Europa. A Berlino incontra Massimo Zamboni, con il quale nel 1982 fonda i CCCP - Fedeli alla linea, ampiamente considerati uno dei pi\u00f9 importanti gruppi italiani degli anni ottanta. Scioltisi nel 1990, nel 1992 sempre con Massimo Zamboni ed assieme a Gianni Maroccolo e Francesco Magnelli, fuoriusciti dai primi Litfiba, fonda invece il Consorzio Suonatori Indipendenti (CSI), scioltosi poi nel 2002. Con alcuni ex-componenti dei CSI (Giorgio Canali, Maroccolo, Magnelli e Ginevra Di Marco), Ferretti fonda i PGR (Per Grazia Ricevuta) direzionandosi soprattutto verso la musica sperimentale. Con l'uscita nel 2009 dell'album \"Ultime notizie di cronaca\" i tre dichiarano lo scioglimento del gruppo.\nNel 2000 ha pubblicato il resoconto del viaggio effettuato in Mongolia con Massimo Zamboni, nel libro scritto a quattro mani \"In Mongolia in retromarcia\". Nel 2002 gli viene asportata una voluminosa (diametro riferito: 12\u00a0cm) massa polmonare: all'intervento si riveler\u00e0 essere un tumore benigno di origine pleurica. Dal 2002, dopo l'album solista \"Co.Dex\", \u00e8 anima del progetto \"PGR\". \u00c8 del 2003 l'album \"\" tratto dall'omonimo spettacolo messo in scena con l'aiuto del regista Giorgio Barberio Corsetti e lo scenografo Cristian Taraborrelli. Nel 2004 ha pubblicato in coppia con Ambrogio Sparagna l'album \"Litania\" che accanto alle preghiere tradizionali propone frammenti del repertorio dei CCCP e dei CSI.\nNel 2005 ha portato in giro per l'Italia gli spettacoli \"Falce e Martello. Falciati e martellati. Requiem per una civilt\u00e0\" con Ambrogio Sparagna e \"Pascolare parole, allevare pensieri\" con Lorenzo Esposito Fornasari, Raffaele Pinelli e Ezio Bonicelli. Il 2006 lo ha visto impegnato nel tour \"Ripasso / Ribassi - Saldi, fino ad esaurimento scorte\" con i PGR. Nel 2007 a seguito della pubblicazione del suo primo libro \"Reduce\" nel quale descrive la sua nuova poetica esistenziale attraverso una biografia fitta di memorie d'infanzia, poesie e anatemi sulla societ\u00e0 contemporanea, propone un nuovo tour di uno spettacolo omonimo, con la stessa formazione di strumenti di \"Pascolare\".\nNel 2008 ha ridotto al minimo i suoi impegni per assistere i suoi familiari, pur continuando a scrivere, a tenere concerti, a comporre con Gianni Maroccolo e Giorgio Canali brani dei PGR, a presentare letture in teatro, seguire giovani autori e partecipare a iniziative di carattere culturale e religioso oltre a eventi che hanno per soggetto le sue pi\u00f9 grandi passioni: la storia dell'Emilia, i cavalli, la Resistenza cattolica, l'Appennino tosco-emiliano.\nNel 2011 ritorna sui palchi italiani con il tour \"A cuor contento\" presentando un repertorio ampio che abbraccia i trent'anni della sua carriera, a partire dai CCCP - Fedeli alla Linea, passando attraverso CSI e PGR fino ad arrivare agli ultimi progetti solisti. In scaletta anche alcune canzoni mai eseguite dal vivo, come quelle di Co.Dex.(1999) e dell'ultimo disco dei PGR, Ultime notizie di cronaca (2009). Sul palco con lui: Ezio Bonicelli e Luca A. Rossi, entrambi ex componenti degli \u00dcstmam\u00f2. Nel 2015 Ferretti e Zamboni annunciano un ritorno insieme sullo stesso palco, non accadeva dal 1999, in occasione della lettura a due voci di \"L'eco di uno sparo. Cantico delle creature emiliane\", il libro di Zamboni pubblicato da Einaudi a fine marzo.\nIl 27 aprile 2020 pubblica a sorpresa, su \"Doppiozero\" il brano \"Malaria\"\nArtisticamente si pu\u00f2 considerare uno dei padri del punk italiano (\"punk filo-sovietico e musica melodica emiliana\" come dichiarava ai tempi dei CCCP), e con i CCCP punto di riferimento per il mondo della musica alternativa in Italia. La storia dei CCCP-CSI segna una tappa decisiva nel rock italiano. Attualmente vive a Cerreto Alpi in provincia di Reggio Emilia, dove scrive, compone musica, collabora con la Comunit\u00e0 Montana e le associazioni culturali locali e alleva i suoi cavalli.\nImpegno politico e civile.\nDi formazione cattolica, nei primi anni 70 si avvicina a Lotta Continua e ne rimane militante fino al suo scioglimento. Successivamente si iscrive al Partito Comunista Italiano. Con il Consorzio Suonatori Indipendenti e l'amministrazione di Correggio ha organizzato il 25 aprile 1995, in occasione del cinquantesimo anniversario della liberazione dal fascismo, Materiale resistente, un concerto collettivo (tra gli altri, Marlene Kuntz, Disciplinatha, \u00dcstmam\u00f2, Africa Unite, Yo Yo Mundi) con oltre 5.000 persone. Nel giugno 2000 ha organizzato un concerto per l'Africa poi finito in rissa. Jovanotti, ospite dell'evento, si \u00e8 espresso a tal proposito con queste parole: \u00ab\u00c8 stato coraggioso Giovanni Lindo Ferretti a far salire sullo stesso palco Salif Ke\u00efta principe dell'Africa subsahariana e Khaled, dell'Africa del Nord, l'Africa degli arabi, quelli del Nord, non so se mi spiego\u00bb.\nNel 2005 si espresse a proposito del referendum sulla procreazione assistita dichiarando di essere favorevole all'astensione, la qual cosa gli attir\u00f2 dure critiche da \"Liberazione\". Ha poi dichiarato di aver votato per la coalizione di centrodestra, specificatamente per l'UdC, nelle elezioni dell'aprile 2006 tradendo i suoi vecchi ideali e deludendo molti dei suoi seguaci, in particolar modo quelli di sinistra. Durante l'8 marzo del 2008 Ferretti ha partecipato a una manifestazione indetta dalla lista antiabortista creata da Giuliano Ferrara, pronunciando un discorso a favore delle istanze di tale movimento politico. In vista delle elezioni regionali del 2010 ha affermato di aver deciso di votare, come gi\u00e0 fatto in passato, per la Lega Nord. In un'intervista rilasciata a \"la Repubblica XL\" (n.75 dell'aprile 2012) in occasione dell'uscita del disco \"A cuor contento\" ha inoltre asserito di aver votato per la Lega in quanto era l'unico partito schierato contro tecnocrati e banchieri.\nNel suo terzo libro \"Barbarico\" del 2013 dichiara - dopo il voto alla Lega Nord - quello a Fratelli d'Italia. Successivamente parteciper\u00e0 alla festa estiva Atreju, organizzata da Giorgia Meloni. In occasione della seconda partecipazione ad Atreju nel settembre del 2015 si \u00e8 dichiarato in disaccordo con le politiche governative, soprattutto in tema di immigrazione, affermando che \"i governanti dovrebbero pensare innanzitutto al benessere dei propri concittadini, solo dopo a quello degli altri\", affermando inoltre che ad eventuali elezioni politiche avrebbe votato nuovamente per una coalizione di centrodestra. Alle elezioni comunali del 2016 del comune di Ventasso ha dichiarato il suo appoggio alla lista civica Vivere Ventasso, per contrapporsi al Partito Democratico. In un'intervista del novembre 2016 rilasciata al quotidiano \"La Verit\u00e0\" il cantautore ha criticato Hillary Clinton e Papa Francesco.. Nel marzo 2020, in un'intervista rilasciata a \"Rolling Stone Italia\", torna ad affrontare l'argomento politico dichiarandosi nuovamente vicino alle idee di Matteo Salvini e Giorgia Meloni esprimendo forte rammarico per la sconfitta della coalizione di centrodestra alle recenti elezioni regionali in Emilia Romagna. Nella medesima intervista ribadisce inoltre una scarsa vicinanza alla Chiesa di Papa Francesco.. Nonostante una certa discontinuit\u00e0 di pensiero su alcuni aspetti, come l'aver abbracciato la causa israeliana dopo aver in passato sostenuto l'Intifada e la Palestina, ci sarebbe un filo conduttore tra alcune delle odierne posizioni politiche di Ferretti e quelle esplicitate gi\u00e0 dalla fine degli anni 80, come il comunitarismo e le critiche alla globalizzazione, al consumismo e alla modernit\u00e0: dopo alcuni viaggi nei territori della ex Unione Sovietica e della ex Jugoslavia, avvenuti intorno alla prima met\u00e0 degli anni '90, Ferretti, per sua stessa ammissione, avrebbe maturato idee di forte critica verso i regimi comunisti e l'appoggio a questi dati dalle sinistre non riformiste dell'Occidente, tanto da riposizionarsi su posizioni di stampo conservatore..\nCattolicesimo.\nFerretti afferma di essersi riavvicinato al cattolicesimo gi\u00e0 intorno alla fine degli anni '80. L'amico Giorgio Canali ha sottolineato la sostanziale continuit\u00e0 della presenza religiosa nel pensiero di Ferretti: delle controverse prese di posizione da parte di Ferretti, Canali si \u00e8 sempre dichiarato poco sorpreso, asserendo anzi la coerenza del cantautore: \u00abquello che Giovanni ha detto io lo so da venti anni, siete voi che vi fate distrarre dal buco nero dei suoi occhi...\u00bb. Lo stesso Ferretti ad esempio, in un'intervista dell'agosto 1989 dopo il concerto dei CCCP a San Canzian d'Isonzo disse: \u00abio ad ogni modo sono religiosissimo, oltre ad essere iscritto al PCI e a fare il cantante dei CCCP. Se m'aspetto che qualcuno mi dica qualcosa me l'aspetto da un uomo di religione, non me l'aspetto da un altro. Gli altri - ci ho gi\u00e0 pensato - non hanno niente da dirmi\u00bb.\nHa partecipato all'edizione 2007 del Meeting di Rimini di Comunione e Liberazione, parlando ad un incontro sui preti della Fraternit\u00e0 sacerdotale di San Carlo Borromeo. Dal 4 settembre 2011 al 29 luglio 2012 ha collaborato con il quotidiano cattolico Avvenire, pubblicando la rubrica \"Dal crinale\".\nL'impegno artistico in favore della spiritualit\u00e0 del Tibet, del Nepal e delle minoranze etniche della Tailandia.\nTra il 2012 e il 2016 Giovanni Lindo Ferretti collabora con la formazione musicale degli Stenopeica, che da anni si muove nella ricerca sperimentazione musicale, affiancando la conoscenza dei patrimoni musicali dell'Asia con la creazione di musica etnica e contemporanea. Da questa collaborazione, a cui partecipano tra l'altro anche Franco Battiato e Teresa De Sio, nascono, nel 2012, due CD: \"Kathmandu: eclissi delle due lune\" e \"Kathmandu: Disiecta membra.\"\nNel 2016 Giovanni Lindo Ferretti partecipa artisticamente alla creazione di un'opera letteraria e musicale (libro con CD), sempre realizzata dalla formazione italiana degli Stenopeica: \"Kathmandu: diario dal Kali Yuga.\" La creazione di quest'opera vede inoltre la partecipazione di Franco Battiato e di Teresa De Sio. \nSempre sul versante della divulgazione della cultura e della spiritualit\u00e0 dell'Asia, Ferretti partecipa inoltre alla realizzazione di un cortometraggio in pellicola Super-8 di Martino Nicoletti (\"Non devo guardarti negli occhi\", musiche di Roberto Passuti), dedicato al turismo etnico delle cosiddette Donne Giraffa della Tailandia e contenuto nel volume: \"Lo zoo delle donne giraffa: un viaggio tra i Kayan del nord della Tailandia\". Nel 2022 Ferretti collabora inoltre alla realizzazione di una seconda opera dedicata a questo stesso tema e intitolata \"Non devo guardarti negli occhi\"."}
{"id": "219593", "revid": "1543377", "url": "https://it.wikipedia.org/wiki?curid=219593", "title": "Paul Grohmann", "text": "Biografia.\nCofondatore nel 1862 del Club alpino austriaco (Oesterreichischer Alpenverein) assieme a Friedrich Simony e Edmund von Mojsisovics. Fu tra i primi scalatori di numerose cime delle Alpi austriache (Alpi della Zillertal) e delle Dolomiti, all'epoca, appartenenti ancora in massima parte, all'Impero austro-ungarico. Nel 1875 pubblic\u00f2 una cartina dettagliata delle Dolomiti (\"Karte der Dolomit-Alpen\") (v. immagini) e nel 1877 pubblic\u00f2 il libro \"Wanderungen in den Dolomiten\" (\"Passeggiate nelle Dolomiti\") che contribu\u00ec alla diffusione dello sport alpinistico e al turismo di montagna.\nUn monumento con stele in porfido e ritratto in bronzo venne eretto ed inaugurato il 9 settembre 1898 ad Ortisei in Val Gardena, con festivit\u00e0 in suo onore che durarono diversi giorni. Il comune di Cortina d'Ampezzo gli dedic\u00f2 un'importante strada del centro, via Paul Grohmann. A lui \u00e8 anche dedicata l'Alta via n. 4. Le principali cime da lui conquistate furono:\nNelle sue scalate fu accompagnato da alcune guide che sono divenute celebri nella storia dell'alpinismo come Francesco Lacedelli, Santo Siorpaes, Franz Innerkofler e Peter Salcher."}
{"id": "219594", "revid": "438678", "url": "https://it.wikipedia.org/wiki?curid=219594", "title": "Rapporto (matematica)", "text": "Il rapporto fra due grandezze omogenee, in matematica, corrisponde al risultato della loro divisione esatta, vale a dire senza resto. L'espressione \"a\":\"b\" \u00e8 detta rapporto fra (oppure di) \"a\" e \"b\" e pu\u00f2 essere scritta come \"a\"/\"b\" o formula_1.\nIl termine rapporto \u00e8 utilizzato talora anche per indicare una relazione generica fra grandezze non combinate in una divisione. Cos\u00ec il teorema di Pitagora stabilisce un rapporto fra cateti e ipotenusa.\nCaratteristiche.\nIn un rapporto formula_1 i numeri \"a\" e \"b\" si chiamano termini del rapporto. Il primo termine \u00e8 l'antecedente e l'altro il conseguente.\nLe grandezze prese in considerazione sono generalmente di tipo numerico, e non devono necessariamente essere omogenee (come nel caso della somma o della differenza). Per esempio, nella meccanica classica la velocit\u00e0 \u00e8 espressa dal rapporto fra spazio e tempo.\nNel caso di grandezze non numeriche quali vettori o funzioni si preferisce parlare in modo pi\u00f9 generale di quoziente.\nL'insieme che si costruisce prendendo in considerazione tutti i numeri ottenibili mediante un rapporto tra interi, il secondo dei quali diverso da 0, \u00e8 detto insieme o campo dei numeri razionali.\nIl rapporto di proporzionalit\u00e0.\nL'uguaglianza di due rapporti \u00e8 detta proporzione. L'espressione \"a\":\"b\"=\"c\":\"d\" si legge \u00ab\"a\" sta a \"b\" come \"c\" sta a \"d\"\u00bb."}
{"id": "219598", "revid": "287204", "url": "https://it.wikipedia.org/wiki?curid=219598", "title": "Camille Saint-Saens", "text": ""}
{"id": "219602", "revid": "28530", "url": "https://it.wikipedia.org/wiki?curid=219602", "title": "F-16", "text": ""}
{"id": "219613", "revid": "466539", "url": "https://it.wikipedia.org/wiki?curid=219613", "title": "Carlo Pedini", "text": "Biografia.\nA tredici anni si avvicina alla musica studiando prima da autodidatta e diplomandosi poi al conservatorio \"G. Rossini\" di Pesaro in musica corale e direzione di coro e al conservatorio \"Morlacchi\" di Perugia in composizione, sotto la guida di Fernando Sulpizi. Segue corsi di perfezionamento con Franco Donatoni all\"'Accademia Chigiana\" di Siena e con Salvatore Sciarrino a Citt\u00e0 di Castello. Parallelamente, si dedica agli studi giuridici laureandosi in giurisprudenza all'Universit\u00e0 di Perugia. Direttore Artistico della \"Sagra musicale umbra\" dal 1996 al 2003, commissiona nuovi lavori a vari compositori del nostro tempo. \u00c8 stato pi\u00f9 volte membro di giuria in concorsi musicali nazionali ed internazionali. Dal 2011 al 2016 \u00e8 stato Presidente della Fondazione \"Guido D'Arezzo\". Svolge attivit\u00e0 anche nel campo delle arti visive.\nLa musica.\nSue composizioni sono state eseguite in varie sedi in Italia e all'estero (Francia, Svizzera, Paesi Bassi, Germania, Russia, Brasile, Australia, Giappone) e hanno ottenuto consensi e riconoscimenti in concorsi nazionali e internazionali, quali il \"Concorso Nazionale \"Balilla Pratella\"\" (Lugo, 1979), il \"Concorso Nazionale di Belveglio\" (1980), il \"Concorso Internazionale \"G.B.Viotti\"\" di Vercelli (1980), il \"Concorso Internazionale \"V.Bucchi\"\" di Roma (1981), il \"Premio Ancona\" (1981), il \"Concorso Internazionale per un'Opera Lirica - Anno Europeo della Musica\" (Osimo, 1985), il \"Concorso Internazionale \"2 agosto\"\" (Bologna, 1995).\nNel 1993 la Rai gli ha commissionato l'Oratorio drammatico \"Il Mistero Jacopone\", eseguito nello stesso anno presso l'Auditorium di Torino dall'Orchestra Sinfonica Nazionale della RAI e inciso nel 1995 dalla casa discografica \"Quadrivium\".\nPer il teatro ha composto cinque opere, tra le quali si ricordano \"Rabarbaro rabarbaro\" (rappresentata nel 1987 al \"Teatro La Nuova Fenice\" di Osimo, direttore Daniele Gatti, regia di Pippo Baudo e Beppe Macri), \"Cos\u00ec fan (quasi) tutte\" (Opera Incanto, 2002) e \"Il Miracolo\" (Sagra musicale umbra, 2004), le ultime due su libretto del figlio Giacomo.\nNel 2000 partecipa alla composizione della \"Missa Solemnis Resurrectionis\", scritta a pi\u00f9 mani con Marco Betta, Fabrizio De Rossi Re, Carlo Galante, Giovanni Sollima, Giampaolo Testoni, Marco Tutino e Paolo Ugoletti, eseguita per la prima volta in Campidoglio, in occasione del Giubileo dei Giovani il 16 agosto 2000 e replicata nelle cattedrali di Perugia e Orvieto.\nNel 2005 Il suo \"Requiem\" per coro, organo e archi \u00e8 stato eseguito al \"Kusatsu Summer Festival\" in Giappone.\nNel 2007 il suo \"Magnificat (grande)\" per coro di voci bianche, e strumenti \u00e8 stato eseguito al Teatro alla Scala di Milano.\nStilisticamente partito da soluzioni tecniche abbastanza materiche, gli ultimi lavori di Carlo Pedini si avvicinano alle correnti postmoderne, essendo caratterizzati da evidenti relazioni tonali che guardano al neoromanticismo, talvolta pure al minimalismo.\nDal 1986 i suoi lavori sono pubblicati dalla \"Sonzogno\" di Milano.\nLa letteratura.\nDi interessi eclettici, pubblica nel 2012 con la casa editrice romana Cavallo di Ferro il suo romanzo d'esordio, \"La sesta stagione\", selezionato fra i finalisti alla LXVI edizione del Premio Strega. Basato sulla struttura del romanzo di Thomas Mann di cui replica l'impianto riempiendolo di contenuti originali, \"La sesta stagione\" \u00e8 una sorta di \u201cesperimento di composizione\u201d in cui l'autore ha voluto applicare le norme della composizione musicale alla creazione di un testo letterario.\nOpere.\nTutti i brani di Carlo Pedini sono pubblicati da Sonzogno (Milano), eccetto quelli indicati dall'asterisco (*)"}
{"id": "219616", "revid": "1983214", "url": "https://it.wikipedia.org/wiki?curid=219616", "title": "Oro nero", "text": ""}
{"id": "219617", "revid": "212348", "url": "https://it.wikipedia.org/wiki?curid=219617", "title": "Al Anbar", "text": ""}
{"id": "219618", "revid": "287204", "url": "https://it.wikipedia.org/wiki?curid=219618", "title": "La fine dell'eternit\u00e0", "text": "La fine dell'eternit\u00e0 (\"The End of Eternity\") \u00e8 un romanzo di fantascienza di Isaac Asimov del 1955.\nNon \u00e8 ambientato nel ciclo della Fondazione n\u00e9 fa parte delle sue storie sui robot positronici. Tuttavia il romanzo, come e ancora pi\u00f9 di \"Nemesis\", ne costituisce il presupposto narrativo ed \u00e8 anzi la chiave di volta dei successivi cicli di romanzi asimoviani.\nIl romanzo \u00e8 incentrato sul tema del viaggio nel tempo e i suoi paradossi, non disdegnando una forte caratterizzazione del personaggio principale e uno sfondo sentimentale che tuttavia \u00e8 parte centrale dell'intreccio.\nIl romanzo fu pubblicato per la prima volta in italiano il 23 febbraio 1956 nella collana fantascientifica Urania (n. 119).\nTrama.\nIl protagonista, Andrew Harlan, \u00e8 un \"tecnico\" con una mansione un po' particolare: il suo compito \u00e8 di manipolare il tempo. Harlan fa parte della casta degli Eterni, uomini che a partire dal XXVII secolo in poi hanno deciso di eliminare dalla realt\u00e0 tutte le sue imperfezioni modificando la Storia. La casta, ufficialmente, \u00e8 conosciuta come organizzazione benevola dagli scopi umanitari. Andrew \u00e8 un tecnico speciale poich\u00e9 fin da quando entra negli Eterni come Osservatore, viene preso in simpatia dal Calcolatore Anziano Twissel facente parte del consiglio. Durante la sua carriera gli viene assegnato, dal Calcolatore Twissel, un cadetto di nome Cooper per insegnargli la storia antecedente la sfera d'influenza dell'Eternit\u00e0. Ma quando porta Cooper nel pozzo dell'Eternit\u00e0 per fare un po' di esperienza Twissel lo rimprovera aspramente. Inoltre gli viene affidato il compito di osservare il 482\u00ba secolo, dove verr\u00e0 inserito nel salotto di un'aristocratica dell'epoca ovvero Noys Lambent, una donna assunta come segretaria dall'Eternit\u00e0. Ben presto, nonostante l'iniziale antipatia, v'intreccer\u00e0 una storia romantica. Ma presto, quando scoprir\u00e0 che Noys verr\u00e0 cancellata dalla realt\u00e0 a causa di un'alterazione temporale, incomincer\u00e0 a complottare contro l'Eternit\u00e0. Ben presto per\u00f2 il protagonista scoprir\u00e0, suo malgrado, che molti secoli nel futuro risultano non accessibili a nessuno degli Eterni, nascondendo misteri e intrighi pi\u00f9 che mai inquietanti. Harlan giunger\u00e0 alla scoperta dell'elemento peculiare che permette l'esistenza stessa dell'Eternit\u00e0, e che gira intorno alla sua persona. Si ritrover\u00e0 dunque a decidere le sorti del genere umano, quando scoprir\u00e0 di poter decidere se cancellare per sempre l'Eternit\u00e0 e ridare alla Storia il suo corso imperfetto, ma pur sempre libero. A seguito della cancellazione dell'eternit\u00e0, quindi, l'umanit\u00e0 diventer\u00e0 libera nella sua evoluzione culturale, storica e tecnologica. Questo le consentir\u00e0 di sviluppare la nuova scienza dei viaggi interstellari, che le consentir\u00e0 di colonizzare l'intera galassia e di costituire un impero galattico.\nRacconto.\nIl romanzo nacque dalla rielaborazione di un racconto che Asimov aveva finito di scrivere il 6 febbraio 1954 da un'idea che aveva avuto vedendo in una vecchia rivista (1928) un'immagine di un geyser che ai suoi occhi era sembrata l'immagine di un fungo atomico, che non avrebbe potuto esistere in quell'anno. Il rifiuto alla pubblicazione sulla rivista Galaxy e i suggerimenti ricevuti spinsero Asimov a scriverne un romanzo.\nNel racconto il nome del tecnico, che non \u00e8 il protagonista, \u00e8 Anders Horemmle; il quale cercher\u00e0 senza riuscirci di cambiare la storia per far scomparire per sempre l'Eternit\u00e0 mandando indietro nel tempo colui che avrebbe dovuto essere il precursore dei viaggi nel tempo: Cooper. Cooper riuscir\u00e0 a mettersi in contatto con il futuro tramite la pubblicazione di un'inserzione dove era rappresentato il fungo di un'esplosione atomica. Il racconto si chiude con la convinzione di Twissell (l'elaboratore anziano responsabile del progetto) che nulla sia cambiato. Il lettore nelle ultime righe capisce che qualcosa \u00e8 cambiato almeno nei gusti di Twissell il quale \u00e8 passato da accanito fumatore ad accanito antifumatore.\nIl racconto verr\u00e0 pubblicato nella raccolta di racconti \"Fantasimov\" (\"The Alternate Asimovs\", 1980).\nCollocazione nell'universo di Asimov.\nQuesto romanzo viene citato ne L'orlo della Fondazione; dopo che Trevize e Pelorat giungono su Gaia, il vecchio Dom racconta loro un'antica leggenda che parla appunto degli Eterni e di come si narra che essi modificassero il tempo, prima di creare la linea temporale in cui \u00e8 ambientata la saga della Fondazione. Si apre l'ipotesi di una connessione anche con il Ciclo dei Robot, quando poco dopo Dom afferma che gli Eterni non siano altro che robot umanoidi. Inoltre, verso la fine del romanzo, svelando il futuro ad Harlan, Noys fa alcuni riferimenti all'Impero Galattico.\nGiudizi della critica.\nLa storia apparve direttamente in formato romanzo bench\u00e9 Asimov avesse tentato di pubblicarla a puntate su riviste, secondo la formula che aveva portato al successo la sua saga della Fondazione. L'opera non ottenne la dovuta attenzione al Premio Hugo degli anni 1955-1956, non guadagnando alcun riconoscimento. In realt\u00e0 la vicenda narrata da Asimov risultava fin troppo originale e slegata dal \"mainstream\" fantascientifico di quegli anni, ottenendo la dovuta attenzione solo pi\u00f9 tardi. Oggi viene considerata una delle opere migliori di Asimov: in essa, infatti, l'autore diversamente dai canoni delle sue produzioni pi\u00f9 celebri mette in primo piano le vicende dei personaggi e costruisce un romanzo in un certo senso distopico con una brillante apologia del valore dell'ingegno e della creativit\u00e0 umana. L'intreccio complesso ma scorrevole e movimentato, altra formula in contrasto con i canoni dell'autore, \u00e8 - come ha affermato Giuseppe Lippi nella sua prefazione all'edizione italiana dell'opera - impregnato di una nota claustrofobica arricchita da un senso pressante di urgenza che lo rende un'esperienza annichilente per il lettore e conserva tutt'oggi la sua intensit\u00e0 e carica riflessiva."}
{"id": "219621", "revid": "838137", "url": "https://it.wikipedia.org/wiki?curid=219621", "title": "Operazioni militari durante la seconda guerra mondiale", "text": "Lista di missioni, operazioni e progetti militari attuati (e non) durante la seconda guerra mondiale.\nAfrica.\nEscluso le Operazioni nel Mediterraneo.\nOceano Atlantico.\nInclude i convogli artici della seconda guerra mondiale."}
{"id": "219640", "revid": "767487", "url": "https://it.wikipedia.org/wiki?curid=219640", "title": "Jus", "text": "La Piccola Jus e la Grande Jus , o Jus, sono le lettere che rappresentano due \"vocali nasali\" dello slavo comune, nelle prime attestazioni dell'alfabeto cirillico e nell'alfabeto glagolitico. Entrambe possono apparire anche in forma iotizzata , come una legatura con la lettera I.\nFoneticamente la Piccola Jus rappresenta la vocale nasale IPA , e la Grande Jus la vocale nasale IPA .\nI nomi delle lettere non implicano un significato maiuscolo-minuscolo: sia la Piccola Jus sia la Grande Jus esistono in varianti maiuscole e minuscole.\nLa Grande Jus venne usata in posizione etimologicamente corrente in bulgaro fino al 1945.\nComunque, tutte le lingue slave moderne che usano l'alfabeto cirillico hanno perso le vocali nasali, rendendo obsoleta la Jus. Nel polacco, che \u00e8 una lingua slava che usa l'alfabeto latino e l'unica che conserva le consonanti nasali, la lettera \u0118, \u0119 sta al posto della Piccola Jus, mentre \u0104, \u0105 sta al posto delle Grande Jus. Le forme iotizzate, invece, vengono scritte in polacco i\u0119, i\u0105.\nIn Russia, la Piccola Jus venne adattata per rappresentare la /ja/ \u044f in mezzo o alla fine della parola; la lettera moderna \u044f \u00e8 un adattamento della sua forma corsiva del XVII secolo, dovuta alla riforma tipografica del 1708. (Questo \u00e8 inoltre il motivo per il quale spesso in russo \u044f appare dove in polacco c'\u00e8 la \u0119; es. russo \"\u043f\u044f\u0442\u044c\", \"cinque\"; polacco \"pi\u0119\u0107\".) Ci\u00f2 \u00e8 dovuto al fatto che molto presto nello sviluppo della lingua russa la Piccola Jus sia passata da vocale nasale al dittongo e si sia quindi confusa in breve con la storica \ua656, a iotizzata, che poi \u00e8 scomparsa. La Grande Jus invece \u00e8 passata da ad , confondendosi quindi con la \"\u0423\".\nIn bulgaro invece la Piccola Jus ha assunto il suono di (perdendo il tratto della nasalizzazione), mentre la Grande Jus ha assunto il suono di , confondendosi cos\u00ec con la lettera \"\u042a\", da cui in breve \u00e8 stata soppiantata.\nEsempi:"}
{"id": "219647", "revid": "31789", "url": "https://it.wikipedia.org/wiki?curid=219647", "title": "\u0414", "text": "La \u0414, minuscolo \u0434, chiamata de, \u00e8 una lettera dell'alfabeto cirillico. Rappresenta la consonante occlusiva alveolare sonora IPA . In russo quando si trova in fine di parola viene desonorizzata e si pronuncia . Nella scrittura manuale viene spesso rappresentata come un triangolo con i due piedi pi\u00f9 lunghi al di sotto degli angoli in basso.\nLa lettera si svilupp\u00f2 dalla lettera greca Delta (\u0394, \u03b4). La differenza grafica maggiore con la sua equivalente greca sta nei due piedi al di sotto degli angoli in basso della delta greca.\nNella forma stampata del corsivo, in minuscolo appare come un \"6\" allo specchio, simile al simbolo matematico della derivata parziale (\"\u0434\"); mentre nella forma manuale del corsivo appare: in maiuscolo come una \"D\" italiana (in serbo e macedone \u00e8 pi\u00f9 simile a un \"2\"), in minuscolo come una \"g\" italiana, poich\u00e9 non \u00e8 semplice scrivere velocemente a mano la forma di stampa.\nPosizione nei codici.\nI corrispondenti codici HTML sono: &amp;#1044; o &amp;#x414; per il maiuscolo &amp;#1076; o &amp;#x434; per il minuscolo."}
{"id": "219648", "revid": "2225", "url": "https://it.wikipedia.org/wiki?curid=219648", "title": "Ingannati e traditi", "text": ""}
{"id": "219655", "revid": "827882", "url": "https://it.wikipedia.org/wiki?curid=219655", "title": "Fiat Panda (1980)", "text": "La prima generazione della Fiat Panda, un'autovettura superutilitaria della casa automobilistica italiana FIAT, \u00e8 stata prodotta dal 1980 al 2003.\nPrototipi e produzione.\nIn seguito all'uscita del modello \"126\", la FIAT si trov\u00f2 a fronteggiare l'inatteso e consistente successo di vendite riscosso dalle utilitarie francesi come la Renault 4 e la Citro\u00ebn Dyane che, a un prezzo di poco superiore alla \"126\", offrivano una vettura spartana e di antiquata progettazione, ma sufficientemente spaziosa per 4 persone, dotata di 5 porte e trazione anteriore. Serviva quindi una vettura similare da opporre alle francesi, ponendola in un segmento commerciale intermedio tra la \"126\" e la \"127\".\nNell'estate 1976 venne affidato alla neonata Italdesign, di Giorgio Giugiaro e Aldo Mantovani, l'ideazione dell'aspetto formale che venne realizzato in poche settimane con la denominazione iniziale di \"Zero\", in omaggio a un vecchio modello FIAT degli anni dieci. Poco dopo i due stilisti iniziarono a collaborare con l'ufficio tecnico della FIAT, dove fu avviata la progettazione dell'autotelaio a trazione anteriore, siglato \"Progetto 141\", che si preannunciava particolarmente complessa, date le iniziali richieste di poter montare le diverse motorizzazioni \"126\" e \"127\", su corpi vettura a 3 e 5 porte. Quest'ultima soluzione venne poi abbandonata.\nNel febbraio 1978, quando i prototipi ebbero raggiunto un soddisfacente grado di sviluppo, vennero segretamente presentati a una selezionata platea di affezionati clienti e concessionari, escludendo la presenza della stampa. La presentazione, tenutasi nel parco di Novegro e protetta da un rigido cordone di sicurezza, per evitare sguardi indiscreti, aveva lo scopo di valutare il gradimento della vettura da parte degli utenti e degli operatori settoriali. All'uopo, la direzione commerciale FIAT aveva fatto distribuire una scheda a risposte multiple sulla quale gli intervenuti erano invitati ad esprimere un giudizio circa l'aspetto esteriore ed interiore, la spaziosit\u00e0 e finitura dell'abitacolo, la disposizione dei comandi e altre caratteristiche, compresa l'adeguatezza della denominazione \"Rustica\", provvisoriamente assegnata. Furono comunicati anche la cilindrata di 650\u00a0cm\u00b3 e il prezzo ipotetico di vendita, pari a 2.800.000 lire, in linea con le concorrenti francesi.\nDal punto di vista storico, questa utilitaria bicilindrica \"tutto avanti\" riprendeva pedissequamente, dopo quasi mezzo secolo, il geniale schema ideato da Oreste Lardone per il prototipo Fiat 500 nel 1931 e malauguratamente accantonato per ordine di Giovanni Agnelli, in seguito a un trascurabile incidente in fase di sviluppo.\nLa messa in produzione della \"Panda\" sub\u00ec un forte ritardo a causa di un duro confronto sindacale, iniziato nel gennaio 1979, attraverso il quale la FLM intendeva imporre alla FIAT il dislocamento delle nuove produzioni negli stabilimenti del Centro e Sud Italia, particolarmente Cassino, Sulmona e Termini Imerese, in luogo di Torino e Desio. La vertenza dur\u00f2 vari mesi e fu aspra, spesso punteggiata da episodi extrasindacali di violenza, culminati il 10 novembre 1979 con la distruzione di una ventina di \"Panda\" pre-serie, date alle fiamme nello stabilimento di Desio. Tra il dicembre 1979 e il gennaio 1980 si giunse finalmente ad un accordo che prevedeva la produzione della \"Panda\" nello stabilimento di Termini Imerese e in quello dell'Autobianchi di Desio, dismettendo la catena di montaggio della \"126\".\nCon prezzi di listino fortemente aumentati rispetto all'ipotesi del 1978, a causa della svalutazione galoppante di quegli anni, il 25 febbraio 1980 la \"Panda\" fu posta in prenotazione: la \"30\" a 3.970.000 lire e la \"45\" a 4.702.000 lire. Nel successivo bimestre furono raccolti pi\u00f9 di 70.000 ordinativi.\nIl 29 febbraio la vettura fu presentata in anteprima al Presidente Sandro Pertini, nei giardini del Quirinale, e il 5 marzo venne esposta al Salone dell'automobile di Ginevra, la nuova autovettura utilitaria denominata definitivamente Panda; continuando la nuova tipologia identificativa iniziata nel 1978 con la Ritmo, l'ufficio marketing FIAT decise di dare alla vettura un nome di fantasia piuttosto che la denominazione del progetto interno. L'anno dopo si aggiudic\u00f2 il secondo posto per il titolo di Auto dell'anno.\nPrima serie (1980-1985).\nEquipaggiata con un bicilindrico raffreddato ad aria da 652\u00a0cm\u00b3 derivato dalla Fiat 126 (\"Panda 30\") o, in alternativa, con un quattro cilindri raffreddato ad acqua da 903\u00a0cm\u00b3, gi\u00e0 propulsore della Fiat 127 (\"Panda 45\"), era destinata ad inserirsi fra la 126 e la 127. A quei tempi, un'automobile per i giovani doveva essere robusta, spartana, e velocissima, adatta alle pi\u00f9 varie situazioni e condizioni d'uso, oltre che economica nell'acquisto e nella gestione.\nLe caratteristiche della Panda erano simili a quelle delle concorrenti (anche se il prezzo di lancio era piuttosto alto), ma la sua arma vincente fu la particolare cura dedicata alla progettazione degli interni. La raccolta strumentazione, i molti vani portaoggetti, l'assenza di finiture pretenziose ne facevano un'ottima auto per i giovani. Uno dei punti di forza della Panda era costituito dai sedili anteriori a sdraio e dall'amaca posteriore (in esemplari della prima serie era disponibile anche divisa in due parti con uno scomodo sostegno centrale che sar\u00e0 poi eliminato) che, mediante una serie di ingegnosi incastri, potevano essere abbattuti orizzontalmente, formando un'unica superficie complanare dal volante al portellone del bagagliaio; per la nuova generazione dell'epoca significava la possibilit\u00e0 di trasformare l'automobile in un letto di fortuna. La Panda venne comunque gradita anche dalla clientela \"tradizionale\", con particolare riguardo all'utenza contadina, al riguardo Giorgetto Giugiaro dichiar\u00f2, durante una serie di conferenze tenute presso l'aula magna della facolt\u00e0 di Architettura del Politecnico di Torino nei primi anni ottanta, che la specifica per la capacit\u00e0 di carico era stata fissata al poter trasportare 2 damigiane da 50 litri di vino nel bagagliaio a divano ripiegato, dato che molti dirigenti Fiat avevano la seconda casa nel basso Piemonte e portavano a Torino il vino prodotto in campagna, pratica che fu poi addirittura vietata per legge dal codice della strada. Fu un successo immediato che le linee di produzione non seppero fronteggiare e che porter\u00e0 a tempi di consegna quasi \"annuali\". Un'altra caratteristica che distingueva la Panda dalle altre auto furono i cristalli piatti anzich\u00e9 bombati, compreso il parabrezza, che consentivano una sensibile riduzione di massa e costi per quanto riguarda vetri laterali e lunotto, ma posero problemi di produzione per il parabrezza, ormai obbligatoriamente fatto in vetro stratificato (vetro-resina-vetro) e non in vetro temperato, perch\u00e9, essendo piatto, non poteva usare la curvatura per mantenere la forma e quindi aveva percentuali di scarto per ondulazioni della superficie molto alte, poi corrette col tempo, e di cui Giugiaro si lament\u00f2 perch\u00e9 si intendeva dare una percezione di semplicit\u00e0 spartana tornando indietro nella corretta evoluzione della forma delle auto a soluzioni tecniche fintamente semplici.\nNel settembre del 1981, debutt\u00f2 la Panda 45 Tetto Apribile con apertura a due porzioni: 92x44\u00a0cm l'anteriore e 92x67\u00a0cm la posteriore.\nNel 1982 si aggiunge la \"34\" (843\u00a0cm\u00b3 e 34\u00a0CV col motore derivato dalla Fiat 850 berlina), destinata per\u00f2 alla sola esportazione nei paesi dove il bicilindrico della 30 era giudicato insufficiente. Il tetto apribile divenne poi disponibile a richiesta anche sulla versione \"30\" a partire dal marzo dello stesso anno.\nAl Salone di Parigi, nel settembre 1982, fu presentata la \"Panda 45 Super\". Presentava molti miglioramenti, quello pi\u00f9 significativo era la disponibilit\u00e0 di un cambio a cinque marce, oltre a questo vi erano piccoli cambiamenti stilistici delle finiture. La nuova calandra di plastica nera (effettivamente il primo uso nella produzione FIAT con le cinque barre diagonali cromate) distingueva l'allestimento Super dai modelli iniziali con la griglia metallica. La versione 30 Super venne aggiunta agli allestimenti gi\u00e0 presenti nel febbraio 1983.\nIn contemporanea venne realizzata una versione autocarro destinata prevalentemente ai servizi di SIP (telefonia) e di ENEL (elettricit\u00e0). La vettura, dotata di divisorio inamovibile, diveniva 2 posti ottenendo un vano di carico ipotetico di . Tale volume era ottenuto grazie ad un'appendice del medesimo colore dei paraurti che sostituiva il portellone posteriore aumentando lo spazio in altezza. L'apertura era garantita da una serranda di materiale plastico trasparente (simile alle serrande casalinghe) e stampato in colore grigio con un \"lunotto\"; incorporate sulla battuta due maniglie e la serratura. Anche i cristalli posteriori laterali erano sostituiti da due sportelli in plastica rigida con serratura, apribili dall'esterno. Questi modelli erano su base Panda 45 e dotati di mascherina in ferro. Successivamente tale soluzione verr\u00e0 adottata nel fortunato modello VAN dove per\u00f2 l'appendice cambier\u00e0 colore per adeguarsi ai nuovi fascioni e la serranda di plastica ceder\u00e0 il passo a due pi\u00f9 comode e pratiche antine metalliche.\nVerso il 1983 la compagnia austriaca Steyr-Puch svilupp\u00f2 un sistema completo a quattro ruote motrici (frizione, scatola del cambio, albero di trasmissione a tre parti, assale posteriore con differenziale incluso e freni) per la successiva uscita della \"Panda 4x4\" (tipo 153). Lanciata a giugno di quell'anno, la versione (primo modello di piccola vettura a motore trasversale a presentare un sistema 4WD) era equipaggiata con un propulsore di 965\u00a0cm\u00b3 da 48\u00a0cv derivato da quello presente nella Autobianchi A112; la trazione integrale era selezionabile manualmente, con una prima ridotta (in condizioni normali la partenza avveniva dalla seconda e la quinta aveva lo stesso rapporto della quarta nelle Panda normali). Con un peso di 740\u00a0kg, l'auto completava il chilometro da fermo in 38.8 sec e toccava una velocit\u00e0 massima di 135\u00a0km/h. L'assemblaggio delle componenti sulla scocca (rinforzata rispetto al modello normale) nello stabilimento siciliano di Termini Imerese. \nApprezzata e di grande successo, la milionesima Panda venne prodotta nel luglio del 1984.\nPiccole modifiche nel novembre 1984 videro gli allestimenti rinominati \u201cL\u201d, \u201cCL\u201d e \u201cS\u201d tutti con modifiche dei dettagli che includevano l'adozione della nuova calandra, con le cinque barre diagonali, le luci di emergenza su tutte le versioni eccetto le versioni \"Panda 45 CL\" e \"34\" (versione che ricalcava comunque l'allestimento \"30 L\" italiano, ma con motore a quattro cilindri di 843\u00a0cm\u00b3 e interni in tessuto come 30 CL e 45 CL). Sulla Panda 34 non si poteva quindi avere nessun accessorio a richiesta.\nNel marzo del 1985 compare la prima versione speciale della piccola Fiat. Esattamente cinque anni dopo il debutto nasce la Panda 30 College (versione speciale della 30 CL) con carrozzeria bicolore, offerta in due varianti: Grigio Chiaro/Grigio Scuro oppure Visone/Marrone. Naturalmente entrambi i modelli hanno la vernice metallizzata di serie, coppe ruota specifiche ed interni in ciniglia blu per la variante Grigio Chiaro/Grigio Scuro e ciniglia marrone per la variante Visone/Marrone; pneumatici maggiorati 145/70 SR 13.\nQuesta doppia colorazione era offerta in Gran Bretagna con allestimento Super anzich\u00e9 CL. La Panda 45 S V.I.P. fu infatti la versione anglosassone della College nostrana. Per il mercato elvetico, la suddetta versione speciale, era offerta su base 45 CL.\nArriv\u00f2 nel settembre 1985 una versione speciale degna di nota denominata \"Nuova Panda 4x4\" prodotta in soli 5000 esemplari. Le caratteristiche della vettura riguardarono esclusivamente l'estetica e non la meccanica (la medesima della versione 4\u00d74 in listino all'epoca ovvero col motore anteriore trasversale a 4 cilindri in linea di 965\u00a0cm\u00b3 denominato A112B1.054, aste e bilancieri, erogante 48CV DIN a 5.600 giri/min).\nLe caratteristiche esterne erano: \nCaratteristiche interne: \nDotazioni a richiesta:\nAlla fine del 1985 erano state costruite 1.400.000 Panda (di tutte le versioni).\nSeconda serie \"ristilizzata\" (1986-2003).\nNel gennaio 1986 arriv\u00f2 la Panda Supernova (questa la denominazione ufficiale). Il motore 652\u00a0cm\u00b3 venne sostituito con un 769\u00a0cm\u00b3 (34\u00a0CV), e il 903\u00a0cm\u00b3 con un 999\u00a0cm\u00b3 (45\u00a0CV oppure i 50\u00a0CV della 4x4). Entrambi i nuovi propulsori erano della nuova famiglia \"FIRE\" con 4 cilindri e a raffreddamento a liquido con un albero a camme in testa. Un'altra importante modifica riguardava le sospensioni posteriori che furono rimpiazzate passando da un sistema a balestre a uno con ruote interconnesse da un asse incurvato, gi\u00e0 usato sulla cugina Y10, (conosciuto come Asse a Omega) con un montante centrale e sospensioni a molle elicoidali (la 4x4 continu\u00f2 a utilizzare le balestre al posteriore). Miglioramenti anche a interni e strutture, che vennero rafforzate. L'intera gamma italiana prevedeva cinque versioni di cui tre 750 (L, CL, S) una 1000 Super e la 4x4. La versione 750 L (all'estero anche le 1000 L e 1000 L i.e., non per il mercato Italia) manteneva i classici rivestimenti interni e sedili a sdraio delle vecchie versioni mentre la 1000 Super aveva gli stessi accessori interni della 4x4.\nFu poi allargata la carreggiata posteriore, con una modifica alla fiancata, e la targa posteriore venne spostata sul paraurti.\nLa gamma completa, incluse le versioni per il mercato estero, erano: Panda 750 L, Panda 750 CL, Panda 750 S, Panda 1000 L, Panda 1000 L i.e., Panda 1000 CL, Panda 1000 CL i.e., Panda 1000 S, Panda 1000 S i.e., Panda 4x4 (4 ruote motrici), Panda 4x4 i.e., Panda D.\nIn aprile dello stesso anno venne introdotto un 1301\u00a0cm\u00b3 diesel con 37\u00a0CV (un depotenziato derivato da 127/Uno) nata per sostituire la 127 D. Equipaggiato normalmente con un cambio a 5 marce, era disponibile nel solo allestimento \"L\". La versione \"Van\" (Veicolo commerciale) fu introdotta nello stesso mese, con motori sia a benzina che diesel e con capacit\u00e0 di carico di 750/810 dm\u00b3. Questi ultimi in alcuni casi non avevano i finestrini posteriori e presentavano una piccola estensione in lamiera nera posizionata nella zona posteriore apribile dall'esterno per poter pi\u00f9 facilmente accedere al carico, all'altezza dei finestrini dal lato interno vi era una mensola in legno removibile, lo sviluppo di questa versione venne portato avanti dalla Carrozzeria Maggiora, storica firma torinese, attiva dal 1925 ed abituale collaboratrice di Fiat per le versioni speciali, il van fu prototipato praticamente senza una vera e propria progettazione, assemblando in officina parti battute a mano dai tecnici e l'attrezzaggio avvenne ricavando le misure dalle parti del prototipo, i titolari della Maggiora si assicurarono cos\u00ec la commessa e prudenzialmente ricavarono a posteriori i disegni costruttivi dall'auto gi\u00e0 costruita per lasciare traccia d'archivio in caso di rottura e/o manutenzione degli stampi di trancia ed imbutitura.\nL'anno seguente, il 1987, venne immessa sul mercato la \"Panda Young\" con un 769\u00a0cm\u00b3 che usava lo stesso blocco (ad aste e bilancieri) del vecchio 903\u00a0cm\u00b3, usato nella prima serie, il quale produceva per\u00f2 gli stessi 34\u00a0CV della nuova versione FIRE, con il risultato di un minor costo di produzione e un relativo minor costo d'acquisto, il che lo rendeva un ottimo prodotto per la fetta di mercato riservata ai giovani (da cui young). La 750 Young, con allestimenti interni ricchi quasi come la fire CL, costava infatti come la pi\u00f9 economica versione base motorizzata col motore fire, la \"Panda 750 L\", che manteneva gli interni caratteristici del 1980. Inoltre, per l'esportazione nei paesi che richiedevano il rispetto delle normative USA-83 sulle emissioni, viene preparato il 999\u00a0cm\u00b3 FIRE migliorato con iniezione elettronica singola (SPI) e marmitta catalitica. Nello stesso anno, infine, fu commercializzata la \"Panda 4x4 Sisley\" (Edizione Limitata), dotata di lussuosi sedili in finta pelle beige e alcantara, pannelli beige, quadro strumenti dedicato, moquette beige, inclinometro e cielo in vellutino. Di questa serie limitata \u00e8 importante ricordare anche la dotazione ricca di serie comprendente i lavafari, la presa d'aria sul cofano, portapacchi dedicato, vernice metallizzata disponibile in tre colori, cerchi verniciati color avorio con borchiette \"Panda 4x4 Sisley\", scritta adesiva \"4x4 Sisley\" su entrambe le portiere, paraspruzzi posteriori con il logo a forma di canoa stilizzata. Quest'ultima spiccava in molti dettagli interni per contraddistinguerla.\nAlla fine del 1988, la versione diesel venne proposta soltanto con l'allestimento che ricalcava la versione CL, striscia arancione sul portellone compresa. Venne superata la soglia dei 2.000.000 di esemplari prodotti,nel mese di giugno. \nNel 1989 debutta la \"Panda Dance\", con allestimento simile alla Young ma dotata del motore 903\u00a0cm\u00b3 ad aste e bilancieri da 45\u00a0CV, mentre la diesel esce di produzione.\nPer l'estate 1990 viene prodotta la serie limitata della \"Mondiali/Italia '90\", in occasione dei Mondiali di calcio 1990 disputatisi in Italia, che si presentava di colore bianco, paraurti, tergicristallo (per la Panda era unico) e tergilunotto in tinta carrozzeria e copricerchioni con pallone stilizzato. Versioni L, CL, S con motore FIRE e versione che ricalcava la \"Young\" con motore 750 ad aste e bilancieri, l'Italia '90 era disponibile nell'allestimento cabriolet soltanto in versione S. Sempre nel 1990, la gamma venne arricchita dalla Panda Elettra e debuttano in Italia le Panda dotate di catalizzatore, col motore 999\u00a0cm\u00b3 FIRE ad iniezione elettronica. In ottobre, al Salone di Parigi, viene presentata la \"Panda Selecta\" con cambio a variazione continua, che entra in commercio l'anno seguente dotata di motore 999\u00a0cm\u00b3 FIRE a carburatori.\nRestyling 1991.\nNel 1991 avvenne un altro restyling, che riguarder\u00e0 interni e calandra, resa simile a quella della Tipo (nella Panda per\u00f2 era in plastica nera grezza) e quindi allineata con il family-feeling Fiat del periodo. Anche la gamma sub\u00ec variazioni: la entry level 750 Young fu modificata nelle decalcomanie ed ebbe tessuti diversi, si ebbe una nuova versione Dance col 903\u00a0cm\u00b3, mentre 750 e 1000 FIRE (la prima ancora a carburatori, la seconda ad iniezione e dal '93 Euro 1) furono rese disponibili in due livelli di allestimento, base e CLX, quest'ultimo di connotazione pi\u00f9 lussuosa e che aveva in pi\u00f9 rispetto alla base volante a 4 razze, coppette alle ruote, selleria meglio curata ed indicatori di direzione bianchi. La Selecta diventa catalitica e riceve il 1108\u00a0cm\u00b3 FIRE a iniezione elettronica.\nTra il 1992 e il 1993 la gamma sub\u00ec una riduzione: con l'entrata in vigore della normativa Euro 1 vennero tolte le due motorizzazioni 750 che non erano catalizzate. La Panda 900 fu aggiornata con un nuovo 899\u00a0cm\u00b3 a iniezione elettronica in sostituzione del 903\u00a0cm\u00b3 a carburatore. Continu\u00f2 la produzione della \"Selecta\", con allestimento basato sulla CLX; questa fu probabilmente l'ultima versione innovativa della Panda che rimase in produzione con modifiche quasi solo nelle varie motorizzazioni, adeguati man mano alle normative che stavano entrando in vigore, soprattutto nel campo dell'inquinamento. La gamma italiana includeva quindi: \nIl 1301 diesel era ancora disponibile nelle versioni Van fino al 1994. Tra aprile e giugno dello stesso anno, la Panda ebbe delle esordienti nella produzione: la 900 negli allestimenti: L, CLX e Young; inoltre, la produzione supera i 3.500.000 esemplari prodotti. Il 1995 e il 1996 sono due anni nei quali la Panda continua staticamente la sua carriera commerciale che comincia a segnare un po' il passo. La gamma era composta da un 899\u00a0cm\u00b3 aste e bilancieri con 39 cavalli, dalla 4x4 che montava il FIRE 1100 (beneficiando, nel febbraio 1995, di un aumento di potenza da 50 a 54\u00a0CV come sulle altre versioni con motore 1.1) e dalla versione Van che continuava ad avere il 1000 FIRE; tutti i propulsori erano dotati di iniezione elettronica SPI Weber.\nL'anno successivo, nel 1997, fa la sua ricomparsa al Salone di Ginevra per festeggiare il suo diciassettesimo compleanno, testimoniando gli oltre tre milioni e mezzo di unit\u00e0 vendute nel corso degli anni. Il 1997 si apre con qualche novit\u00e0: la Panda si presenta al nuovo anno con nuovi tessuti per gli interni, nuove tinte della carrozzeria, pi\u00f9 accessori di serie, ma soprattutto con una notevole diminuzione dei prezzi che la porta a cavalcare ancora stabilmente il secondo posto tra le superutilitarie pi\u00f9 vendute in Italia, risultando, tra l'altro, tra le poche in listino ad essere attorno i 12 milioni di lire (all'epoca). Grazie anche agli incentivi statali per la rottamazione e a questi necessari aggiornamenti, le vendite della Panda tornano ad un confortante rialzo. Vengono introdotti nella gamma l'interruttore inerziale che blocca l'afflusso di carburante in caso di incidente e l'immobilizer elettronico a chiave codificata. La produzione a marzo 1997 era oltre 3 milioni e 900 esemplari prodotti.\nQuesti i modelli previsti per la gamma 1997/1998:\nLa lussuosa versione Jolly prevedeva una ricca dotazione di serie che si distingueva per le borchie della Super, pneumatici extraserie (155/65-13 invece dei 135/80-13 della versione base), barre longitudinali sul tetto, fascioni paracolpi, pannelli porta integrali in tessuto, vetri atermici (azzurrati) di cui gli anteriori elettrici e i posteriori apribili a compasso, chiusura centralizzata, specchietto retrovisore lato passeggero, specchietto interno con funzione antiabbagliamento, cinture di sicurezza posteriori avvolgibili, tasca laterale destra e vernice metallizzata e i pulsanti adiacenti al cruscotto rinforzati con uno spessore, come venivano applicati sulle versioni 4x4. La Country Club forniva gli stessi accessori di serie (escluse le borchie della Super) uniti alla trazione integrale e ad alcuni rivestimenti interni quali le coperture in plastica dei montanti anteriori e dei passaruota posteriori, il bocchettone integrale del parabrezza, di serie tempo prima nella versione Super.\nAlla fine del 1998 la gamma viene ulteriormente ridimensionata: spariscono la nota Panda Selecta con cambio ECVT a variazione continua, un modello che a dire il vero non ha mai incontrato i favori degli utenti Panda nonostante la sua vocazione cittadina e la Panda Elettra. Con la gamma 1998/1999, rimangono a listino tre sole proposte, due 900 a trazione anteriore e una 1100 a trazione integrale inseribile:\nLa Young \u00e8 la versione base, la Hobby invece era la versione pi\u00f9 accessoriata e forniva, di fatto, la stessa dotazione di serie della Jolly esclusa la vernice metallizzata che era optional (era invece di serie per la Jolly). I colori carrozzeria erano disponibili sia in tinte pastello che metallizzate: Colori Pastello: Rosso Ravenna (cod. 143), Bianco (cod. 249), Verde ulivo (cod. 376) e Nero (cod. 601).\nColori metallizzati: Verde Tasmania (cod. 389), Blu Lido (cod. 498) e Grigio Steel (cod. 647). Per gli interni erano invece disponibili due fantasie: Tessuto Domino Blu per la Young e Tessuto Misto Blu per Hobby e Trekking.\nVerso la met\u00e0 del 2000 viene cambiato il materiale per il rivestimento dei sedili (ora in tessuto sintetico), la luce di cortesia non si accende pi\u00f9 aprendo entrambe le portiere, ma solo aprendo quella del guidatore (viene infatti tolto del lato passeggero l'interruttore che aziona la luce di cortesia). Le cinture di sicurezza posteriori avvolgibili sono di serie anche sulla versione base. Infine tutte le versioni vengono dotate del \"terzo stop\", che garantisce una maggior visibilit\u00e0 in caso di frenata.\nDa gennaio 2001, pur rimanendo invariate negli allestimenti, le Panda (cos\u00ec come era accaduto sulla coeva Seicento) verranno motorizzate solo con il motore FIRE 1108 con iniezione elettronica multipoint M.P.I. per rientrare nella categoria di omologazione \"Euro 3\". Inoltre, l'ormai inusuale e poco estetico tappo nero del serbatoio della benzina fu sostituito dallo sportellino in tinta. Rimane in produzione con gli stessi allestimenti precedenti, due versioni 4x2 (Young e Hobby) e una 4x4 (Trekking). I colori carrozzeria e i rivestimenti interni, a parte le lancette del tachimetro e dell'indicatore carburante rinnovate, rimangono identici alla serie precedente.\nTra la fine del 2001 e l'inizio del 2002 la gamma viene ampliata con altre due versioni, una 4x2 (College) e una 4x4 (Climbing).\nLa College \u00e8 identica alla Young ma si differenzia per la vernice metallizzata di serie, le borchie della Punto Star e una nuova fantasia per gli interni in Tessuto Blu Scuro. Alle tinte carrozzeria viene aggiunto l'esclusivo Azzurro Astrale (cod. 804) disponibile solo sulla versione College (di serie).\nLa Climbing \u00e8 una derivazione della Trekking, da cui si distingueva per gli interni differenti in Tessuto Verde, per l'adesivo \"Climbing\" sul portellone e per la possibilit\u00e0 di liberare le ruote posteriori (mozzi ruota liberi) quando la trazione integrale non era inserita, offrendo maggiore silenziosit\u00e0 di marcia e minori consumi (questo accessorio molto costoso era optional sulle versioni 4x4 trekking).\nGli ultimi esemplari della Panda uscirono dallo stabilimento Fiat di Mirafiori il 5 settembre 2003, poco dopo il debutto della seconda generazione della Panda. Alcune delle ultime unit\u00e0 prodotte del vecchio modello furono vendute ad un prezzo ribassato tra gli ultimi mesi del 2003 e fino alla fine di agosto del 2004 . , rimanendo ancora oggi un'auto molto apprezzata ed utilizzata.\nVersioni speciali.\nLa Panda Elettra.\nLa Panda Elettra venne prodotta dal 1990 al 1998. Si trattava di una \"conversione\" a motore elettrico alimentato con batterie al piombo; probabilmente il prezzo di 25.600.000 lire, la scarsa autonomia (100\u00a0km a piena carica con batterie nuove), i lunghi tempi di ricarica (8-10 ore per una carica completa) ed altre limitazioni ne scoraggiarono l'acquisto e la diffusione, nonostante la buona ricezione da parte di pubblico e critica.\nConversione dal modello a benzina.\nGrazie alla sostanziale semplicit\u00e0 della struttura originaria si contennero al minimo le modifiche per la trasformazione da benzina a elettricit\u00e0; nella conversione\" \"venne presa a modello la panda 750 Fire, con il cambio a 4 marce e tutte le altre dotazioni tipiche di quella versione solo il monoblocco del motore e i relativi accessori furono rimossi per dare spazio al trapianto del motore elettrico e parte del pacco batterie sul davanti, lasciando invece in sede la campana della frizione nonch\u00e9 il pedale della stessa che veniva utilizzato per cambiare le marce (ma non alla partenza), ed anche quindi il cambio e la leva dello stesso; poich\u00e9 non vi era il contagiri, ed essendo il motore elettrico estremamente silenzioso rispetto a quello delle versioni benzina, si inserirono delle indicazioni sul tachimetro per sapere quando cambiare marcia. L'auto presentava solo due posti, essendo la panchetta posteriore e parte del bagagliaio occupati da 10 delle 12 batterie, nascoste sotto un pianale sul quale si potevano poggiare carichi fino a 150\u00a0kg. Persino il serbatoio della benzina fu mantenuto per offrire la possibilit\u00e0, tramite apposito tasto addizionale sul cruscotto, di attivare un \"bruciatore\" per scaldare l'abitacolo e sbrinare il parabrezza.\nPanda Elettra e Panda Elettra 2.\nLa prima versione montava un motore elettrico da 14 kW a corrente continua. Le prestazioni dichiarate dalla casa costruttrice erano le seguenti:\nLa seconda versione, disponibile dal maggio 1992 e chiamata \"Panda Elettra 2\", montava un motore da 17,7\u00a0kW e presentava l'opzione delle batterie al nickel-cadmio, offrendo, secondo il comunicato stampa ufficiale dell'epoca, il 50% in pi\u00f9 come rapporto peso-potenza, e una vita di oltre 2000 cicli di carico/scarico. Le principali innovazioni della \"Panda Elettra 2\", oltre alle nuove batterie e motore poco pi\u00f9 potente del precedente, furono:\nRicezione e utilizzo su strada.\nDa sempre mirata all'utilizzo urbano e commerciale, trov\u00f2 il suo maggiore utilizzo nel progetto \"Elettra Park\", patrocinato dalla citt\u00e0 di Torino nel 1996. La vettura sorprese i test driver della rivista \"Quattroruote\" per la sua silenziosit\u00e0: \"dolcissima e assolutamente silenziosa: di gran lunga la vettura a trazione elettrica meno rumorosa che abbiamo mai provato, nella quale solo il roll\u00eco degli pneumatici e il frusciare dell'aria contro gli specchietti sottolineano la marcia\". Anche alcune personalit\u00e0 di spicco dell'epoca si mostrarono entusiaste dopo aver provato la Panda Elettra: Ottavia Piccolo disse: \"Che meraviglia! \u00c8 maneggevolissima; stupenda\". Il prezzo al lancio di 25.600.000 lire fu, forse, uno degli ostacoli maggiori all'acquisto: per lo stesso prezzo si poteva, all'epoca, acquistare una BMW 318i o addirittura tre Panda 750 Young.\nLa Panda Torpedo.\nLa Panda \"Torpedo\" fu un prototipo realizzato nei primi anni novanta su commessa dell'Esercito Italiano, in due soli esemplari, come mezzo leggero ad elevata mobilit\u00e0, su base Panda 4x4.\nLo sviluppo non super\u00f2 mai la fase di prototipo perch\u00e9 non fu finanziato dall'arma.\nAnche noto come \"Pandone\" per le sue dimensioni leggermente superiori rispetto alla comune versione stradale, aveva paraurti in ferro, fari tondi simili a quelli del Defender, capote in tela e specchietti retrovisori laterali pi\u00f9 larghi rispetto a quelli montati sui modelli di serie.\nUno dei due esemplari, di cui ora si sono perse le tracce, \u00e8 stato a lungo parcheggiato in un cortile dello stabilimento Fiat a Torino.\nI modelli SEAT.\nDal 1980 al 1986 la Panda venne costruita, su licenza commerciale, in Spagna dallo stabilimento SEAT e venduta sul mercato iberico con tale marchio (SEAT Panda). Al decadere dell'accordo di collaborazione tra le case automobilistiche, come nel caso della Fiat Ritmo ripresentata quale SEAT Ronda e della Fiat 127 III serie ristilizzata col nome di SEAT Fura, anche la Panda venne modificata il minimo indispensabile per evitare problemi di licenza e venduta con il nome di SEAT Marbella. Rimase in produzione con questo nome fino al 1998, quando usc\u00ec la SEAT Arosa, gemella della Volkswagen Lupo (in seguito all'acquisizione della SEAT da parte della Volkswagen)."}
{"id": "219662", "revid": "120783292", "url": "https://it.wikipedia.org/wiki?curid=219662", "title": "Universit\u00e0 di M\u00fcnster", "text": "L'Universit\u00e0 di M\u00fcnster (in tedesco: Westf\u00e4lische Wilhelms-Universit\u00e4t M\u00fcnster, sigla WWU) \u00e8 un ateneo pubblico tedesco a M\u00fcnster, Renania Settentrionale-Vestfalia, Germania.\n\u00c8 un'importante universit\u00e0 internazionalmente ben conosciuta.\nStoria.\nLe radici dell'universit\u00e0 di M\u00fcnster debbono essere ricercate in un collegio dei gesuiti (\"Jesuiten-Kolleg M\u00fcnster\") fondato a M\u00fcnster nel 1588. La fondazione dell'universit\u00e0 di M\u00fcnster risale invece agli ultimi decenni del XVIII secolo, nel quadro della riforma del sistema educativo attuato, dopo la Guerra dei Sette anni, da Franz Friedrich Wilhelm von F\u00fcrstenberg, sotto il principe-vescovo di M\u00fcnster Maximilian Friedrich von K\u00f6nigsegg-Rothenfels. L'istituzione dell'universit\u00e0 fu approvata l'8 ottobre 1773, mentre l'apertura dei corsi avvenne il 16 aprile 1780, con l'istituzione delle facolt\u00e0 di teologia, filosofia, giurisprudenza e medicina. Il principe-vescovo K\u00f6nigsegg-Rothenfels ne fu formalmente il primo rettore, mentre Franz di F\u00fcrstenberg, formalmente primo cancelliere, ne fu di fatto l'organizzatore e l'effettivo amministratore fino al 1805, quando la citt\u00e0 di M\u00fcnster pass\u00f2 alla Prussia e l'universit\u00e0 da cittadina si trasform\u00f2 in universit\u00e0 della Vestfalia. Ottenne l'attuale denominazione (\"Westf\u00e4lische Wilhelms-Universit\u00e4t\", WWU) dall'imperatore Guglielmo II nel 1907.\nIl Centro ricerche sull'Asia Minore.\nNel 1968, Friedrich Karl D\u00f6rner diede vita al Forschungsstelle Asia Minor (Centro ricerche sull'Asia Minore) i cui scavi archeologici si concentrarono inizialmente sul Regno di Commagene, su \"Arshamashan\" (antica Kahta), e in particolare sullo Hierothesion per la sepoltura sacra dei famigliari del monarca. Al pensionamento del fondatore, la direzione del centro fu assunta da Wolfgang Orth, Elmar Schwertheim e, dal 2009, da Klaus Zimmermann, che avviarono campagne di scavo nella Turchia occidentale: a Doliche, nel vicino tempio di Giove Dolicheno presso la localit\u00e0 di D\u00fcl\u00fck Baba Tepesi, a Alessandria Troade, e, dal 2010, a Patara e a Licia. Dal 2008, il centro partecip\u00f2 al progetto di catalogazione epigrafica del Museo Archeologico di Ad\u0131yaman.\nDal 1990, pubblic\u00f2 il primo numero della rivista \"Asia Minor Studien\", effettuando colloqui regolari per gli aspiranti pubblicisti. Nelle decadi successive, si aggiunse anche il sito web no profit, autofinanziato e open access \"archaeologie-online.de\".\nNel 2008, il periodico festeggi\u00f2 i quarantesimo ano di attivit\u00e0 accademica."}
{"id": "219664", "revid": "2225", "url": "https://it.wikipedia.org/wiki?curid=219664", "title": "Wwu", "text": ""}
{"id": "219667", "revid": "2225", "url": "https://it.wikipedia.org/wiki?curid=219667", "title": "Westf\u00e4lische wilhelms-universit\u00e4t", "text": ""}
{"id": "219668", "revid": "2225", "url": "https://it.wikipedia.org/wiki?curid=219668", "title": "Westf\u00e4lische Wilhelms-Universit\u00e4t (Universit\u00e0 di M\u00fcnster)", "text": ""}
{"id": "219675", "revid": "729019", "url": "https://it.wikipedia.org/wiki?curid=219675", "title": "Malattia di Dupuytren", "text": "La malattia di Dupuytren \u00e8 una patologia a carico della mano caratterizzata dalla flessione progressiva e permanente di uno o pi\u00f9 dita, ed \u00e8 fra tutte le forme di deformit\u00e0 della mano la pi\u00f9 comune.\nEtimologia.\nPrende il nome dal barone Guillaume Dupuytren, un chirurgo francese che per primo, nell'800 ne descrisse i sintomi osservandoli nel proprio cocchiere, donde anche la denominazione di \"contrattura del cocchiere\".\nEpidemiologia.\nColpisce prevalentemente i maschi in et\u00e0 adulta e la sua incidenza aumenta al raggiungimento della quinta decade di et\u00e0. Si mostra con maggiore frequenza sul lato ulnare della mano.\nFattori di rischio.\nFattori di rischio sono dovuti a elementi patologici come l'epilessia, la cirrosi epatica, infezioni da HIV, il diabete mellito, ad abuso di sostanze alcoliche, a episodi traumatici, a predisposizione familiare su base genetica.\nEziologia.\nViene provocata dall'irrigidimento dell'aponeurosi del palmo della mano che riveste i tendini flessori delle dita. \u00c8 una fibromatosi palmare superficiale.\nClassificazione.\nLa classificazione Tubiana \u00e8 uno standard, scritta da Raoul Tubiana (1915-2013),con sei gradi di gravit\u00e0. Allo stadio 0 non vi \u00e8 alcuna lesione. Il grado N (dove N sta per nodus = nodulo) descrivono i nodi nella mano vuota senza un deficit di flessione. Per la classificazione in uno delle quattro fasi successive \u00e8 dato dalla somma dei deficit di allungamento di tutte le articolazioni del dito pi\u00f9 colpito (separati per entrambe le mani). Si pu\u00f2 anche specificare singolarmente la somma per ogni dito coinvolto:\nSecondo le leggi della trigonometria, questa somma degli angoli \u00e8 identica alla deviazione dell'elemento finale dalla posizione di partenza orizzontale. Ad esempio, se i deficit di estensione del mignolo interessato \u00e8 45 \u00b0 nell'articolazione di base, 15 \u00b0 nell'articolazione centrale e 15 \u00b0 nell'articolazione finale, la somma degli angoli \u00e8 di 160\u00b0. Questa somma angolare di 160 \u00b0 equivale allo stadio 4. Si raggiunge un massimo di circa 270 \u00b0 con irrigidimenti ad angolo retto in tutte e tre le articolazioni delle dita; . A volte la fase 1 \u00e8 divisa in due fasi: fase N/1 con una somma angolare compresa tra 0 \u00b0 e 5 \u00b0 e il grado 1 con una somma compresa tra 6 \u00b0 e 45 \u00b0.\nOccasionalmente si pu\u00f2 trovare una classificazione della malattia di Dupuytren in soli tre stadi (grado lieve, moderato e grave di una mano).\nInoltre esiste una classificazione pi\u00f9 antica creata da Henry William Meyerding (1884-1969):\nSintomatologia.\nI sintomi sono la progressiva comparsa di noduli sottocutanei, all'inizio molto sensibili agli stimoli esterni, che successivamente diventano indolori. Altre manifestazioni sono i cordoni solidi e prominenti nel palmo della mano con progressiva flessione delle dita. Essa si manifesta esternamente con un progressivo irrigidimento delle dita in flessione palmare, con relativa difficolt\u00e0 di movimento flessoestensorio che, col tempo, degenera fino all'immobilit\u00e0.\nTerapia.\nContenitiva.\nNon esistono trattamenti contenitivi efficaci, l'uso di stecche per immobilizzare la parte interessata non porta a risultati efficaci. Ultimamente si stanno sperimentando con discreto successo iniezioni di collagene.\nChirurgica.\nL'intervento si effettua in percutaneo ad ago (aponeurotomia) o, secondo la chirurgia classica, con aponeurectomia. Esso deve venir praticato nel corretto momento, valutando la facilit\u00e0 di accesso chirurgico e la compromissione funzionale. Tale compromissione \u00e8 valutata in differenti stadi, i quali indicano quindi anche la gravit\u00e0 della sindrome. Il test comunemente utilizzato per valutare se si sia raggiunta o meno l'indicazione ad operare fu descritto da Hueston (tabletop test): il paziente pone la mano con il palmo rivolto sul tavolo, cercando di tenerla piatta e di mantenere il contatto del palmo con la superficie del tavolo. La contrattura \u00e8 definita severa abbastanza da richiedere il trattamento chirurgico allorquando non fosse possibile toccare il tavolo con il palmo della mano a causa della contrattura.\nLo scopo del trattamento riabilitativo \u00e8 quello di prevenire l'edema, che potrebbe impedire i movimenti di flesso-estensione delle dita, quello di allontanare il rischio dell'instaurarsi di una algoneurodistrofia e quello di ripristinare la normale funzionalit\u00e0 della mano.\nSi pu\u00f2 effettuare un massaggio connettivale. Inoltre ogni giorno portare in estensione il dito o le dita interessate per pi\u00f9 volte.\nViene utilizzata anche la terapia chelante.\nFarmacologica.\nLa terapia farmacologica \u00e8 un'opzione di trattamento mini-invasiva che consiste nell'iniezione di un medicinale contenente due collagenasi, enzimi che, in condizioni fisiologiche, agiscono in modo complementare nel processo idrolitico del collagene. L'iniezione del medicinale nei cordoni sottocutanei di collagene, tipici della malattia (\"\u201ccorde\" \"di Dupuytren\"\u201d), ne determina una rottura enzimatica, permettendo il conseguente rapido ripristino della funzionalit\u00e0 della mano."}
{"id": "219680", "revid": "729019", "url": "https://it.wikipedia.org/wiki?curid=219680", "title": "Dura madre", "text": " \nLa dura madre (o pachimeninge) \u00e8 la parte pi\u00f9 esterna e pi\u00f9 spessa \u2013 da cui il nome \u2013 delle tre meningi, le membrane che avvolgono l'encefalo e il midollo spinale.\nLa dura madre \u00e8 spinale ed encefalica. La dura madre spinale riveste il midollo fino al midollo sacrale. Questa non \u00e8 adesa alle pareti del canale vertebrale perch\u00e9 c'\u00e8 lo spazio peridurale ricco di tessuto adiposo e vasi venosi.\nLa dura madre \u00e8 composta di tessuto fibroso con fibre elastiche e all'interno \u00e8 rivestita da endotelio. La dura madre nella cavit\u00e0 cranica forma dei sepimenti:\nQuesti sono dei prolungamenti: quello tra cervello e cervelletto \u00e8 detto tentorio, grande falce e piccola falce rispettivamente quelli tra i due emisferi cerebrali e tra i due emisferi cerebellari; inoltre forma un setto al di sopra della sella turcica detta tenda dell'ipofisi. Nello spessore della dura madre sono scavati alcuni canali in cui circola sangue venoso detti seni della dura madre.\nIl sangue venoso viene scaricato principalmente nella giugulare interna o altri vasi extracranici. I seni della dura madre sono impari e pari. Quelli impari sono il seno sagittale superiore, il seno sagittale inferiore, il seno retto. Quelli pari sono il seno trasverso, il seno occipitale, il seno petroso superiore e inferiore, il seno cavernoso e i seni intracavernosi che formano il seno circolare, seno sfenoparietale."}
{"id": "219681", "revid": "5695", "url": "https://it.wikipedia.org/wiki?curid=219681", "title": "Morbo di Dupuytren", "text": ""}
{"id": "219684", "revid": "124099675", "url": "https://it.wikipedia.org/wiki?curid=219684", "title": "OpenSolaris", "text": "OpenSolaris o OpenSolaris OS era un progetto open source nato il 31 gennaio 2005 per lo sviluppo del sistema operativo Solaris. \u00c8 terminato a seguito dell'acquisizione di Sun da parte di Oracle. Si basava in gran parte sul codice di Solaris, da cui derivavano i sorgenti del kernel, dei protocolli di rete, delle librerie e di molte altre parti. Il codice di OpenSolaris per le piattaforme SPARC, x86 e x64 \u00e8 stato rilasciato sotto licenza CDDL (Common Development and Distribution License).\nDescrizione.\nOpenSolaris \u00e8 anche il nome della defunta distribuzione ufficiale di Sun basata sullo stesso codice e frutto di \"Project Indiana\". Uno dei padri di \"Project Indiana\" \u00e8 Ian Murdock, fondatore della distribuzione GNU/Linux Debian. La prima release di OpenSolaris \"OS\" fu la 2008.05, pubblicata il 5 maggio 2008, mentre l'ultima release \u00e8 stata la 2009.06, prima che il progetto venisse chiuso.\nOpenSolaris \u00e8 stato il primo sistema operativo a integrare il nuovo ZFS come file system di default, salvaguardando le attivit\u00e0 operative grazie al roll-back istantaneo e alle funzioni di checksum continuative che permettono agli utenti di collaudare idee e innovazioni. La funzione Dynamic Tracing (DTrace) offre capacit\u00e0 di osservazione pervasiva e sicura sui sistemi di produzione per velocizzare lo sviluppo e l'ottimizzazione di applicazioni basate sullo stack AMP/MARS. Inoltre, con Solaris Containers \u00e8 possibile costruire applicazioni \"predisposte\" per la virtualizzazione che possono essere implementate su oltre 1.000 sistemi, da macchine singole fino a sistemi multi-CPU e multi-core, senza dover temere malfunzionamenti dovuti all'integrazione di software di terze parti.\nOpenSolaris include funzionalit\u00e0 tese a rendere questo sistema operativo, appartenente alla famiglia Unix, pi\u00f9 familiare agli utenti di Linux. Tali caratteristiche consistono principalmente in un'interfaccia grafica basata su GNOME, nelle utility e nella shell Bash di GNU, e in un gestore di pacchetti, chiamato IPS (Image Packaging System), simile all'APT (Advanced Packaging Tool) di Debian e dotato di front-end grafico. IPS \u00e8 stato pensato per integrarsi con il file-system ZFS, e per fornire funzionalit\u00e0 di rollback per il ripristino di uno stato precedente del file-system."}
{"id": "219688", "revid": "3115", "url": "https://it.wikipedia.org/wiki?curid=219688", "title": "CLAMP", "text": " \u00e8 un gruppo di autrici di manga, character designer e sceneggiatrici giapponesi composto da Nanase \u014ckawa, Mokona, Tsubaki Nekoi e Satsuki Igarashi.\nDalla met\u00e0 degli anni novanta in poi il team ha raggiunto un grande successo, diventando uno dei nomi pi\u00f9 conosciuti del fumetto internazionale e vendendo nel mondo oltre 100 milioni di \"tank\u014dbon\". Le loro opere originali pi\u00f9 conosciute sono \"X\", \"Magic Knight Rayearth\", \"Card Captor Sakura\" e le pi\u00f9 recenti \"xxxHOLiC\" e \"Tsubasa RESERVoir CHRoNiCLE\", oltre che i character design per \"\" e \"Blood-C\".\nBiografia.\nIl gruppo CLAMP.\nIl gruppo CLAMP nacque alla met\u00e0 degli anni ottanta ed era composto da undici membri, tutti del Kansai, che si riunivano per la realizzazione di \"d\u014djinshi\". I membri iniziali erano Mokona Apapa, Tamayo Akiyama, S\u014dshi Hishika, Satsuki Igarashi, Kazue Nakamori, Sei Nanao, Mick Nekoi, O-Kyon, Nanase \u014ckawa, Shin'ya \u014cmi e Leeza Sei, mentre Yuzuru In\u014de partecip\u00f2 come \"guest mangaka\" nelle loro prime pubblicazioni ed \u00e8 spesso considerata il dodicesimo membro. Tre ragazze del gruppo Mokona, Tsubaki Nekoi, e Satsuki Igarashi frequentavano la stessa scuola superiore ed erano appassionate di fumetti. Incontrarono Nanase \u014ckawa grazie ad un'amica di quest'ultima che stava vendendo dei fumetti, e dopo averne venduto uno a Mokona, ne divenne amica e la present\u00f2 a \u014ckawa.\nLa produzione del gruppo era composta esclusivamente di \"d\u014djinshi\", alcuni da serie gi\u00e0 famose, come \"Capitan Tsubasa\" o una versione \"yaoi\" de \"I cavalieri dello zodiaco\", altri come opere originali, molte delle quali diventarono veri e propri manga. La prima opera creata con l'aiuto di tutto il gruppo fu \"CLAMP\", ma fu abbandonata poco dopo il loro debutto. L'unico d\u014djinshi che venne pubblicato fu \"Shining Star\", creato nel 1987 ma pubblicato il 1\u00ba agosto 1989, un mese dopo il loro debutto.\nI membri iniziarono a lavorare a \"RG Veda\", che fu notato da un editore della rivista \"Wings\" della Shinshokan, il quale si interess\u00f2 al gruppo. Una bozza di circa 60 pagine fu inviata all'editore, ma venne inizialmente scartata perch\u00e9 troppo acerba; \u014ckawa modific\u00f2 la bozza che venne poi accettata dalla casa editrice. Prima del loro debutto, il gruppo si trasfer\u00ec a Tokyo.\nIl debutto.\nPrima del loro debutto nel 1989 il numero dei membri del gruppo scese a sette, mentre durante la lavorazione di \"RG Veda\" O-Kyon abbandon\u00f2 il progetto. Nel giugno 1990 anche Sei Nanao lasci\u00f2 il gruppo, mentre entro il 1993 tocc\u00f2 la stessa sorte agli altri membri, lasciando solamente le quattro artiste attuali.\n\"RG Veda\" fu inizialmente pensato come una storia breve composta da pochi volumi, ma la popolarit\u00e0 e le buone vendite del primo volume port\u00f2 la Shinshokan a cambiare idea e commissionare altri capitoli. Poco dopo inizi\u00f2 sempre nel 1989 il filone \"Istituto CLAMP\", con \"Il ladro dalle mille facce\", seconda opera pubblicata, \"CLAMP Detective\" e \"Polizia scolastica Duklyon\" del 1992. Nel 1990 pubblicarono \"Tokyo Babylon\", i cui personaggi confluirono in \"X\" del 1992, e \"La leggenda di Chun Hyang\", sempre del 1992, basata su una storia popolare coreana.\nIl successo internazionale.\nFu proprio con \"X\", rimasto incompiuto, che le autrici ottennero la fama internazionale: il manga narra l'apocalisse come scontro fra due fazioni di personaggi che combattono con poteri ESP. \"Cult\" internazionale, \"X\" \u00e8 un'opera ambiziosa ricca di simbologie e disegnata con perizia estrema, ed \u00e8 anche il fumetto che ha donato alle CLAMP la fama e la credibilit\u00e0 verso le case editrici.\nIl successo si rafforz\u00f2 con la serie fantasy \"Magic Knight Rayearth\" iniziata nel 1993, composta da due serie manga di 6 volumi, una serie televisiva di due stagioni e un OAV. Nel 1996 venne invece il turno del majokko \"Card Captor Sakura\", che ebbe un successo immediato vendendo, solo in Giappone, quasi 12 milioni di copie. La serie manga composta da 12 volumi venne adattata in una serie televisiva di 70 episodi, pi\u00f9 due film cinematografici basati sulla serie anime, mentre parte del merchandising comprende 17 album di colonne sonore, 11 videogiochi e 11 artbook sulla serie.\nNel 1999 venne pubblicato \"Angelic Layer\", opera per bambini ambientata nel mondo dei videogiochi (sulla scia di \"Pok\u00e9mon\" e \"Yu-Gi-Oh!\") in cui uno dei personaggi del manga richiamava inconfondibilmente la protagonista della serie \"Rayearth\", rendendo de facto questo fumetto il primo esempio di crossover indiretto delle CLAMP. \"Chobits\", del 2001, oltre alla tematica robotica di \"Angelic Layer\", aveva in comune con esso parte dell'ambientazione e diversi personaggi, stabilendo una certa continuit\u00e0, come era gi\u00e0 accaduto tra \"Tokyo Babylon\" e \"X\" e tra le serie ambientate nell'Istituto CLAMP.\nSempre dietro al filone del crossover e della continuit\u00e0, nel 2003 vengono presentate le due opere \"xxxHOLiC\" e \"Tsubasa RESERVoir CHRoNiCLE\", ambientate nello stesso arco temporale, in cui i personaggi passano da un manga all'altro intrecciando le due trame. L'intento delle CLAMP era quello di creare una serie che potesse raggruppare tutte le loro opere precedenti, attraverso le tecniche del crossover (diretto o indiretto) e della continuit\u00e0.\nIl 15\u00ba anniversario.\nNel 2004 le autrici si presentarono con delle schede personali e nomi leggermente diversi (pratica diffusa tra gli idol giapponesi a testimonianza del loro grande successo). Mokona voleva infatti abbandonare il cognome Apapa, considerato troppo infantile per i suoi gusti, mentre Nekoi voleva cambiare il suo nome Mick, perch\u00e9 veniva associato a Mick Jagger. \u014ckawa e Igarashi decisero quindi di seguire le loro colleghe e cambiare il proprio nome.\nMokona Apapa pass\u00f2 a Mokona, Mick Nekoi divenne Tsubaki Nekoi, Nanase \u014ckawa divenne Ageha \u014ckawa, mentre Satsuki Igarashi modific\u00f2 i caratteri del proprio nome, passando dalla forma a . Nel 2008, per\u00f2, la \u014ckawa \u00e8 tornata al suo vero nome.\nPer l'occasione Tokyopop mise in vendita una rivista di 12 numeri chiamata \"CLAMP no kiseki\", creata dalle CLAMP per i propri fan.\nModello lavorativo.\nI membri del gruppo hanno uno schema lavorativo ben preciso, e lavorando in un unico studio non hanno bisogno di organizzare riunioni per coordinare le diverse mansioni. Nanase \u014ckawa ha il ruolo di capo del gruppo, di direttrice artistica e sceneggiatrice; Mokona \u00e8 la disegnatrice principale mentre Igarashi e Nekoi le disegnatrici secondarie, anche se spesso le tre disegnatrici si scambiano i ruoli oppure si dividono i personaggi maschili, quelli femminili e i background, cercando di rimanere pi\u00f9 fedeli possibile alla visione di \u014ckawa, la quale solitamente sceglie anche i colori per le immagini a colori e per le copertine.\nDal 2003, infatti, nei due fumetti \"Tsubasa Reservoir Chronicle\" e \"xxxHOLiC\" Mokona si \u00e8 dedicata al disegno dei personaggi femminili, mentre Nekoi a quello dei personaggi maschili; in certe occasioni, invece, Mokona si \u00e8 dedicata a tutte le parti della tavola, ma fermandosi al clean-out a matita e lasciando il resto del lavoro alla Nekoi. In ogni caso gi\u00e0 negli anni novanta c'erano state delle eccezioni: infatti la Nekoi \u00e8 stata prima disegnatrice in opere come \"L'uomo per me\" (1995), \"Wish\" (1996), \"Mi piaci perch\u00e9 mi piaci\" (1999) e \"Lawful Drug\" (2000). A partire da \"Gate 7\", Mokona \u00e8 di nuovo tornata come unica disegnatrice, mentre la Nekoi e la Igarashi si dedicano alla rifinitura delle tavole e l'utilizzo dei retini.\nAnche se \u00e8 solitamente \u014ckawa a scegliere quale progetto iniziare e quale scartare, \u00e8 Igarashi a decidere l'ordine dei progetti da portare avanti e quanto tempo dedicare a ciascuno, creando un vero e proprio lavorativo per ciascun membro. Il gruppo non \u00e8 provvisto di assistenti, perch\u00e9 sarebbe impossibile includerli nel loro modello di lavoro senza rallentarle. Una volta che \u014ckawa ha scritto una prima bozza della storia, i quattro membri del gruppo si riuniscono per \"discutere il fine della storia e i personaggi principali\", cercando di famigliarizzare con la trama e decidere l'ambientazione pi\u00f9 adatta. Il finale della storia \u00e8 sempre predeterminato, mentre i personaggi minori e quelli ricorrenti vengono sviluppati gi\u00e0 dalle prime bozze; in seguito i personaggi vengono schizzati su singoli fogli per evitare confusione tra di essi.\nDopo l'approvazione dell'editore, \u014ckawa assegna a ciascun membro un compito specifico e sceglie anche lo stile usato, in base alla complessit\u00e0 della storia, al target e alla relazione con altri manga gi\u00e0 pubblicati. Per ogni capitolo la sceneggiatrice stende una bozza che comprende i dialoghi, le vignette, l'ambientazione e le emozioni dei personaggi. In media ogni capitolo, solitamente composto da 20 pagine su rivista, richiede dodici ore per lo storyboard e otto per la sceneggiatura, mentre il disegno e l'illustrazione dipende dall'opera: per esempio un capitolo di \"xxxHOLiC\" richiede due giorni, mentre un capitolo di \"X\" dai quattro ai cinque giorni.\nStile e tecniche.\nQueste autrici provengono tutte dall'ambito dei d\u014djinshi, si distinguono per essere autrici di manga molto eclettiche e, bench\u00e9 i richiami siano innegabili, appartengono a quella prima generazione di disegnatrici che sono riuscite ad allontanarsi dai canoni sh\u014djo fino ad allora vigenti, senza rinnegarli, rimodernando un genere e rendendolo trasversale ad ogni et\u00e0 e sesso.\nCome hanno dichiarato in diverse interviste, le autrici sono state e sono grandi lettrici e conoscitrici del fumetto sia nipponico che straniero. Le opere che pi\u00f9 le hanno colpite da giovani sono state \"Holly &amp; Benji\" (\"Captain Tsubasa\") e \"Devilman\" (a cui hanno dedicato un intero libro d'illustrazioni), opere del tutto distanti dai canoni degli sh\u014djo. All'inizio della carriera, le CLAMP sono inoltre state assistenti dei mangaka Takeshi Okazaki (noto per \"Elementalors\") e Kazushi Hagiwara (autore di \"Bastard!!\"), grandi maestri creatori di fumetti agli antipodi degli sh\u014djo.\nLa frequentazione di opere del tutto distanti dal target tipico delle ragazzine ha spinto Mokona, e le altre componenti del gruppo, ad adottare uno stile grafico dinamico, flessibile, costantemente contaminato sia dall'aggraziato e leggero disegno dei fumetti femminili, sia da quello compatto ed espressionista di quello maschile, regalandoci opere incollocabili secondo le categorie giapponesi. Il semplice tratto a matita di Mokona \u00e8 gi\u00e0 altamente dettagliato e pronto per essere ripassato a china, in perfetta continuit\u00e0 con la tradizione giapponese, a partire da Katsushika Hokusai.\nMultiverso.\nCon la pubblicazione delle serie sorelle \"Tsubasa RESERVoir CHRoNiCLE\" e \"xxxHOLiC\" le CLAMP hanno introdotto il concetto di multiverso: esiste una creatura alata, Mokona (apparsa per la prima volta in \"Magic Knight Rayearth\"), che vaga per l'universo creando vari mondi. Questi mondi sono popolati da persone che condividono la propria anima, il proprio aspetto e il proprio nome con persone in altri mondi. Inoltre i concetti di anima e nome sono collegati, in quanto conoscere il nome di una persona d\u00e0 accesso alla sua anima e viceversa.\nIn \"Tsubasa\", in cui i protagonisti devono viaggiare attraverso vari mondi, incontrano diversi personaggi che condividono la stessa anima: per esempio la principessa Tomoyo del Regno del Giappone, Tomoyo del Mondo di Piffle, e Tomoyo del Regno delle gabbie per uccelli condividono la propria anima con Tomoyo Daidouji, apparsa in \"Card Captor Sakura\". Anche i personaggi senz'anima o incorporei vengono spesso riproposti, come il robot Chii di \"Chobits\" che riappare come androide in \"Tsubasa\", oppure i Geni Managuerrieri di \"Magic Knight Rayearth\" che appaiono come \"kudan\" (spiriti guida) sempre in \"Tsubasa\". Anche se solitamente vengono proposti personaggi delle loro serie manga, spesso vengono usati anche personaggi creati appositamente per adattamenti animati, come Sh\u014dgo, creato per il film d'animazione \"X\" e ripreso per l'omonimo personaggio di \"Tsubasa\".\nOltre ai personaggi, vengono anche riproposti luoghi o negozi nei vari mondi: i pi\u00f9 utilizzati \u00e8 probabilmente i marchi d'abbigliamento Piffle Prince e Piffle Princess, che compaiono in \"Card Captor Sakura\", \"Mi piaci perch\u00e9 mi piaci\", \"Lawful Drug\", \"Angelic Layer\", \"Chobits\", \"xxxHOLiC\" e in \"Tsubasa\" come Mondo di Piffle. Appare spesso anche un complesso di appartamenti, visto in \"Chobits\", \"Kobato.\", \"xxxHOLiC\" e nella Repubblica di Hanshin in \"Tsubasa\".\nContinuit\u00e0 narrativa.\nUn altro espediente narrativo usato dalle autrici \u00e8 la continuit\u00e0 narrativa, cio\u00e8 far confluire alcuni personaggi di un manga in un secondo manga, ambientato nello stesso mondo. Per esempio, i personaggi Subaru Sumeragi e Seishiro Sakurazuka di \"Tokyo Babylon\" e dai tre protagonisti di \"CLAMP Detective\" che appaiono in versione adulta come personaggi secondari di \"X\"; Kokuyou e Hisui di \"Wish\" diventano personaggi secondari in \"Lawful Drug\"; oppure viene rivelato che Clow Reed, personaggio di \"Card Captor Sakura\", \u00e8 responsabile della stasi temporale di Yuko Ichihara di \"xxxHOLiC\" e la ragione per cui non pu\u00f2 morire.\nCrossover.\nIl \"crossover\", un espediente inventato negli anni ottanta dalla DC Comics in occasione del famoso \"Crisi sulle Terre infinite\", viene utilizzato nella grande maggioranza delle opere delle CLAMP. Sono molti i camei di personaggi in altre opere create dalle autrici, sia cartacee che animate. Uno dei pi\u00f9 ricorrenti \u00e8 quello di Miyuki di \"Miyuki nel paese delle meraviglie\": la ragazza appare brevemente nella maggior parte dei mondi visitati dai protagonisti di \"Tsubasa\", spesso correndo con un toast in bocca.\nGeneri.\nGrazie al numero di opere create, le CLAMP hanno potuto trattare diversi temi. Il genere principale \u00e8 quello del paranormale: questo genere conta diversi manga, come \"Tokyo Babylon\" e \"X\", ambientato sul piano esoterico, mentre \"xxxHOLiC\" e \"Lawful Drug\" sono dirette verso il piano soprannaturale. Un altro tema \u00e8 quello investigativo, composto dai tre manga \"Il ladro dalle mille facce\", \"Polizia Scolastica Duklyon\", \"CLAMP Detective\". Il genere \"majokko\", \u00e8 stato ampiamente discusso in \"Card Captor Sakura\", mentre genere fantasy \u00e8 stato trattato in \"Magic Knight Rayearth\", ed in parte in \"Tsubasa RESERVoir CHRoNiCLE\". Recentemente, con \"Chobits\" e \"Angelic Layer\", hanno affrontato i temi della fantascienza, attraverso la presenza di robot e lo sviluppo informatico. Nel 2011 le CLAMP sono tornate agli albori con \"Gate 7\", manga con tematiche tendenzialmente a stampo storico ed esoterico.\nOpere.\nLe CLAMP sono fra le autrici pi\u00f9 prolifiche per quantit\u00e0 ed eterogeneit\u00e0 di temi dell'intero panorama fumettistico mondiale. Oltre ai lavori principali, le autrici si sono dedicate anche a \"d\u014djinshi\" (soprattutto agli inizi della carriera), ad illustrazioni di libri ed a collaborazioni con altri autori.\nLe opere sono in ordine cronologico, e si riferiscono all'edizione originale giapponese.\nManga.\nDi seguito \u00e8 presente la lista di serie manga che le CLAMP considerano opere proprie.\n\"One-shot\" manga e \"omake\".\nQuesti manga autoconclusivi sono stati pubblicati solamente su riviste, e non sono mai passati al formato \"tank\u014dbon\"."}
{"id": "219691", "revid": "125986061", "url": "https://it.wikipedia.org/wiki?curid=219691", "title": "Daredevil (fumetto)", "text": "Daredevil \u00e8 la principale testata statunitense dedicata al personaggio dei fumetti di Devil (Daredevil), celebre supereroe cieco, pubblicato negli Stati Uniti d'America dalla Marvel Comics e ideato da Stan Lee e Bill Everett. Esord\u00ec nell'aprile 1964 e, come altre collane della Marvel, \u00e8 suddivisa in pi\u00f9 serie (o \"volume\" nella terminologia statunitense). La seconda serie della testata ha vinto nel 2003 il premio Will Eisner Comic Industry Awards come migliore serie continuativa.\nSebbene nel corso degli anni a \"Daredevil\" abbiano lavorato, tra gli altri, importanti fumettisti come Everett, Jack Kirby, Wally Wood, John Romita Sr., Gene Colan e Joe Quesada, fu l'influente ciclo di storie rivolto ad un pubblico pi\u00f9 adulto scritte e disegnate da Frank Miller all'inizio degli anni ottanta, a ridefinire il personaggio cementandolo quale popolare personaggio del Marvel Universe.\nStoria editoriale.\nLa prima serie dedicata al personaggio, \"Daredevil\" (vol. 1), esord\u00ec nell'aprile 1964 e si concluse nell'ottobre 1998 con il n. 380. Durante la sua storia i cicli di maggior successo sono stati quelli di Frank Miller. Venne sostituita poi dalla seconda serie omonima, \"Daredevil\" (vol. 2), che inizialmente fece parte della linea Marvel Knights con un apprezzato ciclo di storie intitolato \"Guardian\" \"Devil\", opera di Joe Quesada (disegni) e Kevin Smith (testi) e proseguita fino al n. 119 del 2009. Questo volume ha vissuto il suo momento di maggior splendore durante la gestione di Brian M. Bendis e Alex Maleev (n. 26-81): i due portarono allo scoperto la vera identit\u00e0 dell'eroe, trascinandolo in una lunga saga nella quale egli cerca di negare l'evidenza e al contempo di combattere la Mano, il Gufo e Kingpin. Il secondo ciclo di maggior importanza \u00e8 quello di Ed Brubaker (n. 81-119). Dopo di lui la prima serie ripart\u00ec con il n. 500 in quanto considerava nel conto anche quelli della seconda serie. La prima serie si interruppe nuovamente dopo dodici numeri per venire sostituita nel 2011 dalla terza serie, \"Daredevil\" (vol. 3) (scritta da Mark Waid) che venne edita per 36 numeri, fino a quando venne chiusa per lasciare il posto alla quarta serie, \"Daredevil\" (vol. 4) (ancora Waid) che nel 2014 rilanci\u00f2 il personaggio all'interno dell'iniziativa editoriale denominata All New Marvel NOW! e pubblicata per 18 numeri. Nel 2016 esord\u00ec la quinta serie, \"Daredevil\" (vol. 5) all'interno della linea All New All Different Marvel, che si concluse a dicembre 2017 quando venne ripresa la prima serie facendo ripartire la numerazione dal n. 595, considerando quindi anche i numeri pubblicati nelle altre serie, e terminante poi al numero 612. Nel 2019 la testata (vol. 6), nell'ambito dell'iniziativa Fresh Start, ripart\u00ec dal numero 1 proseguendo fino al numero 36 nel 2022.\nCome da consolidata tradizione la serie ha avuto i suoi classici supplementi estivi (annual), sulle cui pagine si sono avvicendati alcune delle firme pi\u00f9 prestigiose della storia Marvel, come Stan Lee, Gene Colan, John Romita Sr., Wally Wood, Chris Claremont e molti altri. Questi numeri speciali sono usciti senza una periodicit\u00e0 definita, il primo infatti \u00e8 del 1967, mentre il secondo \u00e8 del 1971 e l'ultimo \u00e8 del 1994. Da notare che formalmente non esiste un n. 5, a causa di un errore di numerazione il n. 5 per un refuso usc\u00ec come n. 4 indicato in copertina.\nEdizioni italiane.\nIn Italia il personaggio esord\u00ec con la testata \"Incredibile Devil\" dell'Editoriale Corno nel 1970, una settimana dopo l'esordio della omologa testata dedicata all'Uomo Ragno. Con il n. 105 la testata cambia titolo diventando Devil-Ghost-Iron Man e si conclude con il n. 126. Dopo il fallimento dell'Editoriale Corno il personaggio venne ripres nel 1988 dalla Star Comics che ne pubblic\u00f2 inizialmente le storie all'interno della serie dedicata ai Fantastici Quattro per poi passare sulla nuova testata della Marvel Italia \"Devil &amp; Hulk\" esordita nel 1994 che termina nel 2011 con il n. 177 dividendosi in due collane distinte delle quali quella dedicata al personaggio prende il nome di \"Devil e i Cavalieri Marvel\" che ha pubblicato la terza, la quarta e la quinta serie del personaggio.\nCronologia\nEditoriale Corno\nStar Comics\nDell'editore Comic Art:\nDell'editore Marvel Italia/Panini Comics:"}
{"id": "219692", "revid": "1305772", "url": "https://it.wikipedia.org/wiki?curid=219692", "title": "Clamp", "text": ""}
{"id": "219696", "revid": "1305772", "url": "https://it.wikipedia.org/wiki?curid=219696", "title": "Palaonda", "text": "Il Palaonda (in tedesco Eiswelle) \u00e8 lo stadio del ghiaccio di Bolzano, nel quale si disputano regolarmente le partite della locale compagine dell'Hockey Club Bolzano, che milita nella EBEL (fino al 2013 nella massima serie italiana). Ospita anche gli incontri delle squadre di hockey su ghiaccio femminile dell'EV Bozen Eagles, ed in passato, fino al 2008, dell'HC Eagles Bolzano.\nIl Palaonda pu\u00f2 contenere durante partite di hockey su ghiaccio (o gli altri eventi sportivi, in particolare di pattinaggio artistico come il celebre Icegala e pattinaggio di velocit\u00e0) 7220 persone, distribuite su due anelli.\nDurante i concerti la capienza pu\u00f2 salire ad oltre 8000 posti.\nLa struttura \u00e8 stata concepita come struttura polifunzionale e come primo dei padiglioni della nuova fiera di Bolzano dagli architetti Claudio Lucchin e Roberto D'Ambrogio, insieme a Silvano Bassetti, ed allo studio dell'ingegner Lee di Merano. Ancora oggi \u00e8 utilizzata come spazio fieristico, ma la vocazione sportiva della struttura \u00e8 nettamente prevalente.\nFu inaugurato per i campionati mondiali di hockey su ghiaccio che l'Italia ha ospitato tra il 25 aprile e l'8 maggio 1994. Al Palaonda giocarono le nazionali inserite nel gruppo A: Italia, Canada, Russia, Gran Bretagna, Austria e Germania. Si tenne a Bolzano anche lo spareggio per non retrocedere fra Gran Bretagna e Norvegia, vinto da quest'ultima. Le altre sedi erano Canazei (Gruppo B) e Milano (dai quarti di finale alla finale). Per la cronaca, il podio fu: 1\u00ba Canada, 2\u00ba Finlandia, 3\u00ba Svezia.\nL'impianto \u00e8 di propriet\u00e0 del comune di Bolzano, che lo ha acquisito nel 2010 dal precedente proprietario, l'ente Fiera di Bolzano."}
